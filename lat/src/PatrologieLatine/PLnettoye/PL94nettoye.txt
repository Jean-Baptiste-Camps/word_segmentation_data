
PATROLOGIAE TOMUS XCIu.

uENERABILIS BEDAE.

TOMUS QUINTUS.


PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM. SERIES SECUNDA, IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIAE TOMUS XCIu.

uENERABILIS BEDAE.



TOMUS QUINTUS.
uENEUNT 6 uOLUMINA 42 FRANCIS GALLICIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page


uENERABILIS BEDAE

ANGLOSAXONIS PRESBYTERI

OPERA OMNIA

EX TRIBUS PRAECIPUIS EDITIONIBUS INTER SE COLLATIS, NEMPE COLONIENSI, DUABUSQUE IN ANGLIA STUDIO DOCTISSIMORUM uIRORUM SMITH ET GILES, NON SINE INGENTI LITTERATORUM PLAUSU IN LUCEM uULGATIS, NOuISSIME AD PRAELUM REuOCATA, MELIORI ORDINE DIGESTA, uARIIS MONUMENTIS AUCTA, ET, QUOD MAXIMUM EST, INNUMERIS, QUIBUS SCATEBANT, MENDIS DILIGENTER EXPURGATA, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS QUINTUS.
uENEUNT 6 uOLUMINA 42 FRANCIS GALLICIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN HOC TOMO XCIu CONTINENTUR.

Homiliarum geminarum libri duo. 	fol. 9
Homilie subditie. 	267
Libellus Precum. 	515
De Officiis. 	531
Collectanea. 	540
De Remediis peccatorum. 	568
uita metrica S. Cuthberti. 	576
Passio S. Iustini Martyris. 	596
Martyrologium peticum. 	603
Hymni tredecim. 	605
Epistole. 	655
uita quinque abbatum Wiramnthensium. 	711
uita prosaica S. Cuthberti. 	729
Martyrologium, cum auctario, notis et appendicibus. 	797





Main uolume text




[OPERA OMNIA BEDAE.]



BEDAE uENERABILIS ANGLO-SAXONIS OPERA PARAENETICA, SIuE OMNIUM EIUS OPERUM PARS TERTIA



SECTIO PRIMA.---HOMILIAE.





[HOMILIAE.]



LIBER PRIMUS.---HOMILIAE GENUINAE  .



HOMILIA PRIMA. IN FESTO ANNUNTIATIONIS BEATAE MARIAE.


LUCAE I. In illo tempore missus est angelus Gabriel a Deo in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph, de domo Dauid, et nomen uirginis Maria, etc.

Exordium nostre redemptionis, fratres karissimi, hodierna nobis sancti Euangelii lectio commendat, que angelum a Deo de celis missum narrat ad uirginem, ut nouam in carne natiuitatem Filii Dei predicaret, per quam nos, abiecta uetustate noxia, renouari atque inter Filios Dei computari possimus. Ut ergo ad promisse salutis mereamur dona pertingere, primordia eius intenta curemus aure percipere.

 Missus est, inquit, angelus Gabriel a Deo in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph. Aptum profecto humane restaurationis principium, ut angelus a Deo mitteretur ad uirginem partu consecrandam diuino, quia prima perditionis humane fuit causa, cum serpens a diabolo mittebatur ad mulierem spiritu superbie decipiendam: imo ipse in serpente diabolus ueniebat, qui genus humanum, deceptis parentibus primis, immortalitatis gloria nudaret. Quia ergo mors intrauit per feminam, apte redit et uita per feminam. Illa a diabolo seducta per serpentem, uiro gustum necis obtulit; hec a Deo edocta per angelum, mundo auctorem salutis edidit.

Missus est ergo angelus Gabriel a Deo. Raro autem  legimus quia apparentes hominibus angeli designantur ex nomine. uerum quotiescunque fit, ideo utique fit ut etiam nomine ipso quod ministraturi ueniant, insinuent. Gabriel namque fortitudo Dei dicitur. Et merito tali nomine prefulget, quia nascituro in carne Deo testimonium perhibet. De quo Propheta in  Psalmo: Dominus, inquit, fortis et potens, Dominus potens in prelio . Illo nimirum prelio, quo potestates ereas debellare, et ab earum tyrannide mundum ueniebat eripere.

Ad uirginem desponsatam uiro, cui nomen erat Ioseph, de domo Dauid, et nomen uirginis Maria. Quod dicitur de domo Dauid, non tantum ad Ioseph, sed etiam pertinet ad Mariam. Legis namque erat preceptum ut de sua quisque tribu ac familia duceret uxorem, Apostolo quoque attestante, qui, ad Timotheum scribens, ait: Memor esto Dominum Iesum Christum resurrexisse a mortuis ex semine Dauid secundum Euangelium meum . Ideo enim ueraciter ex semine Dauid ortus est Christus, quia incorrupta eius genitrix ueram de stirpe Dauid originem  duxit. Cur autem Dominus non de simplici uirgine, sed de desponsata uiro concipi et nasci uoluerit, plurime a patribus rationabiles cause proferuntur, e quibus permaxima est, ne uelut stupri rea damnaretur, si uirum non habens filium procrearet: deinde ut in his etiam que domestica cura naturaliter exigebat, puerpera solatio sustentaretur uirili. Oportebat ergo beatam Mariam habere uirum, qui et testis integritatis eius certissimus, et nati ex ea Domini ac Saluatoris nostri esset nutritius fidelissimus: quique et pro eo paruulo, secundum legem, hostias ad templum deferret, et eum, instante persecutionis articulo, in Aegyptum cum matre ferret ac referret, aliaque illi perplura, que assumpte humanitatis fragilitas poscebat, necessaria ministraret.  Nec multum obfuit si quis illum ad tempus eius filium credidit, cum predicantibus Apostolis post ascensionem eius cunctis palam credentibus, quod de uirgine natus esset, patuerit. Nec pretereundum quod beata Dei genitrix meritis precipuis etiam nomine testimonium reddidit. Interpretatur enim  stella maris. Et ipsa quasi sidus eximium inter fluctus seculi labentis gratia priuilegii specialis refulsit.

Et ingressus autem angelus ad eam, dixit: Aue, gratia plena, Dominus tecum, benedicta tu in mulieribus. Que salutatio quantum humana consuetudine inaudita, tantum est beate Marie dignitati congrua. uere etenim gratia erat plena, cui diuino munere collatum est, ut prima inter feminas gloriosissimum Deo uirginitatis munus offerret. Unde iure angelico aspectu simul et affatu meruit perfrui, que angelicam studebat uitam imitari. uere gratia erat plena, cui ipsum, per quem gratia et ueritas facta est, Iesum Christum generare donatum est. Et ideo uere Dominus cum illa erat, quam et prius noue castitatis amore a terrenis ad celestia desideranda sustulit,  et postmodum, mediante humana natura, omni plenitudine diuinitatis consecrauit. uere quoque benedicta inter mulieres, que sine exemplo muliebris conditionis cum decore uirginitatis gauisa est honore parentis, quodque uirginem matrem decebat, Deum filium procreauit. Que postquam more humane fragilitatis, et uisione angelica, et insolita est salutatione turbata, mox idem angelus eam repetito sermone ne timeat hortatur: quodque maxime timorem pellere consueuit, quasi bene cognitam ac domesticam proprio eam nomine uocat, et quare gratia plenam diceret, diligenter edocet.

Ne timeas, inquit, Maria, inuenisti enim gratiam apud Deum. Ecce concipies in utero, et paries Filium, et uocabis nomen eius Iesum: hic erit magnus, et  Filius Altissimi uocabitur. Notandus solerter ordo uerborum, et tanto arctius est cordi inserendus, quanto manifeste patet quia in his tota redemptionis nostre summa consistit. Nam manifestissime Dominum Iesum, id est, Saluatorem nostrum, et uerum Dei Patris, et uerum hominis matris Filium predicat.

Ecce, inquit, concipies in utero, et paries Filium. Agnosce uerum hunc hominem, ueram de carne uirginis assumpsisse substantiam carnis.

Hic erit magnus, et Filius Altissimi uocabitur. Confitere eumdem etiam Deum uerum de Deo uero, et eterno Patri filium semper esse ceternum. Quod autem futuro tempore dicitur, Hic erit magnus, et Filius Altissimi uocabitur, nemo ita intelligendum putet quod Dominus Christus ante partum uirginis non  fuerit, sed ita hoc potius dictum intelligamus, quia potentiam diuine maiestatis quam Dei Filius eternaliter habuit, hanc idem homo natus ex tempore acceperit, ut una in duabus naturis persona esset mediatoris ac Redemptoris nostri.

Et dabit illi Dominus Deus sedem Dauid patris eius. Sedem Dauid regnum dicit Isrelitice plebis, quod suo tempore Dauid, iubente pariter et iuuante Domino, fideli deuotione gubernauit. Dedit ergo Dominus Redemptori nostro sedem Dauid patris eius, quando hunc de genere Dauid incarnari disposuit, ut populum quem Dauid temporali rexit imperio, ipse gratia spirituali ad eternum proueheret regnum de quo Apostolus ait: Qui eruit nos de potestate tenebrarum, et transtulit  in regnum Filii dilectionis sue . Hinc est quod idem populus diuino admonitus instinctu, cum passurus ille Hierosolymam properaret, in eius laudem gaudens decantabat: Benedictus qui uenit in nomine Domini, rex Isrel . Et iuxta alium euangelistam: Benedictum quod uenit regnum patris nostri Dauid . Aderat enim tempus quo redempti per eius sanguinem mundi rex agnosceretur, non solum domus Dauid, sed et totius Ecclesie, imo omnium conditor et rector seculorum. Unde recte angelus, postquam dixit, Et dabit illi Dominus Deus sedem Dauid patris eius, continuo subiunxit Et regnabit in domo Iacob in eternum. Domum namque Iacob Ecclesiam dicit uniuersam, que per fidem et confessionem Christi ad patriarcharum pertinet  sortem, siue in iis qui de patriarcharum stirpe carnis originem duxerunt, seu in illis qui de aliis nationibus carnaliter editi, spirituali lauacro sunt in Christo renati. In qua uidelicet domo regnabit in eternum, et regni eius non erit finis. Regnat quippe in ea in presenti uita, cum electorum corda per fidem et dilectionem suam inhabitans regit, atque ad percipienda superne retributionis dona continua protectione gubernat. Regnat in futuro, cum eosdem, finito statu temporalis exsilii, ad habitationem patrie celestis introducit: in qua presenti eius uisione semper admoniti nichil aliud agere quam eius uacare laudibus gaudent.

Dixit autem Maria ad angelum: Quomodo fiet istud, quoniam uirum non cognosco? Quomodo, inquit, fieri  potest, ut concipiam pariamque filium, que in castimonia uirginitatis uitam consummare disposui? Non autem quasi incredula uerbis angeli, quomodo hec impleri ualeant, inquirit, sed certa quia oportebat impleri quod et tunc ab angelo audiebat, et prius a propheta dictum legerat, quo id ordine implendum sit, interrogat: quia uidelicet propheta qui hoc futurum predixit, quomodo fieri posset non dixit, sed angelo dicendum reseruauit.

Respondens ergo angelus dixit ei: Spiritus sanctus superueniet in te, et uirtus Altissimi obumbrabit tibi. Ideoque et quod nascetur ex te sanctum, uocabitur Filius Dei. Superueniens in uirginem spiritus Sanctus duobus modis, in ea diuine sue potentie efficaciam ostendit: quia et mentem illius adeo, quantum humana  fragilitas patitur, ab omni uitiorum sorde castificauit, ut celesti digna esset partu; et in utero illius sanctum ac uenerabile Redemptoris nostri corpus sola sui operatione creauit: id est, nullo interueniente uirili attactu, carnem de carne uirginis sacrosanctam intemerata formauit. Quem enim prius aperte Spiritum sanctum dixit, hunc ipsum denuo uirtutem Altissimi nominauit: iuxta hoc quod Dominus, cum eiusdem Spiritus aduentum discipulis promitteret, ait: Et ego mitto promissum Patris mei in uos: uos autem sedete in ciuitate, quoadusque induamini uirtute ex alto . Obumbrauit autem beate Dei genetrici uirtus Altissimi: quia Spiritus sanctus cor illius cum impleuit, ab omni estu concupiscentie  carnalis temperauit, emundauit a desideriis temporalibus, ac donis celestibus mentem simul illius consecrauit, et corpus. Ideoque et quod nascetur ex te sanctum, uocabitur Filius Dei: quia quod de sanctificatione Spiritus concipies, sanctum erit quod gignitur. Congruit conceptioni natiuitas, ut que contra humane conditionis morem uirgo concipis, supra humane consuetudinis modum Dei Filium generes. Omnes quippe homines in iniquitate concipimur, et in delictis nascimur: quotquot autem donante Deo ad uitam preordinati sumus eternam, ex aqua et spiritu sancto renascimur. Solus uero Redemptor noster pro nobis incarnari dignatus, mox sanctus natus est: quia sine iniquitate conceptus est [a 1Kb] . Possumus sane in eo quod dicitur, Et uirtus  Altissimi obumbrabit tibi, altius quiddam de sacramento Dominice incarnationis intelligere. Obumbrari enim nobis dicimus cum, feruente meridiano sole, uel arborem mediam, uel aliud quodlibet umbraculi genus inter nos et solem opponimus, quo ardorem eius uel lucem nobis tolerabiliorem reddamus. Redemptor ergo noster non immerito solis luce uel ardore designatur, qui nos ueritatis scientia illustrat et amore inflammat; unde ipse per prophetam dicit: uobis autem timentibus nomen meum orietur sol iustitie . Cuius scilicet solis radios beata uirgo suscepit, quando Dominum concepit. Sed idem sol, id est, diuinitas Redemptoris nostri, tegumine se humane nature quasi umbraculo quodam obtexit, quo mediante uirginis eum  uiscera ferre sufficerent: sicque uirtus Altissimi obumbrauit ei, dum diuina Christi potentia et eam presentialiter impleuit, et ut capi ab illa posset substantia se nostre fragilitatis obnubilauit.

Et ecce Elizabeth cognata tua, et ipsa concepit filium in senectute sua. Non quasi incredulam exemplis hortatur ad fidem, sed ut bene iam credenti que audierat, ampliora superne dispensationis miracula replicat, ut que Dominum uirgo erat paritura, precursorem quoque Domini de anu ac diu sterili parente cognosceret esse nasciturum. Nec mirandum iuxta historiam, quod Elizabeth cognata dicatur Marie, cum superius hec de domo Dauid, illa de filiabus Aaron orta esse narratur. Legimus namque  quod ipse Aaron de tribu Iuda, de qua Dauid ortus est, uxorem acceperit, uidelicet Elizabeth filiam Amminadab, sororem Naason, qui fuit dux tribus Iuda in deserto, cum egrederentur ex Aegypto. Rursusque regnantibus Dauid posteris legimus, quod Ioiada pontifex maximus uxorem habuerit de tribu regali, hoc est, Iosabeth, filiam regis Ioram. Ipse est Ioiada, cuius filium Zacariam uirum eque sanctissimum lapidauerunt inter templum et altare, sicut etiam ipse Dominus beatorum martyrum mentionem faciens in Euangelio testatur. Unde tribus utraque, hoc est, regia et sacerdotalis, cognatione semper adinuicem probatur esse coniuncta. Potuit  autem huiusmodi coniunctio etiam recentiori tempore fieri, datis nuptum feminis de tribu in tribum, ut manifeste beatam Dei genitricem, que de tribu regia descendit, cum tribu sacerdotali cognationem generis habuisse constaret, quod ministeriis [b 1Kb] celestibus aptissime congruit. Oportebat namque ut apparens in mundo mediator Dei et hominum de utraque tribu carnis originem haberet, quia nimirum ipse in humanitate assumpta utramque habiturus erat personam, sacerdotis scilicet et regis. Siquidem de regia eius potestate, qua electis suis regnum perenne tribuit, et presens sancti Euangelii lectio testatur: quia regnabit in domo Iacob in eternum, et regni eius non erit finis. Porro de pontificali eius dignitate, in qua pro nostra redemptione  hostiam sue carnis offerre dignatus est, testatur Propheta, qui ait: Tu es sacerdos in eternum secundum ordinem Melchisedech . Accepta autem tanta gratia, uideamus beata Maria in quanta humilitatis arce persistat.

Ecce, inquit, ancilla Domini, fiat mihi secundum uerbum tuum. Magnam quippe humilitatis constantiam tenet, que se ancillam sui conditoris dum mater eligitur, appellat. Beata in mulieribus angelico oraculo predicatur, incognita adhuc ceteris mortalibus arcana nostre redemptionis edocentur: nec se tamen de singularitate meriti excellentioris singulariter extollit, sed potius sue conditionis ac diuine dignationis in omnibus memor, famularum se Christi consortio humiliter adiungit, famulatum Christo  deuota quod iubetur, impendit. Fiat, inquit, mihi secundum uerbum tuum, fiat ut Spiritus sanctus adueniens me celestibus dignam mysteriis reddat, fiat ut in meo utero Filius Dei humane substantie habitum induat, atque ad redemptionem mundi tanquam sponsus suo procedat de thalamo. Cuius uocem mentemque nos, fratres karissimi, pro modulo nostro sequentes, famulos esse nos Christi in cunctis actibus nostris motibusque recolamus, eius semper obsequiis omnia corporis nostri membra mancipemus, ad eius implendam uoluntatem totum mentis nostre dirigamus intuitum: sicque perceptis eius muneribus gratias recte uiuendo reddamus, ut ad maiora percipienda digni existere mereamur. Precemur  seduli cum beata Dei genitrice ut fiat nobis secundum uerbum eius, illud uidelicet uerbum, quo rationem sue incarnationis ipse exponens, dicit: Sic enim dilexit Deus mundum, ut unigenitum Filium suum daret, ut omnis qui credit in ipsum, non pereat, sed habeat uitam eternam . Nec dubitandum quin nos de profundis ad se clamantes citius exaudire dignabitur, propter quos necdum se cognoscentes, ipse ad profundam hanc uallem lacrymarum descendere dignatus est iehsu Christus Dominus noster, qui uiuit et regnat cum Patre in unitate Spiritus sancti Deus, per omnia secula seculorum. Amen.



HOMILIA II. IN FESTO uISITATIONIS BEATAE MARIAE.


LUCAE I. In illo tempore, exsurgens Maria abiit in montana cum festinatione in ciuitatem Iuda, et intrauit in domum Zacarie, et salutauit Elizabeth, etc.

Lectio quam audiuimus sancti Euangelii, et redemptionis nostre nobis semper ueneranda primordia predicat, et salutaria semper imitande humilitatis remedia commendat. Nam quia peste superbie attactum genus humanum perierat, decebat ut medicamentum humilitatis quo sanaretur, prima mox incipientis salutis tempora pretenderent. Et quia per temeritatem seducte mulieris mors in mundum introierat, congruum fuit [Al., fuerat] ut in indicium uite reuertentis mulieres se deuote humilitatis inuicem  ac pietatis preuenirent obsequiis. Prior ergo nobis beata Dei genitrix ad sublimitatem patrie celestis iter ostendit humilitatis, non minus religionis, quam castitatis exemplo uenerabilis. Siquidem gloria uirginei et intemerati corporis qualis sit uita superne ciuitatis, ad quam suspiramus, insinuat, ubi neque nubent neque nubentur, sed sunt sicut angeli Dei in celis, ac uirtutem mentis eximiam, qua ad hanc pertingere debeamus, indicat. Namque sicut precedente sancti Euangelii lectione cognouimus, postquam angelica uisione et allocutione meruit sublimari, postquam se celesti onustandam partu didicit, nequaquam se de donis celestibus quasi a se hec essent extulit: sed ut magis magisque donis esset  apta diuinis, in custodia humilitatis gressum mentis fixit, ita euangelizanti sibi archangelo respondens: Ecce ancilla Domini, fiat mihi secundum uerbum tuum. Ut uero ex hodierna lectione audiuimus, eamdem, quam angelo exhibuerat humilitatem, hominibus quoque curauit exhihere, et quod maioris est uirtutis, hoc etiam minoribus. Quis enim nesciat uirginem Deo consecratam, muliere Deo dedita gradum habere potiorem? Quis dubitet matrem regis eterni iure matri militis preferendam? Attamen ipsa, memor Scripture precipientis, Quanto magnus es, te in omnibus humilia : mox, ut angelus qui loquebatur ei ad celestia rediit, surgit ac montana conscendit, gestansque in utero Deum seruorum Dei habitacula petit, ac requirit alloquia. Et  apte post uisionem angeli in montana subiit, que, gustata suauitate supernorum ciuium, humilitatis gressibus ad uirtutum alta se transtulit. Intrat ergo domum Zacarie atque Elizabeth, quam seruum ac precursorem Domini parituram nouerat, salutat, non quasi dubia de oraculo quod acceperat, sed ut congratulatura de dono, quod conseruam accepisse didicerat: non ut uerbum angeli mulieris attestatione probaret, sed ut mulieri prouecte etatis uirgo iuuencula ministerium sedula impenderet.

Ut autem salutationem Marie Elizabeth audiuit, exsultauit infans in utero eius, et repleta est Spiritu sancto Elizabeth. Aperiente os ad salutandum beata Maria, repleta est mox Spiritu sancto Elizabeth, repletus est et Ioannes: atque uno eodemque Spiritu  ambo edocti, illa salutantem que esset agnouit, et ut matrem Domini sui debita cum benedictione uenerata est, ille ipsum Dominum esse qui in utero uirginis portaretur intellexit: et quia lingua necdum ualuit, animo exsultante salutauit, officiumque sue precursionis quam deuote, quam libenter iuuenis esset impleturus, et antequam nasceretur adueniente Domino quibus ualebat indiciis intimauit. Aderat namque tempus quo impleretur angeli sermo quem dixerat: Quia Spiritu sancto replebitur adhuc ex utero matris sue .

Repleta est ergo Spiritu sancto Elizabeth, et exclamauit uoce magna. Recte uoce magna, quia magna Dei dona cognouit; recte uoce magna, quia illum quem ubique presentem nouerat, etiam corporaliter  adesse sentiebat. Magna etenim uoce non tam clamosa quam deuota intelligendum est. Neque enim modice uocis deuotione Dominum laudare ualebat, que Spiritu sancto plena flagrabat: que et illum in utero gestabat, quo in natis mulierum maior nemo esset [Ed. Basil., est]: et eum aduenisse gaudebat, qui conceptus ex carne matris uirginis filius Altissimi uocaretur, et esset.

Exclamauit autem, et dixit: Benedicta tu inter mulieres, et benedictus fructus uentris tui. Non solum benedicta inter mulieres, sed inter mulieres benedictas maiori benedictione specialiter insignis. Benedictus fructus uentris tui. Nec ipse generali sanctorum more benedictus, sed sicut Apostolus ait: Quorum patres, et ex quibus Christus secundum carnem,  qui est super omnia Deus benedictus in secula . De huius ortu fructus Psalmista mystico sermone testatur, dicens: Etenim Dominus dabit benignitatem, et terra nostra dabit fructum suum . Dedit quippe Dominus benignitatem, quia genus humanum a reatu preuaricationis per unigenitum suum liberare disposuit: dedit benignitatem, qui eius ingressui uirginalis uteri templum Spiritus sancti gratia consecrauit. Et terra nostra dedit fructum suum, quia eadem uirgo que de terra corpus habuerat, Filium genuit diuinitate quidem Deo Patri cequalem, sed sibi carnis ueritate consubstantialem. De hoc et Isaias humane redemptionis tempus intuens, ait: In illa die erit germen Domini in magnificentia et  gloria, et fructus terre sublimis . Germen namque Domini fuit in magnificentia et gloria, cum sempiternus Dei Filius in carne temporaliter apparens, magnitudine uirtutum celestium mundo clarus effulsit. Fructus quoque terre sublimis effectus est, quando carnem quam de nostra natura Deus mortalem susceperat, uirtute resurrectionis immortalem iam redditam ad celos subleuauit. Recte ergo dicitur, Benedicta tu [Ed. Bas. om. tu] in mulieribus, et benedictus fructus uentris tui. Benedicta est enim incomparabiliter, que et diuini germinis suscepit gloriam, et coronam integritatis seruauit. Benedicta tu inter mulieres, per cuius partum uirgineum a natis mulierum maledictio prime matris exclusa est. Benedictus fructus uentris illius, per quem et semel  incorruptionis, et superne hereditatis, quam perdidimus in Adam, fructum recepimus. Et uere ac singulariter benedictus, qui non nostro more postquam natus est, gratiam a Domino benedictionis percepit, sed ipse ad saluandum mundum benedictus qui [Ed. Bas. om. qui] uenit in nomine Domini.

Et unde hoc mihi, ut ueniat mater Domini mei ad me? O quanta in prophetisse mente humilitas, quam uerus sermo Domini quem dixit: Super quem requiescet Spiritus meus, nisi super humilem et quietum et trementem uerba mea?  Matrem quidem Domini, que ad se uenerat, mox ut uidit, esse cognouit: sed nichil in se talis meriti reperiens quo digna fieret a tanta hospite uisitari, Unde hoc mihi, inquit, ut mater Domini mei ueniat ad me? quia nimirum  ipse Spiritus, qui ei prophetie donum contulit, munus pariter humilitatis prestitit. Prophetico repleta spiritu genitricem ad se aduentasse Saluatoris intellexit, sed humilitatis spiritu circumspecta minus dignam se eius aduentu deprehendit.

Ecce enim ut facta est uox saluationis tue in auribus meis, exsultauit in gaudio infans in utero meo. Intellexit Elizabeth, eodem quo impleta erat Spiritu reuelante, quid illa exsultatio sui significasset infantis, hoc est illius uenisse matrem cuius ipse precursor ac demonstrator esset futurus. Et quam miranda, quam cita sancti Spiritus operatio! Nulla quippe in discendo mora est, ubi Spiritus sanctus doctor adest. In uno eodemque momento cum uoce salutantis gaudium nascitur infantis, quia dum uox ad aures  peruenit corporales, uirtus spiritualis cor intrauit audientis, nec solum genitricem, sed et sobolem amore Domini aduenientis accendit. Unde mox eadem precursoris Domini genitrix ea que in occulto cognouerat, his qui simul aderant et audiebant palam euangelizare curauit. Nam subdit:

Et beata que credidit, quoniam perficientur in ea; que dicta sunt ei a Domino. Nam et hoc quoque per Spiritum didicit Elizabeth, que angelus ad Mariam uerba protulerit, quod illa mox euangelizanti crediderit, quod hec, diuina operante potentia, absque ulla essent dubietate complenda. Mirumque in modum idem Spiritus eam cum repleuit, presentium simul preteritorum et futurorum scientia instruxit. De presentibus namque se edoctam monstrauit, cum  beatam Mariam matrem Domini sui uocans, quia Redemptorem humani generis in utero gestaret, indicauit. Unde etiam fructum uentris eius singulariter benedictum esse professa est. Preteritorum se notitiam accepisse signauit, que et uerba angeli ad Mariam, et consensum Marie credentis sibi innotuisse prodidit. Sed et futurorum scientiam sibi non negatam intimauit, cum perficienda a Domino, que ei dicta essent aperuit. Quis autem, fratres mei, dicere, quis estimare sufficiat, que tunc gratia spiritus Dei genitricem repleuerit, cum tanta in matre precursoris lux doni celestis emicuit? uerum audiamus uerba que dixit, si forte ex his ualeamus aliquantulum dignoscere quid intus habuerit. Audita  ergo responsione Elizabeth, qua eam beatam inter mulieres predicauit, matrem Domini sui cognominauit, fide fortem laudauit, ad cuius ingressum seipsam cum filio Spiritu sancto repletam esse signauit, non amplius tacere potuit dona que perceperat, sed que semper animo gerebat, ubi aptum tempus inuenit, etiam deuota oris professione patefecit. Namque ut uirginalem decebat pudorem, acceptum diuinitus [Ms., diuinitatis] oraculum aliquandiu silentio tegebat, arcanum mysterii celestis in sui pectoris abdito uenerabatur occultum, exspectabat reuerenter donec ipse donorum distributor quid sibi doni specialis tribuisset, quid secreti reuelasset, quandocunque uellet, ostenderet. At postquam eadem que sibi erant carismata prestita per alios Spiritu reuelante esse patefacta  cernebat, mox ipsa etiam thesaurum celi quem in corde seruabat, aperuit. Ait ergo:

Magnificat anima mea Dominum. Et exsultauit Spiritus meus in Deo salutari meo. Quibus profecto uerbis primo dona sibi specialiter concessa confitetur, deinde generalia Dei beneficia quibus generi humano in eternum consulere non desistit, enumerat. Eius autem anima Dominum magnificat, qui omnes interioris hominis sui affectus diuinis laudibus ac seruitiis mancipat, qui obseruantia preceptorum Dei semper eius potentiam maiestatis se cogitare demonstrat. Eius spiritus in Deo salutari suo exsultat, quem nichil in terrenis libet, nulla caducarum rerum affluentia emollit, nulla aduersitas frangit, sed sola illius a quo salus speratur eterna, sui conditoris, memoria  delectat. Que cum omnibus perfectis uerba recte conueniant, maxime tamen ea beatam Dei genitricem proferre decebat, que meriti priuilegio singularis spirituali ipsius dilectione flagrabat, cuius corporali conceptione gaudebat. Que iure in Iesu, id est, in salutari suo speciali pre ceteris sanctis gaudio potuit exsultare, quia quem perpetuum salutis auctorem nouerat, hunc ipsum temporali ortu de carne sua nasciturum esse sciebat, quatenus in una eademque persona ueraciter suus et filius esset et Dominus. Que sequentibus quoque uerbis, quam uilia de seipsa senserit edocet, et quod omne quidquid boni meriti habuit, hoc superna gratia largiente perceperit, dicens:

Quia respexit humilitatem ancille sue: ecce enim ex  hoc beatam me dicent omnes generationes. Humilem quippe Christi ancillam suo iudicio se fuisse demonstrat, sed respectu se gratie celestis repente sublimatam pronuntiat, atque in tantum glorificatam, ut sua beatitudo precipua merito cunctarum gentium uoce miretur. Addidit etiam adhuc diuine pietatis munera, que mirabiliter accepit, digna gratiarum actione collaudans.

Quia fecit mihi magna qui potens est, et sanctum nomen eius. Nil igitur suis meritis tribuit, que totam magnitudinem ad illius donum refert, qui essentialiter potens et magnus existens, fideles suos de paruis atque infirmis fortes facere consueuit, et magnos. Bene autem addidit, Et sanctum nomen eius, ut admoneret  audientes, imo omnes ad quos eius uerba peruenirent, instrueret ad fidem, et inuocationem eiusdem nominis aduolare, quatenus et ipsi sanctitatis eterne ac salutis uere possent esse participes, iuxta illud propheticum: Et erit: omnis quicunque inuocauerit nomen Domini, saluus erit . Ipsum enim est nomen, de quo supra ait, Et exsultauit spiritus meus in Deo salutari meo. Unde adhuc apertius addit:

Et misericordia eius a progenie in progenies, timentibus eum. Progenies autem et progenies uel utriusque populi, Iudei uidelicet et gentilis, appellat, uel certe omnium per orbem nationum, quas in Christo credituras esse preuidebat: quia, sicut Petrus ait, Non est personarum acceptor Deus, sed in omni gente qui timet eum, et operatur iustitiam, acceptus est illi  . Concinit autem his beate Marie uerbis ipsius Domini sermo, quo non tantum matrem, que se corporaliter meruit generare, sed et omnes qui sua precepta seruarent, pronuntiauit esse beatos. Cum enim docente illo populum quodam loco, et miracula faciente, omnes sapientiam eius ac uirtutes mirarentur, extollens uocem quedam mulier de turba, dixit illi: Beatus uenter qui te portauit, et ubera que suxisti . At ille testimonium ueritatis prolatum libenter accipiens, continuo respondit: Beati qui audiunt uerbum Dei, et custodiunt illud, ut ipsa quoque mulier, imo uniuersi qui audiebant, se beatos fore confiderent, si diuinis uellent obtemperare mandatis. Ac si aperte dicat: Quamuis singulare  priuilegium beatitudinis habeat, que Filium Dei incarnatum uirgo in utero gestare, parere, ac nutrire digna exstitit, precipuum tamen in eadem uita perpetue beatitudinis locum et ipsi sunt habituri qui eius fidem ac dilectionem casto in corde concipiunt, qui sedula in mente preceptorum eius memoriam portant, qui hanc et in mente proximorum solerti exhortatione nutrire satagunt. uerum quia uenerabilis Dei genitrix misericordiam eius omnibus per orbem qui eum timerent adfuturam esse per docuit, restat ut etiam superbi et contemnentes monita ueritatis, quid mereantur, insinuet.

Fecit, inquit, potentiam in brachio suo, dispersit superbos mente cordis sui. In brachio suo, in ditione proprie uirtutis significat. Non enim alieno ad operandum  indiget auxilio, cui, sicut scriptum est, subest cum uoluerit posse. Quod ad distinctionem nostre bone operationis dicit, qui non in nostre iuribus libertatis, sed in Deo facimus uirtutem, et sicut alias scriptum est: Et brachium eorum non saluauit eos, sed dextra tua, et brachium tuum, et illuminatio uultus tui . Dispersit autem superbos mente cordis sui, quia initium omnis peccati superbia, ob cuius meritum Dominus genus humanum a stabili habitatione patrie celestis eiiciens, in huius peregrinationem exsilii longe lateque dispulit: sed et his qui in peccatis perdurare non timent, grauiorem future dispersionis uindictam reseruauit.

Deposuit potentes de sede. Eosdem potentes appellat quos ante dixerat superbos. Qui ideo nimirum  superbi uocantur, quia supra mensuram se sue conditionis extollunt; potentes autem, non quia uere potentes sunt, sed quia confidentes in uirtute sua, conditoris adiutorium querere detrectant. Illi autem uere potentes sunt qui dicere cum Apostolo norunt: Omnia possumus in eo qui nos confortat . De qualibus scriptum est: Deus potentes non abiicit, cum et ipse sit potens . Deposuit ergo potentes de sede, et exaltauit humiles, quia omnis qui se exaltat, humiliabitur; et qui se humiliat, exaltabitur. Quamuis etiam ita recte possit intelligi, quod nonnunquam illi ipsi, qui merito sue elationis a Domino fuerant deiecti, denuo miserante illo ad humilitatis gratiam redeant, sicque merito deuote humilitatis erigantur ad gloriam. Denique Saulus ad superbiam  de sede doctrine legalis depositus est, sed mox ob humilitatis subiectionem ad euangelizandam Christi fidem leuatus.

Esurientes impleuit bonis, et diuites dimisit inanes. Qui eterna perfecte nunc esuriunt, atque ad hec appetenda infatigabili operum iustorum instantia certare non desistunt, satiabuntur utique cum sui Redemptoris gloria, quam desiderabant, apparuerit. At quicunque celestibus diuitiis terrenas preponere gaudent, hi nimirum tempore ultime discretionis inanes totius beatitudinis dimittuntur a Domino, ideoque cum diabolo perennis miserie pena plectuntur. Quod etiam in hac uita ex parte non minima uidemus impleri, ut et humiles uidelicet superne bonitatis  alimoniis repleantur, uirtutumque celestium largitate ditescant: et qui uel de terrenis diuitiis gloriantes superbiunt, uel de opibus se bonorum operum quasi hec per se habeant, extollunt, intus a lumine ueritatis inanescunt. Singulis autem his uersiculis, quos de diuerso superborum atque humilium statu beata Maria protulit, adiungendum est quod premisit, A progenie in progenies, quia nimirum per omne labentis seculi tempus Creator iustus ac misericors et superbis resistere, et humilibus dare gratiam consueuit. Unde bene post generalem diuine pietatis et iustitie commemorationem, ad specialem noue incarnationis dispensationem, qua mundum redimere dignatus est, confessionis sue uerba conuertit, dicens:

Suscepit Isrel puerum suum, memorari misericordie  sue. Isrel quippe uir uidens Deum interpretatur. Quo nomine omnis redemptorum hominum cetus designatur, propter quos ut Deum uidere ualeant, ipse Deus homo uisibilis inter homines apparuit. Qui suscepit Isrel quasi medicus egrum quem curaret, quasi rex populum, quem ab hostium incursione defenderet, imo hoste prostrato liberum redderet, ac secum perpetuo regnare donaret. Et bene addidit, Puerum suum, uidelicet humilem obedientemque significans, quia non nisi per uirtutem humilitatis quis ad sortem potest redemptionis attingere. Unde et Dominus ait: Nisi conuersi fueritis, et efficiamini sicut paruuli, non intrabitis in regnum celorum . Bene quoque subiunxit, Memorari misericordie sue, quia quod Deus hominem ut redimeret, assumpsit,  non humane meritum conditionis, sed diuine donum pietatis exstitit. Quid enim post culpam preuaricationis, nisi iustam Conditoris iram meruimus? Unde restat ut quotquot ad salutem uitamque recuperamur eternam, non hoc nobis, sed eius gratie tribuamus, cui dictum est: In ira misericordie memor eris .

Sicut locutus est ad patres nostros, Abraham et semini eius in secula. Patrum memoriam faciens beata Maria, recte Abraham nominatim exprimit, quia etsi multi Patres ac sancti dominice incarnationi testimonium mystice protulerunt, ipsi tamen primo manifeste sunt eiusdem incarnationis, ac nostre redemptionis arcana predicta: ipsi specialiter dictum est: Atque in te benedicentur uniuerse cognationes  terre : Quod ad Dominum Saluatorem pertinere nullus fidelium dubitat, qui ad dandam nobis benedictionem perpetuam, de stirpe Abrahe ad nos uenire dignatus est. Semen autem Abrahe non illos tantum dicit electos, qui ex Abrahe progenie sunt corporaliter editi, uerum etiam nos qui de gentibus ad Christum congregati, illis fidei societate patribus copulamur, a quibus prosapie carnalis origine longe segregamur. Et nos enim semen ac filii sumus Abrahe, cum sacramentis nostri Redemptoris, qui de genere Abrahe carnem assumpsit, renascimur. Nos sumus filii Abrahe, cum illum uidere solerti intentione querimus cuius diem ipse Abraham exsultauit ut uideret, et uidit et gauisus est. Hinc autem Apostolus ait: Si autem uos Christi, ergo semen  Abrahe estis, secundum promissionem heredes. Recte autem in conclusione subiungitur, In secula, quia nimirum prefata promissio superne hereditatis nullo unquam fine claudetur. Nam et usque in finem seculi huius non deerunt, qui in Christum credendo semen fiant Abrahe, et future beatitudinis eidem semini manebit gloria perennis. Unde nos necesse est, fratres karissimi, quibus eterna merces a Domino promittitur, indefesso nisu mentis pro eius perceptione luctari. Oportet enim ut pro obtinendo bono, quod sine fine cupimus habere, sine ulla intermissione donec accipiamus, certare curemus. uerba igitur euangelice lectionis frequenti meditatione reuoluamus, exempla beate Dei genitricis Marie semper  animo retineamus, ut et in conspectu Dei humiles inuenti, et proximis quoque honore debito submissi mereamur una cum ipsa perpetuo sublimari. Studeamus sollicite ne nos laudantium indebite fauor extollat, cum illam uideamus inter uerba uere laudationis inconcussam humilitatis tenuisse constantiam. Si immoderatus temporalium rerum nos appetitus delectat, reminiscamur quia iudex noster diuites dimittit inanes: si temporalis afflictio forte mentem conturbat, recogitemus quia et humiles exaltat. Nunquam de impetranda admissorum uenia desperemus, quia misericordia eius a progenie in progenies timentibus eum. Nulli inter mala que fecit grauior impenitendi culpa surripiat, quia Deus superbis resistit, eosque a beatorum sorte secernens, per uaria penarum loca  pro peccatorum uarietate dispergit. Fit autem, largiente Domino, ut si beate Marie semper actus et dicta recolamus, semper in nobis et obseruantia eastitatis et uirtutis opera perseuerent. Nam et optimus ac saluberrimus in sancta Ecclesia mos inoleuit, ut hymnus ipsius quotidie cum psalmodia uespertine laudis ab omnibus canatur, quatenus ex hoc animos fidelium et frequentior dominice incarnationis memoria ad affectum deuotionis accendat, et recogitata sepius exempla genitricis illius in uirtutum soliditate confirment. Et hoc opportune ad uesperas fieri complacuit, ut uidelicet fatigata per diem et distenta diuersis cogitationibus mens nostra, incumbente tempore quietis, ad unionem se sue considerationis colligeret; iamque salubriter admonita quidquid superfluum  uel nociuum diurna negatione contraxisset, totum hoc nocturnis precibus denuo ac lacrymis ex tempore mundaret. uerum nos quia in longum duximus sermonem, iam conuersi ad Dominum clementiam ipsius postulemus, ut et memoriam beate Marie congruis ueneremur officiis, et ad celebranda dominice natiuitatis solemnia purioribus animis uenire mereamur, adiuuante ipso ad facienda opera spiritualia, et ad percipienda dona celestia desiderium nostrum, qui pro nobis incarnari, atque inter homines uiuendi formam dare uoluit unigenitum suum Iesum Christum Dominum nostrum, cum quo uiuit et regnat Deus in unitate Spiritus sancti per omnia secula seculorum. Amen.



HOMILIA III. DE ADuENTU DOMINI.


MARC. XIu. In illo tempore fuit Ioannes in deserto baptizans et predicans baptismum penitentie in remissionem peccatorum.

Aduentum dominice predicationis Ioannes preueniens, sicut ex lectione sancti Euangelii, fratres karissimi, audistis, fuit in deserto baptizans et predicans baptismum penitentie in remissionem peccatorum. Ubi solerter intuenda distinctio uerborum qua dicitur quia fuit baptizans et predicans baptismum penitentie in remissionem peccatorum. Baptizabat namque ipse baptismo penitentie in confessionem et emendationem peccatorum, et predicabat baptismum penitentie futurum in Christo in remissionem peccatorum:  in cuius solo baptismate peccatorum remissio nobis donatur, Apostolo testante, qui ait: Unus Dominus, una fides, unum baptisma, unus Deus . Quod baptisma penitentie recte uocatur, quia non ob aliud quis in fonte uite baptizari desiderat nisi quia penitet se noxa prime preuaricationis anime simul et corporis morte constringi. Quod si querimus quare Ioannes baptizauerit, cuius baptismate peccata remitti nequiuerunt; patet aperta ratio, quia precursionis sue seruans officium, sicut ante Dominum nasci, predicare et mori; ita etiam baptizare debebat: simul ne Domini dispensationem, si primus ipse baptisma hominibus daret, Phariseorum et scribarum carperet inuidiosa contentio: sed si interrogare uoluissent in qua potestate baptizaret,  statim audirent: Baptismus Ioannis unde erat? E celo, an ex hominibus?  Quod cum e celo esse negare non auderent, etiam eius quem Ioannes predicebat opera celitus acta cogerentur fateri. Nec tamen baptisma Ioannis, quamuis peccata non relaxauerit, infructuosum omnimodis accipientibus exstitit, quia ipse etsi non pro remissione peccatorum, pro signo tamen fidei et penitentie dabatur: ut uidelicet recolerent se omnes qui hoc initiabantur a peccatis continere, eleemosynis insistere, in Christum credere, atque ad eius baptisma quo in remissionem peccatorum abluerentur, mox ut appareret, properare debere. Quod autem Ioannes in deserto baptismum suum dat, et baptisma Christi predicat, imo totam a puero in desertis agit uitam: ideo fit ut summus  doctor quod uerbis predicabat exemplis astrueret; et qui suos auditores a peccatis penitendo discedere suadebat, ipse peccantium uitia, non solum munditia mentis, sed corporis situ declinaret. Typice autem desertum in quo Ioannes manebat, segregatam a mundi illecebris sanctorum uitam designat, qui siue solitarii, siue turbis admixti uiuant, tota semper intentione animi presentis seculi desideria spernunt, soli Deo in abscondito cordis adherere, et in illo spem ponere delectantur: quam dilectissimam Deo solitudinem mentis, iuuante Spiritus sancti gratia desiderabat adire Propheta qui dicebat: Quis dabit mihi pennas sicut columbe? et uolabo et requiescam ; eamque se mox Domino iuuante consecutum  gratulatus, quasi communibus terrenorum desideriorum implicamentis insultans adiungit: Ecce elongaui fugiens, et mansi in solitudine . Denique Dominus liberatum sanguine agni populum de Aegypto, et per mare Rubrum eductum, prius in deserto quadraginta annis instituit, et sic in terram repromissionis induxit: quia nimirum populus fidelium non statim post baptisma celestis patrie gaudia potest subire, sed primo longis uirtutum exercendus agonibus, ac deinde perpetuis superne beatitudinis est donandus muneribus. Quo autem fructu predicauerit Ioannes, consequenter ostenditur cum dicitur:

Et egrediebatur ad eum omnis Iudee regio et Hierosolymite uniuersi, et baptizabantur ab illo in Iordane flumine, confitentes peccata sua. Patet littere sensus,  quia qui uiciniores uel doctiores erant, primi affluenter uerbum suscepere salutis. Sed quia Iudea confessio, et Hierosolyma uisio pacis dicitur, possumus intelligere eos mystice qui confessionem recte fidei didicerint, qui uisionem superne pacis amauerint, in Iudee et Hierosolymitanorum appellatione designatos. Nam tales maxime tunc ad Ioannem in desertum pro accipiendo baptismate exisse credendi sunt. Tales etiam nunc audito Dei uerbo de prisca sua conuersatione egredi, ac solitudinem uite spiritualis ad exemplum fidelium doctorum constat ingredi; quia nimirum uita noue conuersationis quotidie castigati, quasi quotidiano Iordanis baptismate lacrymis sue compunctionis ab omni uitiorum subripientium contagione purgantur, iuxta eum qui dicit: Lauabo per  singulas noctes lectum meum, lacrymis stratum meum rigabo . Unde recte Iordanis riuus iudicii interpretatur: quia nimirum electi quo sollicitius suam conscientiam discutiendo examinant, eo latiores ex intimo cordis fonte lacrymarum fluuios fundunt, ut, quia minus perfectos se esse deprehendunt, sordes sue fragilitatis undis penitentie diluant. Sequitur:

Et erat Ioannes uestitus pilis cameli, et zona pellicea circa lumbos eius, et locustas et mel siluestre edebat. Quantum ad litteram indumenti et esce, uilitas que solitarium et penitentie preconem decebat ostenditur. Sed et figurate pilis cameli, e quibus cilicium fit, penitentia uel continentia, qua et ipse exercebatur et ceteros instituebat, exprimitur. Zona pellicea que ex mortuo tollitur animante, et ipsum mortificasse  membra sua terrena, et auditores suos idem docuisse signatur. Constat namque per lumbos sepe luxuriam designari: unde propter hanc capessendam et castitatis gloriam nanciscendam Dominus precepit: Sint lumbi uestri precincti, et lucerne ardentes in manibus uestris . Qui ergo ueneree motus concupiscentie funditus edomuit, lumbos utique zona pellicea cinxit. Locustis, que alacriter a terra euolant, sed citius ad terram redeunt, et melle siluestri quod simul edebat, breuitas pariter et dulcedo predicationis eius intimatur, quia et libenter a populis audiebatur predicans, et citissime Domino ueniente predicationi ac baptismati suo terminum posuit. Quod si quis habitum uel uictum Ioannis ad figuram Domini Saluatoris interpretari desiderat, opportunum ducens  ut quem prophetando monstrabat etiam uiuendo significauerit, libenter huius est intentio sequenda; intelligendumque quod pili cameli propter cilicium eos qui peccata penitendo, ieiunando, et flendo abstergere curant; zona pellicea, propter mortem animantis de quo fit, illos significet qui carnem suam crucifixerunt cum uitiis et concupiscentiis. Et quia scriptum est: Quotquot in Christo baptizati estis, Christum induistis ; cum tales Christo intentione seduli amoris adherent, quasi pilis cameli uestiuntur, et zona pellicea circa lumbos accinguntur. Locusta propter breuem uolatum mobilem Iudaice gentis animum, quo inter Dominum et idola sursum et deorsum ferebatur insinuat. Mel siluestre dulcedinem  naturalis ingenii qua inculti externarum nationum populi reficiebantur significat. Et dum ex utroque populo Dominus quos in unitatem sui corporis, quod est Ecclesia, docendo traiiciat eligit, locustis nimirum et melle siluestri pascitur; quia et ex ea que instabili intentione celestia quesierat, et ex illa gente que terrene solum philosophie saporem nouerat, multos in membra sua conuertit. Descripto autem Ioannis loco, ministerio, habitu et alimento, mox etiam predicationis forma subinfertur. Nam sequitur:

Et predicabat dicens: uenit fortior me post me. Fortis quidem est multum qui in confessionem peccatorum, fortior qui in remissionem baptizat; fortis, qui Spiritum sanctum habere dignus est; fortior, qui  tribuere: fortis, quo in natis mulierum nemo maior est; fortior, cui minorato paulo minus ab angelis omnia subiecta sunt sub pedibus eius: fortis, qui regnum celorum primus uenit predicare; fortior, qui hoc solus potuit dare: Cuius non sum dignus, inquit, procumbens soluere corrigiam calceamentorum eius . Et si ad hoc tantum ministerium quo calceamentorum eius corrigiam procumbens solueret se dignum fateretur, magne profecto esset deuotionis indicium; nunc autem, pre mire humilitatis uirtute, ne hoc quidem ministerio digne se fungi posse testatur. Quod si mysterio intendimus, patet legis decretum: quia qui debitam sibi propinquitatis iure uxorem non ipse accipere, sed alteri accipiendam permittere uoluisset, in signo permissionis eiusdem  calceamentum de pede solutum ei qui hanc acciperet dare iubebatur. Et quia Ioannem merito uirtutum populi Christum esse credebant, sponsum profecto Ecclesie credebant. Sed ipse Ioannes, ut quis sit ostendat, ait: Qui habet sponsam, sponsus est; amicus autem sponsi, qui stat et audit eum, gaudio gaudet propter uocem sponsi . Non ergo se sponsum patitur credi, ne amicitiam sponsi perdat, quod est ad solutionem calceamentorum eius se dignum non esse testari. Denique Moyses et Iosue cum duces Synagoge constituerentur, calceamentum soluere precepti sunt, ut intelligerent eum qui hec mandabat sponsum, id est, Dominum synagoge credendum; se autem amicos sponsi, in eo quod eidem synagoge preessent, appellari et esse debere.

 Ego baptizaui uos aqua, ille uero baptizabit uos Spiritu sancto. Apud euangelistam Mattheum fertur dixisse Ioannes: Ego quidem baptizo uos in aqua in penitentiam . Ob hoc ergo baptizabat aqua Ioannes, ut omnes quos ad penitendum Christoque credendum persuadere potuisset, sui signaculo baptismatis ab infidelium et impenitentium turba secerneret: qui ne hoc sibi baptisma sufficere ad salutem crederent, sed ad Christi potius baptisma festinarent, consequenter adiunxit: Ille uero baptizabit uos Spiritu sancto. Baptizat quippe Spiritu sancto, qui munere Spiritus sancti peccata dimittit; et accepta remissione peccatorum, etiam Spiritus eiusdem gratiam tribuit. Nam et dationem carismatum  in Spiritu baptisma Spiritus recte uocari testatur ipse qui ascensurus in celum discipulis promittit, dicens: Ioannes quidem baptizauit aqua, uos autem baptizabimini Spiritu sancto non post multos hos dies , significans decimo ascensionis sue die Spiritum sanctum super eos in linguis igneis esse uenturum. Queritur sane utrum Dominus qui cunctos fideles Spiritu baptizat, ipse aliquos etiam baptizauerit aqua. Neque indignum tante maiestati ducendum est baptizandi ministerium aliquibus discipulorum suorum exhibuisse, per quos in cetera sua membra baptismi dona propagaret, qui memorabile illud lauandi pedes discipulorum munus subire non despexit. Sed siue tunc per se, seu deinceps per suos aqua baptizauerit, solus tamen ipse Spiritu sancto  baptizat, qui Spiritum nobis tribuit et operatur in nobis uirtutes. Cuius in nobis gratiam, fratres mei, integram semper illibatamque conseruare curemus, omni uidelicet tempore bonis insistendo operibus, sed maxime nunc cum natiuitatem ipsius Domini nostri Saluatoris proxime celebrare debemus, diligentius solito inuigilando, ut quidquid negligentie subripientis nobis inesse deprehenderimus, citius abstergere satagamus: quidquid habende uirtutis deesse nobis inspexerimus, citius acquirere studeamus, euulsis discordiarum, uituperationum, iurgiorum, murmurationum ceterorumque frutetis uitiorum, plantemus in nobis caritatem, gaudium, pacem, patientiam, bonitatem, benignitatem, fidem, mansuetudinem, continentiam, et cetera fructus  Spiritus insignia, quatenus in illa die mundo corpore et pura conscientia ad altare dominicum accedere, et eius sacrosanctis mysteriis mereamur communicare sacramentis, qui uiuit et regnat cum Patre in unitate Spiritus sancti Deus per omnia secula seculorum. Amen.



HOMILIA Iu. IN FERIA SECUNDA PRIM. HEBDOM. ADuENTUS.


IOAN. I. In illo tempore Ioannes testimonium perhibet de Domino, et clamat dicens: Hic erat quem dixi uobis, qui post me uenturus est, ante me factus est, quia prior me erat.

Redemptoris nostri precursor, testimonium de ipso perhibens, certitudinem humanitatis eius pariter et diuinitatis eternitatem manifesta uoce pronuntiat.  Clamat enim dicens, sicut modo cum Euangelium legeretur uestra fraternitas audiuit: Hic erat, quem dixi uobis, qui post me uenturus est, ante me factus est, quia prior me erat. In eo namque quod ait, qui post me uenturus est, ordinem humane dispensationis qua post eum natus, post eum etiam predicaturus, baptizaturus, signa facturus et mortem erat passurus, insinuat. In eo uero quod subiungit, Ante me factus est, sublimitatem eiusdem humanitatis, que ceteris omnibus creaturis erat merito preferenda, designat. Quod enim ait, Ante me, non ad ordinem temporis, sed ad distantiam pertinet dignitatis, iuxta quod de Ioseph filiis, benedicente Iacob, scriptum est: Constituitque Ephraim ante Manassem  , ubi recte potuit dicere: Manasses, qui post me uenit, ante me factus est. Id est, qui post me natus est, potentia regni me antecessit. Quamobrem Ioannes de Domino, Qui post me, inquit, uenturus est, ante me factus est: id est, qui post me ad predicandum uenturus est, culmine me regni et sacerdotii perennis antecellit. Quare autem is qui post eum uenturus erat, eum dignitate antecelleret, aperuit cum subiungit, Quia prior me erat, id est, quia eternus ante secula Deus erat, propterea me, licet posterior natus, gloria maiestatis etiam in assumpta humanitate preibit. Exposito autem euangelista precursoris Domini testimonio quod de illo perhibuerat, reddit statim sue assertionis, quod ceperat illi dare, testimonium. Nam sequitur:

 Et de plenitudine eius omnes nos accepimus, gratiam pro gratia. Superius namque dixit, quia uerbum caro factum est, et habitauit in nobis, et uidimus gloriam eius, gloriam quasi unigeniti a Patre, plenum gratia et ueritate . Quod cum precursoris quoque eius testimonio confirmasset dicentis: Hic erat quem dixi uobis, qui post me uenturus est, ante me factus est, quia prior me erat ; rursus ipse que ceperat exsequitur dicens: Et de plenitudine eius omnes nos accepimus, gratiam pro gratia . Plenus quippe erat Dominus Spiritu sancto, plenus gratia et ueritate, quia, sicut Apostolus ait, In ipso habitat omnis plenitudo diuinitatis corporaliter ; de cuius plenitudine nos omnes iuxta modum capacitatis nostre accepimus, quia unicuique nostrum data est gratia  secundum mensuram donationis Christi. De solo namque mediatore Dei et hominum homine Iesu Christo ueraciter dici potuit: Et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Omnes uero sancti non plenitudinem Spiritus eius, sed de plenitudine eius quantum ille donat, accipiunt: Quia per Spiritum alii datur sermo sapientie, alii sermo scientie secundum eumdem spiritum, alteri fides in eodem spiritu, alii gratia sanitatum in uno spiritu, alii operatio uirtutum, alii prophetia, alii discretio spirituum, alii genera linguarum, alii interpretatio sermonum. Hec autem omnia operatur unus ac idem Spiritus, diuidens singulis prout uult .  Quia ergo de plenitudine nostri conditoris non quiddam, sed omne quidquid boni habemus, accepimus, curandum summopere est ne quispiam se de bona actione uel cogitatione incautus extollat; ne si ingratus largitori remanserit, perdat bonum quod accepit, ac digne apostolica increpatione percellatur, qua dicitur: Quid enim habes quod non accepisti? Si autem acceperis, quid gloriaris quasi non acceperis?  Unde ipse Apostolus, quia nichil dignum nosse uel operari posset, si non de plenitudine Christi acciperet, alibi testatur manifeste dicens: Non quia sufficientes simus cogitare aliquid a nobis quasi ex nobis, sed sufficientia nostra ex Deo est . Et alio loco: Et gratia eius, inquit, in me uacua non  fuit, sed plus illis omnibus laboraui: non autem ego, sed gratia Dei mecum . Quod ipsum suis auditoribus humiliter cogitandum sedulus inculcat; unde est illud: Cum tremore et metu uestram salutem operamini. Deus est enim qui operatur in uobis et uelle et perficere pro bona uoluntate .

Cum autem dixisset euangelista nos omnes de plenitudine Christi accepisse, confestim subiunxit, et ait: Gratiam pro gratia. Geminam ergo nos gratiam accepisse testatur, unam uidelicet in presenti, alteram in futuro: in presenti quidem fidem que per dilectionem operatur, in futuro autem uitam eternam. Fides quippe que per dilectionem Dei operatur, gratia Dei est; quia ut crederemus, ut diligamus, ut operemur bona que nouimus, non ullis  precedentibus meritis nostris, sed ipso largiente percipimus, qui dicit: Non uos me elegistis, sed ego elegi uos, et posui uos ut eatis, et fructum afferatis, et fructus uester maneat . Et ut uitam propter fidem, dilectionem, et opera bona percipiamus eternam, gratia Dei est, quia ne a bono deuiemus itinere, ipso duce semper opus habemus, cui dicitur: Deduc me in uia tua, et ambulabo in ueritate tua ; ac si aperte dicatur: Nisi te duce ingrediens uiam ueritatis quam cepi, tenere nequaquam sufficio. Ne in bonis operibus deficiamus, illius auxilio debemus semper inniti, qui ait: Quia sine me nichil potestis facere; unde bene Psalmista, ut initium fidei et bone actionis a Domino nobis dari signaret, ait: Deus meus, misericordia eius preueniet me . Et ut bona que agimus illo opitulante perficienda doceret, iterum dicit: Et misericordia tua subsequetur me omnibus diebus uite mee . Ut mercedem uite eterne, que bonis redditur operibus, gratis nobis tribui ostenderet, ait: Qui coronat te in miseratione et misericordia . In misericordia quippe et miseratione nos coronat, quando propter bona opera que nobis ipse misericorditer exercenda donauit, superne beatitudinis premia retribuit. Et hoc est quod dicitur accipere nos gratiam pro gratia, quia nimirum pro gratia bone conuersationis quam dedit, et ne deficere possit, ipse seruans adiuuat, dabit gratiam beate remunerationis, in qua misericordias eius in eternum cantemus. Denique Apostolus ipsam uite eterne perceptionem, que  utique meritis precedentibus redditur gratiam uocare non dubitauit: qui cum premisisset stipendium peccati esse mortem, noluit e contrario dicere stipendium iustitie esse uitam eternam; sed ait: Gratia autem Dei uita eterna in Christo Iesu Domino nostro . Non quia non iuste meritis bonis a iusto iudice datur, sed quia ipsa merita quibus dantur primo sunt a pio Saluatore gratis data. Sequitur:

Quia lex per Moysen data est, gratia et ueritas per Iesum Christum facta est. Lex quidem data est per Moysen, in qua quid agendum, quid uitandum sit celesti iure decernitur; sed quod illa precipit, non nisi gratia Christi completur. Illa quidem monstrare peccatum, iustitiam docere, et transgressores sui reos ostendere ualebat; porro gratia Christi diffusa per  Spiritum caritatis in cordibus fidelium, facit ut quod lex precipit impleatur; unde illud quod scriptum est: Non concupisces , per Moysen lex est quia iubetur, sed per Christum fit gratia, quando quod iubetur impletur. ueritas autem facta est per Christum, quia umbram habebat lex bonorum futurorum, non ipsam imaginem rerum. Et sicut alibi dicit Apostolus: Omnia in figura contingebant illis ; sed pro umbra lucem ueritatis, pro figura legis ipsam imaginem rerum que figurabatur exhibuit Christus, quando data Spiritus gratia, aperuit discipulis suis sensum ut intelligerent Scripturas. Lex per Moysen data est, cum populus aspersione sanguinis agni mundari preceptus est; gratia  et ueritas que in lege figurabatur, per Iesum Christum facta est, cum ipse passus in cruce lauit nos a peccatis nostris in sanguine suo. Lex per Moysen data est, quia populum preceptis salutaribus instituens, si hec obseruaret, terram repromissionis intraturum, et in ea perpetuo uicturum; sin alias, prosternendum ab hostibus predixit. Gratia et ueritas per Iesum Christum facta est, quia dato Spiritus sui dono, et legem spiritualiter intelligi et seruari posse donauit, et eos qui seruant in ueram celestis uite beatitudinem, quam terra repromissionis signabat, introducit. Que sit autem summa gratie et ueritatis que per Iesum Christum facta est, euangelista subdendo manifestat:

Deum nemo uidit unquam. Unigenitus qui est in  sinu Patris, ipse narrauit. Nulla etenim gratia maior hominibus dari, nulla ueritas altior potest ab hominibus cognosci, quam ea de qua unigenitus Dei Filius suis fidelibus narrans: Beati, inquit, mundo corde, quoniam ipsi Deum uidebunt ; et de qua Patri supplicans ait: Hec est autem uita eterna, ut cognoscant te uerum et unum Deum, et quem misisti Iesum Christum . Que nimirum beatissima perceptio gratie et ueritatis, quoniam in huius seculi uita fieri non potest, recte dicitur: Deum nemo uidit unquam , id est, nemo corruptibili adhuc et mortali carne circumdatus incircumscriptam diuinitatis potest lucem contueri; unde manifestius dicit Apostolus: Quem nemo uidit hominum, nec uidere potest . Nemo enim hominum  dicitur, nemo humano adhuc habitu aggrauatus, humana conuersatione caducus. Hinc est enim quod Moyses qui Deum, quem in angelo uidebat, in ipsa eius natura uidere desiderans, orabat: Si inueni gratiam in conspectu tuo, ostende mihi gloriam tuam , audiuit: Non poteris uidere faciem meam, non enim uidebit me homo, et uiuet . Neque huic assertioni putandum est esse contrarium quod aliquoties patriarche uel prophete Deum uidisse perhibentur. Apparuit enim Dominus Abrahe in conualle Mambre. Et ait Iacob: uidi Dominum facie ad faciem . Item Isaias: Anno quo mortuus est rex Ozias, uidi Dominum sedentem super solium excelsum et eleuatum .  Sed recte intelligendum in cunctis huiusmodi uisionibus homines sanctos Deum non per ipsam nature sue speciem, sed per quasdam imagines esse contemplatos. Et uiderunt ergo sancti Deum per subiectam creaturam, uerbi gratia, ignem, angelum, nubem, electrum; et tamen ueraciter attestatur Ioannes, quia Deum nemo uidit unquam . ueraciter dicitur Moysi: Non enim uidebit me homo, et uiuet ; quia fragili adhuc uasculo carnis inclusi per circumpscriptas rerum imagines uidere possunt, quem per incircumscriptum eternitatis sue lumen nequaquam ualent intueri.

Qua autem ratione ad uisionem incommutabilis et eterni luminis peruenire debeat euangelista consequenter exposuit, dicens: Unigenitus Filius qui est  in sinu Patris ipse narrauit . Cui simile est quod ipse Dominus ait: Nemo uenit ad Patrem nisi per me . Et alibi: Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare. Ipsius quippe ducatu ad Patrem uenire, ipsius magisterio Patrem et Filium, nec non et Spiritum sanctum, unum Deum ac Dominum nosse debemus; quia nimirum ipse homo factus pro nobis, in hominis habitu loquens, nobis quid de sancte Trinitatis unitate recte sentiendum, qualiter ad eius contemplationem fidelibus properandum, quibus actibus ad hanc sit perueniendum, clara luce reuelauit. Ipse sacramentis sue incarnationis nos induens, sui nos Spiritus carismatibus sanctificans, ut ad hanc uenire ualeamus  adiuuat. Ipse peracto in hominis forma iudicio nouissimo, ad uisionem nos diuine maiestatis sublimiter introducet, atque arcana nobis regni celestis mirabiliter enarrabit.

Sane quod ait: Qui est in sinu Patris, in secreto Patris significat. Neque enim sinus Patris pueriliter est cogitandus in similitudinem nostri sinus quem habemus in uestibus; aut putandus est Deus, qui humanorum forma membrorum compaginatus non est, sic sedere quemadmodum nos; sed quia sinus noster intus est, more nostro loquens Scriptura, in sinu Patris esse dicit quem in secreto Patris, quo humanus intuitus pertingere non ualet, semper manentem uult intelligi. Non tunc autem solum enarrabit unigenitus Filius Deum, id est sancte et indiuidue  Trinitatis, que est unus Deus, gloriam manifestabit hominibus, cum post uniuersale iudicium omnes pariter electos ad uisionem claritatis eius introducet. Sed et quotidie narrat, cum singulis quibusque fidelibus perfectorum mox a carnis corruptione solutis implere cepit quod promisit: Qui diligit me, diligetur a Patre meo, et ego diligam eum, et manifestabo ei meipsum . Me ipsum, inquit, manifestabo dilectoribus meis, ut quem in sua cognouere mortalem, in mea iam natura Patri et Spiritui sancto uidere possint equalem. uerum hoc de apostolis, martyribus, confessoribus ceterisque arctioris ac perfectioris uite uiris fieri credendum est; quorum unus certaminum suorum conscius non  dubitauit de seipso testari, Cupio dissolui et cum Christo esse . Ceterum sunt plures in Ecclesia iusti qui post carnis solutionem continuo beata paradisi requie suscipiuntur, exspectantes in magno gaudio, in magnis gaudentium choris, quando recepto corpore ueniant et appareant ante faciem Dei. At uero nonnulli propter bona quidem opera ad electorum sortem preordinati, sed propter mala aliqua, quibus polluti de corpore exierunt, post mortem seuere castigandi excipiuntur flammis ignis purgatorii, et uel usque ad diem iudicii longa huius examinatione a uitiorum sorde mundantur; uel certe prius amicorum fidelium precibus, eleemosynis, ieiuniis, fletibus, hostie salutaris oblationibus absoluti penis, et ipsi ad beatorum perueniunt requiem: quibus tamen  omnibus unigenitus Filius qui est in sinu Patris, Deum iuxta modum sue capacitatis cuique narrabit, cum tempore resurrectionis benedictionem dederit, cui legem dedit, ut ambulantes de uirtute fidei et spei in uirtutem contemplationis uideant Deum deorum in Sion, id est, incommutabilis specula ueritatis, cuius beneficiis et muneribus eternis laus et gratiarum actio in omnia secula seculorum. Amen.



HOMILIA u. IN uIGILIA NATIuITATIS DOMINI.


MATTH. I. In illo tempore cum esset desponsata mater Iesu Maria Ioseph, antequam conuenirent, inuenta est in utero habens de spiritu sancto.

Natiuitatem Domini et Saluatoris nostri Iesu Christi, qua eternus ante secula Dei Filius hominis ex  tempore filius apparuit, Mattheus euangelista breui quidem sermone, sed plena ueritate, describit, qui cum patrum generationes ab Abraham usque ad Ioseph uirum Marie perduxisset, omnesque communi humane creationis ordine genitos simul et generantes ostendisset, mox de ipso locuturus, quantum eius generatio a ceteris distaret aperuit; quia uidelicet ceteri per coniunctionem maris et femine solitam, ipse autem per uirginem, ut pote Dei Filius nasceretur in mundum. Et quidem decebat omnimodis, ut cum Deus homo propter homines fieri uellet, non alia quam uirgine matre nasceretur; cum uirginem generare contingeret, non alium quam qui Deus esset Filium procrearet.

Cum esset, inquit, desponsata mater eius Maria Ioseph,  antequam conuenirent, inuenta est in utero habens de Spiritu sancto. Quo hec ordine, uel qua in ciuitate sit celebrata conceptio, Lucas euangelista sufficienter exponit; quod quia uestre sanctitati constat esse notissimum, dicendum paucis de his que Mattheus scribit, notandumque in primis in eo uerbo quod ait: Antequam conuenirent, uerbo conueniendi non ipsum concubitum, sed nuptiarum que precedere solent tempus insinuatum, quando ea que prius sponsata fuerat, esse coniux incipit. Ergo antequam conuenirent dicit, antequam nuptiarum solemnia rite celebrarent, inuenta est in utero habens de Spiritu sancto. Si quidem memorato ordine postea conuenerunt, quando Ioseph ad preceptum angeli accepit  coniugem suam, sed non concumbebant, quia sequitur, Et non cognoscebat eam. Inuenta est autem in utero habens a nullo alio quam Ioseph, qui licentia maritali future uxoris pene omnia nouerat, ideoque tumentem eius uterum mox curioso deprehendit intuitu. Sequitur:

Ioseph autem uir eius cum esset uir iustus, et nollet eam traducere, uoluit occulte dimittere eam. uidens Ioseph sponsam concepisse suam, quam bene nouerat a nullo uiro fuisse attactam, cum esset iustus et iuste omnia uellet agere, optimum duxit ut neque hoc aliis proderet, neque ipse eam acciperet uxorem, sed mutato occulte nuptiarum proposito, in conditione eam sponse manere pateretur ut erat: nam et in Isaia legerat uirginem de domo Dauid concepturam  et parituram Dominum, de qua etiam domo nouerat genus duxisse Mariam, atque ideo non discredebat in ea prophetiam hanc fuisse complendam; sed si eam occulte dimitteret, neque acciperet coniugem, et illa sponsa pareret, nimirum perpauci essent qui eam uirginem et non potius autumarent esse meretricem. Unde consilium Ioseph repente consilio meliore mutatur, ut uidelicet ad conseruandam Marie famam, ipse eam, celebrato nuptiarum conuiuio, coniugem acciperet, sed castam perpetuo custodiret. Maluit namque Dominus aliquos modum sue generationis ignorare, quam sue castitatem infamare genitricis. Nam sequitur:

Hec autem eo cogitante, ecce angelus Domini in somnis apparuit ei, dicens: Ioseph, fili Dauid, noli  timere accipere Mariam coniugem tuam. Quod enim in ea natum est, de Spiritu sancto est. Pariet autem Filium, et uocabis nomen eius Iesum. Ipse enim saluum faciet populum suum a peccatis eorum. Quibus profecto uerbis modus conceptionis simul et dignitas partus edocetur: quia uidelicet de Spiritu sancto concepit, et paritura sit Christum; quem etsi aperta uoce angelus Christum non appellat, in eo tamen quod etymologiam nominis Iesu exponens, ipsum salutis ostendit auctorem populique Saluatorem, cum populum eius nuncupat, manifesta ratione quia sit Christus significat, ut per hec et que nescierat discat Ioseph, et a contactu Dei genitricis funditus mentem amoueat. Quam tamen dispensatione iuste necessitatis accipere iubetur solo de nomine coniugem,  ne uidelicet quasi adultera lapidaretur a Iudeis, et ut in Aegyptum fugiens haberet solatium masculi, qui familiari cura, et tutor feminee fragilitatis, et testis esset eius perpetue uirginitatis. Produnt catholici expositores et alias causas quare Dei genitricem Ioseph accipere debuerit coniugem, quas in suis qui uult inueniet locis. Adhibet autem euangelista partui uirginali etiam prophetici sermonis exemplum, ut tante miraculum maiestatis eo certius crederetur, quo hoc non solum ipse factum predicaret, sed etiam a propheta predictum recoleret. Nam et huic euangeliste, id est Mattheo moris est omnia que narrat etiam propheticis affirmare testimoniis: scripsit namque Euangelium suum ob  eorum uel maxime causam qui ex Iudeis crediderant, nec tamen a legis ceremoniis, quamuis renati in Christo, ualebant euelli; et propterea satagebat eos a carnali legis et prophetarum sensu ad spiritualem, qui de Christo est, erigere, quatenus sacramenta fidei Christiane tanto securius perciperent, quando hec non alia esse quam que prophete predixerant agnoscerent. Ecce uirgo, inquit, in utero habebit, et pariet Filium, et uocabunt nomen eius Emmanuel, quod est interpretatum Nobiscum Deus . Nomen Saluatoris, quod nobiscum Deus a propheta uocatur, utramque naturam unius persone ipsius significat. Qui enim ante tempora natus ex Patre Deus est, ipse in plenitudine temporum Emmanuel, id est nobiscum Deus, in utero matris factus  est, quia nostre fragilitatem nature in unitatem sue persone suscipere dignatus est, quando uerbum caro factum est et habitauit in nobis: mirum uidelicet in modum incipiens esse quod nos sumus, et non desinens esse quod erat, sic assumens naturam nostram, ut quod erat ipse non perderet.

Exsurgens autem Ioseph a somno, fecit sicut precepit ei angelus Domini, et accepit coniugem suam, et non cognoscebat eam. Accepit eam ad nomen coniugis ob causas quas prediximus, et non cognoscebat eam ad opus coniugale ob arcana que didicerat. Quod si quis huic nostre expositioni obsistere, et contendere uoluerit beatam Dei genitricem nunquam a Ioseph celebratis nuptiis in nomen coniugis assumptam, exponat ipse melius hunc sancti Euangelii locum,  pariterque ostendat licitum fuisse apud Iudeos ut sponse sue quisque carnali copula misceretur, et sano eius intellectui libenter cedimus: tantum ne erga matrem Domini quidquam gestum, quod publica opinio possit infamare, credamus. Quod uero additur, Donec peperit filium suum primogenitum, nemo ita intelligendum putet quasi post natum filium eam cognouerit, ut quidam peruerse opinantur. Scire enim debet uestra fraternitas, quia fuere heretici qui propter hoc quod dictum est, Non cognoscebat eam donec peperit filium, crederent Mariam post natum Dominum cognitam esse a Ioseph, et inde ortos eos quos fratres Domini Scriptura appellat, assumentes et hoc in adiutorium sui erroris, quod primogenitus nuncupatur Dominus. Auertat Deus hanc  blasphemiam a fide omnium nostrum, donetque nobis catholica pietate intelligere parentes nostri Saluatoris intemerata semper fuisse uirginitate preclaros, et non filios, sed cognatos eorum fratres Domini consueto Scripturarum more nuncupari, sed ob id euangelistam an post natum ei filium eam cognouerit dicere non curasse, quia nulli hoc ambigendum putauerit. Et reuera nulli ambigendum est quod iusti coniuges, quibus in uirginitatis castimonia permanentibus Dei Filium nasci singulari gratia datum est, nullatenus ex eo castitatis iura temerare, et templum Dei sacrosanctum sue semine corruptionis attaminare potuerint. Notandum quoque est quod primogeniti non iuxta hereticorum opinationem soli sint  quos fratres sequuntur alii, sed iuxta auctoritatem Scripturarum omnes qui primi uuluam aperiunt, siue fratres eos aliqui, seu nulli sequantur. Attamen Dominus speciali ratione potest primogenitus dictus intelligi, iuxta hoc quod in Apocalypsi dicit de illo Ioannes: qui est testis fidelis, primogenitus mortuorum, et princeps regum terre . Et apostolus Paulus: Nam quos presciuit et predestinauit conformes fieri imaginis Filii sui, ut sit ipse primogenitus in multis fratribus . Primogenitus quippe mortuorum uocatur, quia post multos licet fratres incarnatus, primus omnium surrexit a mortuis, et uiam de morte credentibus uite celestis aperuit. Primogenitus est in multis fratribus, quia quotquot receperunt eum, dedit eis potestatem filios Dei fieri,  quorum recte primogenitus appellatur, quia omnes adoptionis filios, etiam illos qui incarnationis eius tempora nascendo precesserunt, dignitate pregreditur. Si quidem illi possunt cum Ioanne ueracissime testari, quia qui post nos uenit, ante nos factus est, id est, post nos quidem in mundo genitus, sed merito uirtutis et regni primogenitus omnium nostrum iure uocatus. Qui et in ipsa diuina natiuitate non inconuenienter potest primogenitus dici, quia priusquam creaturam faciendo gigneret aliquam, ceternum sibi Pater eternus genuit Filium; priusquam uerbo ueritatis adoptionis sibi filios redimendo gigneret aliquos, ceternum sibi Pater eternus genuit uerbum: unde ipsum uerbum, ipse Dei Filius, uidelicet uirtus et sapientia loquitur: Ego ex ore Altissimi  prodiui, primogenita ante omnem creaturam . Peperit ergo Maria Filium suum primogenitum, id est, sue substantie filium; peperit eum qui et ante omnem creaturam Deus de Deo natus erat, et in ea qua creatus est humanitate omnem merito creaturam preibat.

Et uocabis, inquit, nomen eius Iesum. iehsu Hebraice, Latine Salutaris siue Saluator dicitur; cuius uocationem nominis prophetis liquet esse certissimam, unde sunt illa magno uisionis eius desiderio cantata: Anima autem mea exsultabit in Domino, et delectabitur in salutari eius . Defecit in Salutari tuo anima mea. Ego autem in Domino gloriabor . Gaudebo in Deo Iesu meo . Et maxime illud: Deus in nomine tuo  saluum me fac , ac si diceret: Nominis tui gloriam qui Saluator uocaris, in me saluando clarifica. iehsu ergo nomen est filii qui ex uirgine natus est, angelo exponente, significans quod ipse saluet populum a peccatis eorum. Qui autem saluat a peccatis idem utique a corruptionibus mentis et corporis, que ob peccata contigerunt, saluabit. Christus uero uocabulum est sacerdotalis uel regie dignitatis. Nam et sacerdotes ac reges in lege a carismate, id est unctione olei sancti appellabantur Christi, significantes eum qui uerus rex et pontifex apparens in mundo unctus est oleo letitie pre participibus suis. A qua unctione, id est carismate, ipse Christus; et eiusdem unctionis, id est gratie spiritualis participes  sunt Christiani uocati. Qui per id quod Saluator est, nos saluare a peccatis; per id quod pontifex est, nos reconciliare Deo Patri; per id quod rex est, regnum nobis Patris sui dare dignetur eternum iehsu Christus Dominus noster, qui cum Patre et Spiritu sancto uiuit et regnat Deus per omnia secula seculorum. Amen.



HOMILIA uI. IN AURORA NATIuITATIS DOMINI.


LUCAE II. In illo tempore pastores loquebantur ad inuicem: Transeamus usque Bethleem, et uideamus hoc uerbum quod factum est, quod fecit Dominus et ostendit nobis, etc.

Nato in Bethleem Domino Saluatore, sicut sacra Euangelii testatur historia, pastoribus qui in regione eadem erant uigilantes et custodientes uigilias noctis  super gregem suum, angelus Domini magna cum luce apparuit, exortumque mundo Solem iustitie non solum celestis uoce sermonis, uerum etiam claritate diuine lucis astruebat. Nusquam enim in tota ueteris Instrumenti serie reperimus angelos, qui tam sedulo apparuere patribus, cum luce apparuisse; sed hoc priuilegium recte hodierno tempori seruatum est, quando exortum est in tenebris lumen rectis corde, misericors et iustus Dominus. uerum ne parua unius angeli uideretur auctoritas, postquam unus sacramentum noue natiuitatis edocuit, statim multitudo celestium agminum, que gloriam Deo caneret, pacemque simul hominibus predicaret, adfuit, aperte demonstrans quia per hanc natiuitatem homines ad pacem unius fidei, spei et dilectionis,  atque ad gloriam diuine laudationis essent conuertendi. Significant autem mystice pastores isti gregum doctores quosque ac rectores fidelium animarum. Nox, cuius uigilias custodiebant super gregem suum, pericula tentationum indicat, a quibus se suosque subiectos omnes qui perfecte uigilant, custodire non desistunt. Et bene nato Domino pastores super gregem suum uigilant. Ille etenim natus est, qui dicit: Ego sum pastor bonus: bonus pastor animam suam dat pro ouibus suis . Sed et tempus imminebat quo idem pastor summe bonus, missis in mundum pastoribus, oues suas, que longe lateque disperse errabant, ad semper uirentia celestis uite pascua reuocaret. Quarum curam summo pastori precepit: Si diligis me, pasce oues meas . Quod apertius  aperiens, ait: Confirma fratres tuos .

Et factum est: ut discesserunt ab eis angeli in celum, pastores loquebantur adinuicem: Transeamus usque Bethleem, et uideamus hoc uerbum quod factum est, quod fecit Dominus, et ostendit nobis. Et uenerunt festinantes, et inuenerunt Mariam et Ioseph, et infantem positum in presepio. Pastores quidem illi felici gaudio festinarunt uidere quod audierant: et quia ardenti amore quesierunt, continuo Saluatorem quem quesierunt inuenire meruerunt. Sed et intellectualium pastores gregum, imo cuncti fideles qua mentis industria Christum querere debeant, dictis pariter suis ostenderunt et factis.

Transeamus, inquiunt, usque Bethleem, et uideamus hoc uerbum quod factum est. Transeamus ergo et  nos, fratres karissimi, cogitando usque Bethleem ciuitatem Dauid, et recolamus amando quod in ea uerbum caro factum est, atque eius incarnationem dignis celebremus honoribus. Transeamus, abiectis concupiscentiis carnalibus, toto mentis desiderio usque Bethleem supernam, id est, domum panis uiui non manufactam, sed eternam in celis, et recolamus amando quia uerbum caro factum est. Illuc carne ascendit, ibi in dextra Dei Patris sedet. Illo eum tota uirtutum instantia sequamur, et sollicita cordis et corporis castigatione procuremus, ut quem illi in presepio uidere uagientem, nos in Patris solio mereamur uidere regnantem.

Et uideamus, inquiunt, hoc ueroum quod factum  est. Quam recta et pura fidei sancte confessio, In principio erat uerbum, et uerbum erat apud Deum, et Deus erat uerbum! Hoc uerbum natum ex Patre, non factum est, quia creatura Deus non est. In qua natiuitate diuina uideri ab hominibus non potuit; sed ut uideri posset, uerbum caro factum est, et habitauit in nobis. uideamus ergo, inquiunt, hoc uerbum quod factum est, quia antequam factum esset, hoc uidere nequiuimus. Quod fecit Dominus et ostendit nobis, quod incarnari fecit Dominus, et per hoc uisibile nobis exhibuit.

Et uenerunt festinantes, et inuenerunt Mariam et Ioseph, et infantem positum in presepio. uenerunt pastores festinantes, et inuenerunt Deum hominem natum, simul et eiusdem natiuitatis ministros. Festinemus  et nos, fratres mei, non passibus pedum, sed bonorum profectibus operum uidere eamdem glorificatam humanitatem cum eiusdem ministris digna seruitutis sue mercede remuneratis; festinemus uidere illum in diuina Patris ac sua maiestate fulgentem. Festinemus, inquam, nam non est tanta beatitudo cum desidia ac torpore querenda, sed alacriter sunt Christi sequenda uestigia. Nam ipse cursum nostrum data manu iuuare desiderat, delectaturque audire a nobis: Trahe nos post te, curremus in odorem unguentorum tuorum. Citius ergo uirtutum gressibus sequamur, ut mereamur consequi. Nemo tardet conuerti ad Dominum, nemo differat de die in diem, ipsum per omnia et ante omnia precantes, ut gressus nostros dirigat secundum eloquium suum, et  non dominetur nostri omnis iniustitia.

uidentes autem cognouerunt de uerbo quod dictum erat illis de puero hoc. Et nos, fratres dilectisimi, que dicta sunt nobis de Saluatore nostro Deo uero et homine, interim pia fide percipere, et plena dilectione festinemus amplecti, ut hec in futuro perfecte cognitionis uisu comprehendere ualeamus. Hec etenim sola ac uera est beatorum non solum hominum, sed et angelorum uita, faciem perpetuo sui cernere Creatoris, quam desiderabat ardenter Psalmista, qui dicebat: Sitiuit anima mea ad Deum uiuum, quando ueniam et apparebo ante faciem Dei ? Cuius solius uisione non autem ulla terrenarum rerum affluentia desiderium suum satiari  posse signauit, cum ait: Satiabor dum manifestabitur gloria tua  uerum, quia non otiosi ac desides, sed qui uirtutum operibus insudant, diuina contemplatione sunt digni, sollicite premisit: Ego autem cum iustitia apparebo in conspectu tuo. uidentes ergo pastores cognouerunt de uerbo quod dictum erat illis de Christo, quia uisio Dei cognitio eius est, et hec est sola beata hominis uita, homine ipso dicente ac testante, qui nos Patri commendans dicit inter alia: Hec est autem uita eterna, ut cognoscant te esse uerum et unum Deum, et quem misisti Iesum Christum .

Et omnes qui audierunt, mirati sunt, et de his que dicta erant a pastoribus ad ipsos. Non celauere silentio pastores arcana que diuinitus agnouerant, sed  quibuscunque potuere dicebant; quia et spirituales Ecclesie pastores in hoc maxime sunt ordinati, ut uerbi Dei mysteria predicent, et mira que in Scripturis didicerint miranda suis auditoribus ostendant. Non solum autem pastores, episcopi, presbyteri et diacones, uel etiam rectores monasteriorum sunt intelligendi, sed et omnes fideles, qui uel paruule sue domus custodiam gerunt, pastores recte uocantur, in quantum eidem sue domui sollicita uigilantia presunt. Et quicunque uestrum saltem uni aut duobus fratribus quotidiano regimine preest, pastoris eiusdem debet officium implere. Quia in quantum sufficit, pascere hos uerbi dapibus iubetur: imo unusquisque uestrum, fratres, qui etiam priuatus uiuere creditur, pastoris officium tenet, et spiritualem  pascit gregem, uigiliasque noctis custodit super illum, si bonorum actuum cogitationumque mundarum sibi aggregans multitudinem, hec iusto moderamine gubernare celestibus Scripturarum pascuis nutrire, et peruigili solertia contra immundorum spirituum insidias seruare contendit.

Maria autem conseruabat omnia uerba hec, conferens in corde suo. Maria uirginalis pudicitie iura custodiens, secreta Christi que nouerat nemini diuulgare uolebat, sed ipsum hec quando uellet, et quomodo uellet diuulgare, reuerenter exspectabat. Ipsa autem eadem secreta ore tacito, uigili tamen corde sedula scrutabatur. Et hoc est quod ait, Conferens in corde suo. Conferebat quippe ea que acta uidebat  his que agenda legerat. uidebat namque se de stirpe Dauid ortam in Nazareth de Spiritu sancto Filium Dei concepisse. Legerat in propheta: Egredietur uirga de radice Iesse, et Nazareus de radice eius ascendet, et requiescet super eum Spiritus Domini . Legerat et: Tu, Bethleem Ephrata, paruula es in millibus Iuda, ex te enim egredietur qui sit dominator in Isrel, et egressus eius ab initio a diebus eternitatis. uidebat se in Bethleem peperisse dominatorem Isrel, qui eternus ex Patre Deus ante secula natus est; uidebat se uirginem concepisse et peperisse Filium, et uocasse nomen eius Iesum. Legerat in prophetis: Ecce uirgo concipiet, et pariet Filium, et uocabitur nomen eius Emmanuel . Legerat: Bos cognouit possessorem suum, et asinus presepe domini  sui. uidebat Dominum positum in presepi, quo bos et asinus solent nutriendi aduenire. Meminerat sibi dictum ab angelo: Spiritus sanctus superueniet in te, et uirtus Altissimi obumbrabit tibi. Ideoque et quod nascetur ex te sanctum, uocabitur Filius Dei . Legerat modum natiuitatis eius, non nisi angelo reuelante, potuisse cognosci, dicente Isaia: Generationem autem eius quis enarrabit ? Legerat: Et tu, turris gregis nebulosa, filia Sion, usque ad te ueniet, et ueniet potestas prima, regnum filie Ierusalem . Audiebat angelicas uirtutes, que sunt filie superne ciuitatis, apparuisse pastoribus in loco, qui a conuentu pecorum antiquitus turris gregis uocabatur, et est uno milliario ad orientem Bethleem, ubi etiam nunc tria pastorum illorum monumenta  in ecclesia monstrantur. Nouerat tunc uenisse in carne Dominum, cui una et eterna est cum Patre potestas, qui regnum daret Ecclesie, filie scilicet celestis Hierusalem. Conferebat ergo Maria ea que fienda legerat, cum his que iam facta cognouit: non hec tamen ore promens, sed clauso seruans in corde suo.

Et reuersi sunt pastores, glorificantes et laudantes Deum in omnibus que audierant et uiderant, sicut dictum est ad illos. Discamus et nos, fratres karissimi, a contemplatione dominice dispensationis qua nobis pie subuenire dignatus est, ad agendas semper beneficiis eius gratias reuerti. Si enim illi, sola adhuc natiuitate eius cognita, reuersi sunt glorificantes et laudantes Deum in omnibus que audierant et uiderant,  quanto magis oportet nos, qui totam incarnationis illius seriem ex ordine cognouimus, qui sacramentis illius imbuti sumus, in omnibus gloriam eius ac laudem non solum uerbo, sed etiam factis predicare; neque unquam obliuisci quod ideo Deus homo natus est, ut nos ad imaginem et similitudinem sue diuinitatis renascendo reficeret: ideo namque baptizatus est aqua, ut ad nostrorum ablutionem scelerum omnium fluenta fecundaret aquarum; ideo tentatus in eremo, ut uincendo tentatorem nobis quoque uincendi peritiam uirtutemque tribueret; ideo mortuus, ut mortis destrueret imperium; ideo resurrexit et ascendit in celum, ut nobis resurgendi a mortuis, atque in celestibus perpetuo regnandi spem exemplumque preberet. Pro quibus singulis reuersi ad  intuitum piissime dispensationis eius, glorificemus et laudemus ipsum Deum ac Dominum nostrum Iesum Christum, qui uiuit et regnat cum Patre in unitate Spiritus sancti, per omnia secula seculorum. Amen.



HOMILIA uII. IN DIE NATALI DOMINI.


IOAN. I. In principio erat uerbum, et uerbum erat apud Deum, et Deus erat uerbum, etc.

Quia temporalem mediatoris Dei et hominum, hominis Iesu Christi natiuitatem, que hodierna die facta est, sanctorum uerbis euangelistarum, Matthei uidelicet et Luce, manifestatam cognouimus, libet etiam de uerbi, id est, diuinitatis eius, eternitate in qua Patri manet semper equalis, beati Ioannis euangeliste dicta scrutari, qui singularis priuilegio meruit  castitatis ut ceteris altius diuine Scripture conditoribus diuinitatis ipsius caperet simul et patefaceret arcanum. Neque enim frustra in cena supra pectus Domini Iesu recubuisse perhibetur, sed per hoc typice docetur quia celestis haustum sapientie ceteris excellentius de sanctissimo eiusdem pectoris fonte potauerit. Unde et merito in figura quatuor animalium aquile uolanti comparatur. Cunctis quippe auibus aquila celsius uolare, cunctis animantibus clarius solis radiis infigere consueuit obtutus. Et ceteri euangeliste quasi in terra ambulant cum Domino, qui temporalem eius generationem pariter et temporalia facta sufficienter exponentes, pauca de diuinitate dixerunt: hic autem quasi ad celum uolat  cum Domino, qui perpauca de temporalibus eius actis edisserens, eternam diuinitatis eius potentiam, per quam omnia facta sunt, sublimius mente uolando, et limpidius speculando cognouit, ac nobis cognoscenda scribendo contradidit. Ergo alii euangeliste Christum ex tempore natum describunt, Ioannes eumdem in principio iam fuisse testatur, dicens: In principio erat uerbum. Alii inter homines eum subito apparuisse commemorant, ille ipsum apud Deum semper fuisse declarat, dicens: Et uerbum erat apud Deum. Alii eum uerum hominem, ille uerum confirmat esse Deum, dicens: Et Deus erat uerbum. Alii hominem eum apud homines temporaliter conuersatum, ille Deum apud Deum in principio manentem ostendit, dicens: Hoc erat in principio apud Deum.  Alii magnalia que in homine gessit perhibent, ille quod omnem creaturam uisibilem et inuisibilem per ipsum Deus Pater fecerit, ostendit, dicens: Omnia per ipsum facta sunt, et sine ipso factum est nichil. Et mire beatus Ioannes in initio Euangelii sui de diuinitate Saluatoris, et fidem recte credentium sublimiter imbuit, et hereticorum perfidiam potenter exsuperat. Fuere namque heretici, qui dicerent: Si ergo natus est Christus, erat tempus quando ille non erat: quos primo sermone redarguit, cum ait:

In principio erat uerbum. Neque uero ait, In principio cepit esse uerbum, sed in principio erat uerbum: ut uidelicet eum non ex tempore ortum, sed in exortu temporum iam existentem, ac per hoc sine ullo temporis initio de Patre natum monstraret, iuxta  quod ipse loquitur in Prouerbiis: Dominus possedit me initio uiarum suarum, antequam quidquam faceret a principio, ab eterno ordinatus sum . Item fuerunt heretici qui, tres sancte Trinitatis personas esse negantes, dicerent: Idem Deus quando uult, Pater est; quando uult, Filius est; quando uult, Spiritus sanctus est; ipse tamen unus est. Quorum destruens errorem, subiungit:

Et uerbum erat apud Deum. Si enim alius apud alium erat, duo sunt profecto Pater et Filius, et non unus. Ipse modo Pater, modo Filius, modo etiam Spiritus sanctus est: quasi mutabilis sit diuine substantie natura, cum apertissime Iacobus dicat apostolus: Apud quem non est transmutatio, nec uicissitudinis  obumbratio. . Item fuere quidam praui dogmatis auctores, qui Christum hominem tantum confitentes, Deum prorsus esse non crederent: quos consequenter exprimit , cum ait:

Et Deus erat uerbum. Fuere alii qui Deum quidem illum, sed ex tempore incarnationis factum, non autem eternum ante secula natum a Patre putarent. Unde quidam talium dixisse commemoratur: Non inuideo Christo facto Deo, quoniam et ego si uolo, possum fieri secundum ipsum. Et horum nefandam refellit sententiam euangelista, cum ait.

Hoc erat in principio apud Deum. Id est, hoc uerbum quod Deus est, non ex tempore cepit, sed in principio erat Deus apud Deum. Item fuere ueritatis inimici qui Christum et ante partum uirginis iam  fuisse non negarent, non tamen natum ex Patre Deum, sed factum a Patre, et ideo minorem Patre, quia creaturam, crederent. Etiam hos damnat euangelicus sermo, qui dicit:

Omnia per ipsum facta sunt, et sine ipso factum est nichil. Si enim nichil creaturarum sine ipso factum est, patet profecto quia ipse creatura non est per quem omnis creatura facta est. Et ne quis audiens factam per Dominum creaturam, mutabilem crederet eius uoluntatem, quasi qui subito uellet facere creaturam quam ab eterno nunquam ante fecisset, manifeste docet euangelista factam quidem in tempore creaturam, sed in eterna Creatoris sapientia, quando et qualis crearetur, semper fuisse dispositum. Et hoc est quod ait:

 Quod factum est, in ipso uita erat. Id est, quod factum in tempore, siue uiuum siue uita carens, apparuit, omne hoc in spirituali factoris ratione, quasi semper uixerat et uiuit. Non quia ceternum est Creatori quod creauit, sed quia ceterna est illi ratio uoluntatis sue, in qua ab eterno habuit et habet quid et quando crearet, qualiter creatum gubernet ut maneat, ad quem finem singula que creauit perducat. Sequitur:

Et uita erat lux hominum. Quo uerbo aperte docetur quod ipsa uitalis ratio, per quam omnia disposita sunt et reguntur, non omnem creaturam, sed rationabilem tantum ut sapere possit, illuminat. Homines namque, qui ad imaginem Dei facti sunt,  percipere sapientiam possunt, animalia non possunt. Sed et animalis quicunque est homo, non percipit ea que sunt spiritus Dei. Unde bene cum dixisset: Et uita erat lux hominum, subiunxit, Et de his qui ab humane conditionis honore procul recedentes comparati sunt iumentis insipientibus, et similes facti sunt illis, atque ideo recte ueritatis lumine priuantur.

Et lux, inquit, in tenebris lucet, et tenebre eam non comprehenderunt. Lux quippe hominum est Christus, qui omnia que illuminari merentur, corda hominum sue presentia cognitionis illustrat: tenebre autem stulti sunt et iniqui, quorum ceca precordia lux eterne sapientie qualia sint manifeste cognoscit,  quamuis, ipsos [Al., ipsi] radios eiusdem lucis nequaquam per intelligentiam capere possint: ueluti si quilibet cecus iubare solis offundatur, nec tamen ipse solem, cuius lumine perfunditur, aspiciat. Sed non tamen tales omnino superna pietas despexit, uerum medelam eis salutis, qua ad uidendam lucem peruenire possent, adhibuit. Ipsa enim lux inuisibilis, ipsa Dei sapientia, carnem, in qua uideri posset, induta est, que in hominis habitu apparens, et loquens hominibus paulatim fide purificata, eorum corda ad cognitionem sue diuine uisionis proueheret. Missus est ante illum homo magni meriti, cuius testimonio pararentur omnes ad audiendam mox, ut appareret, ipsam Dei sapientiam, ad uidendum ipsum solem iustitie, nube iam corporis tectum;  id est, ad uidendum audiendumque hominem, qui Deus esset, plenum gratie et ueritatis.

Fuit, inquit, homo missus a Deo, cui nomen erat Ioannes. Hic uenit in testimonium, ut testimonium perhiberet de lumine, ut omnes crederent per illum. Non ait, ut omnes crederent in illum, Maledictus enim homo qui confidit in homine, et ponit carnem brachium suum : sed ut omnes crederent per illum, hoc est, ut per illius testimonium crederent in lucem quam necdum uidere nouerant, Dominum uidelicet Iesum Christum, qui de seipso testatur: Ego sum lux mundi: qui sequitur me, non ambulabit in tenebris, sed habebit lumen uite . Sequitur:

Non erat ille lux, sed ut testimonium perhiberet  de lumine. Erat lux uera que illuminat omnem hominem uenientem in hunc mundum. Et sancti quidem homines lux sunt recte uocati, dicente ad eos Domino: uos estis lux mundi , et apostolo Paulo: Fuistis aliquando tenebre, nunc autem lux in Domino . Sed multum distat inter lucem que illuminatur, et lucem que illuminat; inter eos qui participatione uere lucis accipiunt ut luceant, et ipsam lucem perpetuam, que non solum lucere in seipsa, sed et sua presentia quoscunque attigerit, illustrare sufficit. Ad cuius comparationem uere lucis non tantum minimi quilibet electi, uerum etiam ipse Ioannes, quo maior inter natos mulierum nemo surrexit, lux non esse asseritur, ut uidelicet Christus non esse, quod putabatur, monstretur. Ille enim, ut scriptum  est: Erat lucerna ardens et lucens . Ardens scilicet fide et dilectione, lucens uerbo et actione. Gratiam uero lucis peccatoribus [Al., pectoribus] infundere solius est eius de quo dicitur:

Erat lux uera que illuminat omnem hominem uenientem in hunc mundum. Omnem uidelicet, qui illuminatur siue naturali ingenio, siue sapientia diuina. Sicut enim nemo a seipso esse, ita etiam nemo a seipso sapiens esse potest, sed illo illustrante de quo scriptum est: Omnis sapientia a Domino Deo est . Cuius utramque naturam, et diuinam scilicet, qua semper ubique totus manet, et humanam, ex qua in tempore natus loco inclusus apparuit, consequenter describit euangelista, dicens:

 In mundo erat, et mundus per ipsum factus est, et mundus eum non cognouit. In propria uenit, et sui eum non receperunt. In mundo quippe erat, et mundus per ipsum factus est, quia Deus erat, quia totus ubique, quia sue presentia maiestatis sine labore regens, et sine onere continens quod fecit. Et mundus eum non cognouit, quia lux in tenebris lucet, et tenebre eam non comprehenderunt. Mundum namque dicit hoc in loco homines mundi amore deceptos, atque inherendo creature a cognoscenda creatoris sui maiestate reflexos. In propria uenit, quia in mundo, quem per diuinitatem fecit, per humanitatem natus apparuit: in propria uenit, quia in  gente Iudea quam sibi pre ceteris nationibus speciali gratia copulauerat, incarnari dignatus est. In mundo ergo erat, et in mundum uenit. In mundo erat per diuinitatem, in mundum uenit per incarnationem. uenire quippe uel abire humanitatis est, manere et esse diuinitatis est. Quia ergo cum in mundo esset per diuinitatem, mundus eum non cognouit, dignatus est uenire in mundum per humanitatem, ut uel sic eum mundus cognosceret; sed uideamus quod sequitur:

In propria uenit, et sui eum non receperunt. Quem enim in potentia deitatis cuncta creantem regentemque non cognouerunt, ipsum in carnis infirmitate miraculis coruscantem recipere noluerunt. Et quod est grauius, sui eum non receperunt, homines scilicet,  quos ipse creauit. Iudei quos peculiarem sibi elegerat in plebem, quibus sue cognitionis reuelauerat arcanum, quos mirificis patrum glorificauerat actis, quibus sue legis doctrinam contulerat, ex quibus se incarnandum promiserat, et in quibus se incarnatum, ut promiserat, ostendit, ipsi eum recipere uenientem ex magna parte recusarunt. Neque enim omnes recusarunt, alioquin nullus esset saluus [a 1Kb] . Nunc autem multi eum ex utroque populo credendo receperunt, de quibus euangelista consequenter insinuat dicens:

Quotquot autem receperunt eum, dedit eis potestatem filios Dei fieri, his qui credunt in nomine eius. Consideremus, fratres karissimi, quanta gratia Redemptoris  nostri, quam magna sit multitudo dulcedinis eius. Unicus ex Patre natus est, et noluit remanere unus; descendit ad terram, ubi fratres sibi, quibus regnum Patris sui dare posset, acquireret: Deus ex Deo natus est, et noluit Dei tantum Filius manere; hominis quoque filius fieri dignatus est, non amittens quod erat, sed assumens quod non erat, ut per hoc homines in Dei filios transferret, glorieque sue faceret coheredes: ut quod ipse semper habebat per naturam, inciperent habere per gratiam. Consideremus quanta uirtus est fidei, cuius merito potestas datur hominibus filios Dei fieri. Unde bene scriptum est, Quia iustus ex fide uiuit . uiuit enim iustus ex fide, non illa que labiorum tantum confessione profertur, sed ea que per dilectionem operatur;  alioquin fides si non habet opera, mortua est in semetipsa. Nullus seipsum despiciat, nullus de sua salute desperet: curramus omnes, curramus singuli, ut qui eramus longe, mereamur fieri prope in sanguine Christi. uideamus quod dicitur, Quia quotquot receperunt eum, dedit eis potestatem filios Dei fieri. Quotquot, inquit, receperunt: Non est enim personarum acceptor Deus, sed in omni gente, qui timet Deum et operatur iustitiam, acceptus est illi . Quo autem ordine credentes filii Dei possent fieri, et quantum hec generatio a carnali distet, subsecutus euangelista designat.

Qui non ex sanguinibus, neque ex uoluntate carnis,  neque ex uoluntate uiri, sed ex Deo nati sunt. Carnalis quippe nostra singulorum generatio ex sanguinibus, id est ex natura [Al., semine] maris et femine, a complexu coniugii duxit originem: at uero spiritualis Spiritus sancti gratia ministratur, quam Dominus a carnali distinguens ait: Nisi quis renatus fuerit ex aqua et Spiritu sancto, non potest introire in regnum Dei . Quod natum est ex carne, caro est; et quod natum est ex spiritu, spiritus est. uerum ne quis hominum dubitet filium se Dei et coheredem Christi posse fieri, dat exemplum euangelista, quia et ipse Filius Dei homo fieri et inter homines habitare dignatus est, ut humane particeps existendo fragilitatis, homines diuine uirtutis sue donaret esse participes.

 Et uerbum caro factum est, et habitauit in nobis. Quod est dicere: Et Filius Dei homo factus est, et inter homines conuersatus est. Solet namque Scriptura modo anime, modo carnis uocabulo, totum designare hominem. Anime uidelicet, ut scriptum est: Quia descendit Iacob in Aegyptum in animabus septuaginta ; carnis uero, ut rursus scriptum est: Et uidebit omnis caro salutare Dei . Neque enim uel anime sine corporibus in Aegyptum descendere, uel caro sine anima uidere aliquid potest; sed hic per animam totus homo, ibi signatur per carnem. Sic ergo hoc loco quo dicitur: Et uerbum caro factum est, nichil aliud debet intelligi quam si diceretur: Deus homo factus est, carnem uidelicet induendo et animam; ut sicut quisque  nostrum unus homo constat ex carne et anima, ita unus ab incarnationis tempore Christus ex diuinitate carnis [Al., carne] et anima constet: Deus ab eterno in eternum existens uerus ut erat, hominem ex tempore assumens in unitatem sue persone uerum, quem non habuerat. Sequitur:

Et uidimus gloriam eius, gloriam quasi unigeniti a Patre, plenum gratie et ueritatis. Gloriam Christi quam ante incarnationem uidere non poterant homines, post incarnationem uiderunt, aspicientes humanitatem miraculis refulgentem, et intelligentes diuinitatem intus latitantem, illi maxime qui et eius claritatem ante passionem transfigurati in monte sancto contemplari meruerunt, uoce delapsa ad eum huiuscemodi a magnifica gloria: Hic est Filius  meus dilectus, in quo mihi bene complacui : et post passionem resurrectionis ascensionisque ipsius gloria conspecta, Spiritus eius sunt dono mirifice refecti; quibus omnibus manifeste cognouerunt quod huiusmodi gloria non cuilibet sanctorum, sed illi solum homini qui esset in diuinitate unigenitus a Patre, conueniret. Quod autem sequitur:

Plenum gratie et ueritatis. Gratie plenus erat idem homo Christus iehsu, cui singulari munere pre ceteris mortalibus datum est, ut statim ex quo in utero uirginis concipi, et homo fieri inciperet, uerus esset et Deus; unde et eadem gloriosa semper uirgo Maria non solum hominis Christi, sed et Dei genitrix  recte credenda et confitenda est. Idem ueritatis plenus erat, et est ipsa uidelicet uerbi diuinitate, que hominem illum singulariter electum, cum quo una Christi persona esset, assumere dignata est, non aliquid sue diuine substantie, ut heretici uolunt, in faciendam hominis naturam commutans; sed ipsa apud Patrem manens, totum quod erat, totam de semine Dauid naturam ueri hominis, quam non habebat, suscipiens. Unde oportet, fratres karissimi, ut qui humanam Redemptoris nostri natiuitatem hodie annua deuotione recolimus, et diuinam pariter et humanam eius naturam non annuo, sed continuo semper amplectamur amore. Diuinam, per quam creati sumus, cum non essemus; humanam, per quam recreati sumus, cum perditi essemus. Et quidem  diuina conditoris nostri uirtus, sine assumptione humanitatis nos recreare erat idonea: humana autem eiusdem Redemptoris nostri infirmitas, sine assumente se, et inhabitante in se, et operante per se diuinitate, nos recreare nequiuit. Atque ideo uerbum caro factum est, id est, Deus homo factus est, et habitauit in nobis, ut per cognitum nobis hominis habitum nobis conuersando congruere, nos alloquendo instruere, nobis uiuendi uiam prebere, pro nobis contra hostem confligere, nostram mortem moriendo ac resurgendo posset destruere: per ceternam uero Patri diuinitatem nos interius uiuificando ad diuina sustolleret, remissionem nobis peccatorum pariter ac Spiritus sancti dona concederet,  et post bonorum perfectionem operum non solum nos ad uidendam gloriam clarificate sue perduceret humanitatis, sed et incommutabilem nobis essentiam sue diuine maiestatis ostenderet, in qua uiuit et regnat cum Patre in unitate Spiritus sancti per omnia secula seculorum. Amen.



HOMILIA uIII. IN DIE NATALI SANCTI IOANNIS BAPTISTAE.


IOAN. XXI. In illo tempore dixit iehsu Petro, Sequere me. Conuersus Petrus uidit illum discipulum quem diligebat iehsu, sequentem, qui et recubuit in cena super pectus eius, et dixit: Domine, quis est qui tradet te? etc.

Lectio sancti Euangelii que nobis lecta est, fratres mei, tanto maiori a nobis intentione debet per singula uerba pensari, quanta magna gratie superne  dulcedine tota redundat. Commendat enim nobis beatissimus euangelista et apostolus Ioannes priuilegium amoris precipui, quo ceteris amplius meruit honorari a Domino: commendat testimonium euangelice descriptionis, quod ueritate diuina subnixum nullus fidelium dubitare permittitur: commendat placidam sue carnis absolutionem, quam Domino specialiter se uisitante percepit. Sed ut perfecte lectionis huius principia considerare ualeamus, libet superiora parumper attendere. Apparuit Dominus post resurrectionem discipulis septem, inter quos erat Petrus et Ioannes, quibus frustra in piscando tota nocte laborantibus, et stans in littore copiosa rete eorum piscium multitudine impleuit,  moxque egressos ad terram inuitauit ad prandium, et inter prandendum tertio Petrum an se amaret, interrogauit; ac tertio amorem confitenti, quia ter eum negauerat, ei tertio pascendas suas oues commisit: ac deinde quia pro earumdem ouium, id est, animarum fidelium cura pastorali usque ad martyrium crucis esset peruenturus, intimauit dicens: Amen amen dico tibi, cum esses iunior, cingebas te, et ambulabas ubi uolebas: cum autem senueris, extendes manus tuas, et alius te cinget et ducet quo non uis. In manuum namque extensione designauit quod per mortem crucis martyrio coronandus; in cinctione alterius, quod uinciendus a persecutore; in ductu quo non uellet, quod tormenta passionis contra uoluntatem esset passurus humane fragilitatis.  Sed ne grauis forte uideretur Petro predicta a Domino passio crucis, hanc suo confestim lenire curauit exemplo, ut cruciatum martyrii eo lenius [Al., leuius] ferret, quo se meminisset similem suo Redemptori mortis excipere [Al., accipere] sententiam. Postquam enim significauit ei qua morte clarificaturus esset Deum, protinus adiungit quod in huius capite lectionis audiuimus.

Et dicit ei: Sequere me. Ac si aperte dicat: Quia ipse prius pro tua redemptione crucis supplicium subire non timui, cur tu pro mei confessione nominis crucem pati formides? Qui eo gloriosiore martyrii palma clarificaberis, quod in hac promerenda magistri iter sequeris. Iam uero ab euangelista non subditur quid post hec dicta Dominus et discipuli fecerint,  sed ex eo tamen innuitur quod subiungit, Conuersus Petrus uidit illum discipulum quem ditigebat iehsu, sequentem. Patet namque quia cum dixisset Petro, Sequere me, id est, crucem patiendo imitare, surrexit de loco conuiuii, et abire iam cepit. Secutus est autem eum Petrus etiam incessu pedum, cupiens implere quod audiuit, Sequere me. Secutus est et ille discipulus quem diligebat iehsu. Neque enim arcendum se a consectatu Christi putabat, qui non minori se gratia dilectionis a Christo complexum nouerat. Neque incredibile est ideo utrumque discipulum corporali gressu uestigia Domini secutum, quia necdum intellexerat quid significauerit in eo quod Petrum [Al., Petro] se sequi precepit. Notum autem noui  uestre fraternitati qui sit ille discipulus quem diligebat iehsu, Ioannes uidelicet ipse, cuius hodie natalitia festa celebramus, qui hoc scripsit Euangelium, atque ideo suam personam maluit indiciis rerum accidentium, quam proprio designare uocabulo. Diligebat autem eum iehsu non exceptis ceteris singulariter solum, sed pre ceteris quos diligebat familiarius unum, quem specialis prerogatiua castitatis ampliori dilectione fecerat dignum. Omnes quippe se diligere probat, quibus ante passionem loquitur: Sicut dilexit me Pater, et ego dilexi uos. Manete in dilectione mea . Sed hunc pre omnibus diligit qui, uirgo electus ab ipso, uirgo in euum permansit. Tradunt namque historie quod eum de nuptiis uolentem nubere uocauerit; et propterea quem a  carnali uoluptate retraxerit, potiore sui amoris dulcedine donauit. Denique huic moriturus in cruce matrem suam commendauit, ut uirginem uirgo seruaret, et ipso post mortem ac resurrectionem in celos ascendente, non deesset eius genitrici filius, cuius casta uita castis eius tueretur obsequiis. Ponit et aliud sue persone beatus Ioannes indicium, subiungens: Qui et recubuit in cena super pectus eius, et dixit, Domine, quis est qui tradet te? Hoc quomodo gestum sit, superiora huius Euangelii loca plenius ostendunt; quia uidelicet in cena, quam ultimam ante passionem cum discipulis Saluator habuit, in qua eorum pedes lauit, eisque corporis ac sanguinis sui tradidit mysteria celebranda, discipulus ille quem diligebat supra pectus eius recubuerit. Et cum dixisset  eis, Amen amen dico uobis quia unus ex uobis tradet me, respondit ille discipulus, innuen e Petro ut interrogaret et diceret ei, Domine, quis est? Ait [Al., At] Dominus, Ille est [Al. add. inquit] cui ego intinctum panem porrexero. Quod autem discipulus ille supra pectus magistri recubuit, non presentis solummodo dilectionis, sed et futuri erat signum mysterii. Figurabatur etenim iam tunc Euangelium quod idem discipulus erat scripturus, uberius atque altius ceteris sacre Scripture paginis arcana diuine maiestatis esse comprehensurum. Quia enim in pectore Iesu sunt omnes thesauri sapientie et scientie absconditi, merito supra pectus eius recubat quem maiore ceteris sapientie et scientie singularis munere donat. Ceteros quippe euangelistas nouimus  plura de miraculis nostri Saluatoris, pauciora de diuinitate locutos: Ioannes autem perpauca de humanis scribens actibus, potius se exponendis diuine nature indidit arcanis, patenter insinuans quanta de pectore Iesu fluenta doctrine celestis, que nobis ructaret hauserit. Sequitur:

Hunc ergo cum uidisset Petrus, dicit Iesu, Domine, hic autem quid? Quia se beatus Petrus audierat per passionem crucis clarificaturum esse Deum, uoluit etiam de fratre et condiscipulo cognoscere qua esset ipse morte perpetuam transiturus ad uitam.

Dicit ei iehsu, Sic [Al., Si] eum uolo manere donec ueniam; quid ad te? Tu me sequere. Non, inquit, eum per passionem martyrii uolo consummari, sed absque  uiolentia persecutoris diem exspectare nouissimum, quando ipse ueniens eum in eterne beatitudinis mansione recipiam. Et quid hoc ad te? Tu tantum crucis patibulum subeundo mea te uestigia sequi debere memento. Et quidem hanc Domini responsionem fratres tunc temporis ita tractabant, quasi Ioannes nunquam esset moriturus. Quod non ita esse intelligendum ipse Ioannes admonere curauit, qui cum premisisset exisse sermonem istum inter fratres, quia discipulus ille non moritur, solerter adiecit atque ait: Et non dixit ei iehsu, quia non moritur, sed, sic [Al., si] eum uolo manere donec ueniam; quid ad te? Non ergo putandum quia discipulus ille non sit mortuus in carne, quia nec Dominus hoc de illo futurum predixit, et Psalmista ait: Quis est  homo qui uiuit, et non uidebit mortem?  Sed ita potius intelligendum quod, ceteris Christi discipulis per passionem consummatis, ipse in pace Ecclesie aduentum uocationis exspectauerit. Et hoc est quod ait Dominus: Sic eum uolo manere donec ueniam, non quia non et ipse multos antea labores pro Domino pressurasque malorum tolerauerit, sed quia ultimum in pace senium finierit, utpote Ecclesiis Christi per Asiam quam regebat iam longe lateque fundatis. Nam et in Actibus apostolorum cum ceteris apostolis flagellatus inuenitur, quando ibant gaudentes a conspectu concilii, quoniam digni habiti sunt pro nomine Iesu contumeliam pati. Et a Domitiano Cesare in feruentis olei dolium missus, in ecclesiastica narratur historia, ex quo tamen diuina  se protegente gratia tam intactus exierit, quam fuerat a corruptione concupiscentie carnalis extraneus. Nec multo post ab eodem principe propter insuperabilem euangelizandi constantiam in Pathmos insulam exsilio relegatur, ubi humano licet destitutus solatio, diuine tamen uisionis et allocutionis meruit crebra consolatione reuelari: denique ibidem Apocalypsim, quam ei Dominus de statu Ecclesie presenti uel futuro reuelauit, manu sua conscribit [Al., conscripsit]. Unde constat promissionem sic manendi donec ueniret Dominus, non eo pertinere quod sine labore certaminis uicturus in mundo, sed illo potius quam sine dolore passionis transiturus esset e mundo. Sicut enim in Patrum litteris inuenimus, cum longo confectus senio sciret imminere diem recessus sui,  conuocatis discipulis suis, post monita exhortationum ac missarum celebrationem, ultimum eis ualefecit: deinde descendens in defossum sepulture sue locum, facta oratione appositus est ad patres suos, tam liber a dolore mortis, quam a corruptione carnis inuenitur alienus. Atque ita completa est ueridica [Al. add. illa] Saluatoris sententia, quia sic eum uoluerit manere donec ipse ueniret. Possumus autem mystice in his que Petro et Ioanni a Domino predicta atque in eis sunt gesta, duas Ecclesie uitas quibus in presenti exercetur, actiuam scilicet et contemplatiuam, designatas accipere, quarum actiua communis populo Dei uia uiuendi est. Ad contemplatiuam uero perpauci, et in hoc sublimiores quique post resurrectionem [Al., perfectionem] pie actionis ascendunt.  Actiua quippe uita est studiosum Christi famulum iustis insistere laboribus, et prius quidem seipsum ab hoc seculo immaculatum custodire, mentem, manum, linguam, ac membra corporis cetera ab omni inquinamento culpe tentantis continere, ac diuinis perpetuo subiugare seruitiis. Deinde etiam proximi necessitatibus iuxta uires occurrere [Al., succurrere], esurienti cibum, potum sitienti, algenti uestitum ministrando, egenos uagosque in domum recipiendo, infirmum uisitando, mortuum sepeliendo, eripiendo inopem de manu fortioris eius, egenum et pauperem a rapientibus eum; sed et erranti uiam ueritatis ostendendo, ac ceteris se mancipando fraterne dilectionis  obsequiis, insuper et usque ad mortem pro iustitia certando [Al., decertando]. Contemplatiua autem uita est, cum longo quis bone actionis exercitio edoctus, diutine orationis dulcedine instructus, crebra lacrymarum compunctione assuefactus, a cunctis mundi negotiis uacare, et in sola dilectione oculum mentis intendere didicerit, gaudiumque perpetue beatitudinis quod in futuro percepturus est, uita etiam in presenti ceperit ardenter desiderando pregustare, et aliquando etiam, in quantum mortalibus fas est, in excessu mentis speculando sublimiter euolare. Hec autem uita diuine speculationis illos maxime recipit qui post longa monastice rudimenta uirtutis secreti ab hominibus degere norunt, eo liberiorem ad celestia meditanda animum habentes, quo a terrenis  separantur tumultibus. Namque actiua non solis in cenobio monachis, sed et cuncto, ut diximus, populo Dei generaliter ingredienda proponitur. Et quidem utrumque apostolum, et Petrum uidelicet et Ioannem, quamuis inter homines positum, pro excellentis culmine gratie constet in utraque uita fuisse perfectum, attamen una uita per Petrum, alia designatur per Ioannem. In eo etenim quod ait Petro Dominus, Extendes manus tuas, et alius te cinget et ducet quo non uis, perfectionem exprimit actiue conuersationis, que tentationum solet igne probari. Unde alibi de ea dicit apertius: Beati qui persecutionem patiuntur propter iustitiam. Cui recte subiungit, dicens: Sequere me, quia nimirum iuxta eiusdem Petri uocem Christus passus est pro nobis, relinquens  nobis exemplum, ut sequamur uestigia eius. Quod autem dicit de Ioanne, Sic eum uolo manere donec uenio, statum contemplatiue uirtutis insinuat, que non per mortem finienda ut actiua, sed per [Al., post] mortem est perfectius Domino ueniente complenda. Actiuus namque labor cum morte deficit, mercedem post mortem accepturus eternam. Quis enim in illa uita panem esurienti dat, ubi nemo esurit? quis aquam sitienti, ubi nemo sitit? quis mortuum sepelit, ubi terra uiuentium est? quis cetera opera misericordie exercet, ubi nullus miser inuenitur? Actionis ergo ibi labor nullus, sed solus preterite actionis perpetuus remanet fructus. Speculatiua autem felicitas, que hic inchoatur, illic sine fine perficitur, quando et supernorum ciuium et ipsius  Domini presentia non per speculum et in enigmate, sicut nunc, sed facie ad faciem uidebitur. Unde recte de ea sub typo discipuli quem diligebat, quemque supra pectus suum fecit discumbere, dicit Dominus: Sic eum uolo manere donec uenio. Ac si aperte dicat: Nolo gustum speculatiue suauitatis, quam maxime in sanctis meis diligo, sperantibus in protectione alarum mearum, inebriatis ab ubertate domus mee, [a 1Kb] sicut laboriose usum actionis lethi conditione finiri, sed post mortem sublimius me apparente, atque in mee conspectum maiestatis illos perducente perfici. Sequitur:

Hic est discipulus ille qui testimonium perhibet de  his, et scripsit hec. Et scimus quia uerum est testimonium eius. Iam manifeste beatus Ioannes suam per sonam designat ex officio, quam designare uitat ex uocabulo. Non autem pretereunter intuendum quod dicitur, Qui testimonium perhibet de his, et scripsit hec. Perhibuit quippe testimonium uerbo Dei predicando, perhibuit scribendo, perhibuit denuo eadem que scripserat docendo: perhibet etiam nunc Euangelium, quod descripsit Ecclesiis legendum, pandendo. Siquidem a tempore Dominice passionis, resurrectionis et ascensionis in celum usque ad ultima Domitiani principis tempora, per annos circiter sexaginta quinque, absque ullo scribendi adminiculo uerbum Dei predicabat. At ubi a Domitiano, qui secundus post Neronem Christianorum persecutor exstitit,  in exsilium missus est, irrumpentes in Ecclesiam heretici, quasi in destituta pastore ouilia lupi, Marcion, et Cerinthus, et Hebion, ceterique Antichristi, qui Christum fuisse ante Mariam negabant, simplicitatem fidei euangelice peruersa maculauere doctrina. Sed dum ipse, post occisionem Domitiani, permittente pio principe Nerua, rediret Ephesum, compulsus est ab omnibus pene tunc Asie episcopis, et multarum Ecclesiarum legationibus de ceterna Patri diuinitate Christi altius facere sermonem, eo quod in trium euangelistarum scriptis, Matthei uidelicet, Marci et Luce, de humanitate eius ac de his que per hominem gessit, sufficiens sibi uiderentur habere testimonium. Quod ille se non aliter facturum respondit, nisi indicto ieiunio omnes in commune  Dominum precarentur, ut ille digna scribere posset. Et hoc patrato instructus reuelatione, ac sancti Spiritus gratia inebriatus, omnes hereticorum tenebras patefacte subito ueritatis luce dispulit. In principio, inquiens, erat uerbum, et uerbum erat apud Deum, et Deus erat uerbum. Similemque initiis totum sui sermonis circum [Al., cursum] faciens, Dominum nostrum Iesum Christum sicut uerum hominem, uere ex homine temporaliter factum, ita etiam uerum Deum, uere ex Deo Patre eternaliter natum, uere cum Patre, et cum Spiritu sancto semper existentem clarissima assertione perdocuit, imo omnia diuine ueritatis et uere diuinitatis, quantum alteri mortalium nulli licuit, arcana reserauit. Et  hoc uirgini priuilegium recte seruabatur, ut ad scrutanda uerbi incorruptibilis sacramenta incorrupto ipse non solum corde sed et corpore proderet. De cuius dictorum ueritate quam sit nemini ambigendum ipse quoque curauit ostendere, qui cum dixisset, Hic est discipulus qui testimonium perhibet de his, et scripsit hec, continuo subiecit, et ait: Et scimus quia uerum est testimonium eius. Quia ergo et nos cum ceteris fidelibus scimus uerum esse testimonium eius, curemus per omnia recta fide intelligendo, recta operatione exercendo que docuit, ad dona sempiterna que promisit peruenire, per Dominum nostrum Iesum Christum, qui uiuit et regnat cum Patre in unitate Spiritus sancti per omnia secula seculorum. Amen.



HOMILIA IX. IN DIE FESTO INNOCENTIUM.


MATTH. II. In illo tempore angelus Domini apparuit in somnis Ioseph, dicens: Surge et accipe puerum et matrem eius, et fuge in Aegyptum, et esto ibi usque dum dicam tibi, etc.

De morte pretiosa martyrum Christi innocentium sacra nobis est, fratres karissimi, Euangelii lectio recitata, in qua tamen omnium Christi martyrum pretiosa mors est designata. Quod enim paruuli occisi sunt, significat per humilitatis meritum ad martyrii perueniendum gloriam, et quia nisi conuersus fuerit quis, et effectus ut paruulus, non possit animam dare pro Christo. Quod in Bethleem et in omnibus finibus eius occisi sunt, ostendit non solum in Iudea, unde Ecclesie cepit origo, sed et in omnibus  eiusdem Ecclesie finibus quacunque per orbem diffusa est, persecutionem seuituram perfidorum, et piorum patientiam esse coronandam. Qui a bimatu occisi sunt, doctrina et operatione perfectos indicant; qui uero infra, simplices uel idiotas, fidei tamen non ficte constantia fortes eque denuntiant. Quod illi quidem occisi sunt, sed Christus qui querebatur uiuens euasit, insinuat corpora quidem [Al. add. martyrum] ab impiis posse perimi, sed Christum pro quo persecutio tota seuit, nullatenus eis uel uiuentibus uel occisis posse auferri, sed eos ueraciter contestari, quia siue uiuimus, Domino uiuimus, siue morimur, Domino morimur. Siue enim uiuimus siue morimur, Domini sumus. Quod iuxta uaticinium Ieremie: uox in Rama, id est in excelso,  audita est ploratus et ululatus , manifeste denuntiat luctum sancte Ecclesie, que de iniusta membrorum suorum nece gemit, non ut hostes garriunt in uacuum cedere, sed usque ad solium ascendere superni iudicis; et sicut protomartyris Abel, ita etiam sanguinem ceterorum martyrum de terra clamare ad Dominum, iuxta illud uiri sapientis: Non despicies preces pupilli, nec uiduam, si effundat loquelam gemitus. Nonne lacryme uidue ad maxillam descendunt, et exclamatio eius super deducentem eas? A maxilla enim ascendunt usque ad celum, et Dominus exauditor non delectabitur in illis . Quod Rachel plorasse dicitur filios suos, nec uoluisse consolari, quia non sunt, significat Ecclesiam  plorare quidem sanctorum de hoc seculo ablationem, sed non ita uelle consolari ut qui seculum morte uicerunt, rursus ad seculi certamina secum toleranda redeant, quia nimirum non sunt ultra reuocandi in mundum, de cuius erumnis semel euaserunt coronandi ad Christum. Rachel namque, que ouis aut uidens Deum dicitur, Ecclesiam figurate demonstrat, cuius tota intentio ut uidere Deum mereatur, inuigilat. Et ipsa est ouis centesima, quam pastor bonus relictis in celo nonaginta nouem ouibus angelicarum uirtutum, abiit querere in terra, inuentamque suis humeris imposuit, et sic reportauit ad gregem. Queritur autem iuxta litteram quomodo Rachel plorasse dicitur filios suos, cum tribus Iuda que Bethleem tenebat, non de Rachel, sed de sorore  eius Lia fuerat orta. Ubi tamen facilis patet responsio, quia non tantum in Bethleem, uerum etiam in omnibus finibus eius pueri sunt omnes trucidati. Tribus autem Beniamin, que de Rachel orta est, proxima fuit tribui Iude. Unde merito credi debet quod plaga crudelissime necis non paucos etiam Beniaminee stirpis pueros inuoluerit, quos progenies Rachel elata in excelsum uoce plorauerit. Potest et aliter intelligi quia Rachel iuxta Bethleem sepulta est, sicut titulus monumenti eius manens usque hodie testatur, ad occidentem ciuitatis, ultra uiam que ducit Hebron: quod ea que in loco eodem agebantur, ipsa egisse prophetico locutionis modo recte dicatur, cuius corpore et nomine locus ipse fuerat insignis. Quod Dominus ipse ne occideretur  ab Herode sublatus est a parentibus in Aegyptum, significat electos sepius malorum improbitate suis effugandos [Al. add. e] sedibus, uel etiam exsilio damnandos. Ubi simul exemplum datur fidelibus, ne dubitent rabiem persequentium, ubi opportunum fuerit, declinare fugiendo, cum hoc Deum ac Dominum suum fecisse meminerint. Si quidem ipse qui erat suis precepturus, Cum uos persecuti fuerint in ciuitate ista, fugite in aliam, prius fecit quod precepit fugiendo hominem, quasi homo in terra, quem magis paulo ante [a 1Kb] monstrauit stella de celo. Quod occisis pro Domino pueris Herodes non longe post obiit, et Ioseph monente angelo Dominum cum matre ad terram Isrel reduxit, significat omnes persecutiones que contra Ecclesiam erant mouende ipsorum  persecutorum morte uindicandas, eisdemque mulctatis persecutoribus pacem Ecclesie denuo reddendam, et sanctos qui latuerant ad sua loca fuisse reuersuros. Herodes quoque in diabolo fremit, et auferri sibi iniquitatis sue regnum in his qui ad Christum transeunt ingemiscit. Unde si paruulos interficiat, Iesum sibi uidetur occidere. Quod utique sine cessatione molitur, dum primordiis renatorum Spiritum sanctum arripere, et quamdam tenere fidei infantiam tentat exstinguere. Possumus quoque odium Herodis quo perdere Iesum uoluit, super persecutionibus que apostolorum sunt temporibus facte in Iudea, specialiter accipere, quando inualescente inuidia predicatores uerbi sunt pene omnes expulsi de prouincia, et in gentibus predicaturi sunt longe lateque  dispersi. Sicque factum est ut gentilitas que per Aegyptum figuratur, peccatis ante tenebrosa lumen uerbi perciperet. Hoc est enim puerum Iesum et matrem eius per Ioseph in Aegyptum transferri, fidem scilicet Dominice incarnationis et Ecclesie societatem per doctores sanctos gentibus committi. Quod erant in Aegypto usque ad obitum Herodis indicat figurate fidem Christi in gentibus mansuram donec plenitudo gentium intreat, et sic omnis Isrel saluus fiat. Obitus quippe Herodis terminum intentionis malitiose, qua nunc contra Ecclesiam Iude seuit, insinuat. Occisio paruulorum, mortem humilium spiritu, quos fugato a se Christo Iudei  peremere, designat. Quod autem defuncto Herode redit ad terram Isrel [Al. add. Dominus], finem seculi denuntiat, quando, Enoch et Elia predicantibus Iudei, sopita moderne inuidie flamma, fidem ueritatis accipient. Et bene cum Iudeam deserit, fugere, et hoc in nocte dicitur; cum uero reuertitur in illam [Al., nulla] non solum fuge, sed nec noctis fit mentio: quia nimirum quos ob peccatorum tenebras olim persecutores reliquit, ipsos ob lucem fidei tandem se querentes reuisit. Quod damnato licet Herode Ioseph timore Archelai filii eius in Iudeam, ubi metropolim habebat, ire formidans, monente angelo in Nazareth Galilee secedit, ultima presentis Ecclesie tempora designat, quando pro ea que nunc est uniuersali gentis illius cecitate, qua  Christianos in quantum ualet persequi non desistit, acrior in quibusdam Antichristi persecutio consurget. Et quidem plurimis ad predicationem Enoch et Elie a perfidia conuersis, sed ceteris ad instinctum Antichristi tota intentione contra fidem dimicantibus. Pars igitur Iudee in qua regnabat Archelaus, perfidos Antichristi sequaces ostendit. Porro Nazareth Galilee, quo Dominus transfertur, partem gentis eiusdem que tunc temporis fidem Christi est susceptura, designat. Unde bene Galilea perpetrata transmigratio, Nazareth flos aut uirgultum eius interpretatur; quia nimirum sancta Ecclesia, quo ardentiori desiderio ab his que in terris uidet ad celestia promerenda transmigrat, eo maiore spiritualium abundat flore atque germine uirtutum. Unde  oportet, fratres karissimi, quia primitias martyrum hodierna festiuitate ueneramur, de eterna, que in celis est, martyrum festiuitate sedulo cogitemus, eorumque uestigia in quantum possumus sequendo, et ipsi eiusdem festiuitatis superne participes existere curemus, testante Apostolo: quia si socii passionum fuerimus, simul et consolationum [Al., consolationis] erimus. Nec tam de morte eorum [Al. add. iniusta] lugeamus, quam de iusta palme perceptione letemur. Si quidem singulos eorum cum per tormenta pellerentur, ex hac uita Rachel gemebunda, id est, sancta Ecclesia que gemit [Al., genuit], luctu lacrymisque prosecuta est: sed iam hinc expulsos superna Hierusalem, que est mater  omnium nostrum, mox in aliam uitam obuiis letitie ministris excepit, atque in gaudium Domini sui per petuo coronandos introduxit. Unde dicit Ioannes: Stabant ante thronum, et in conspectu Agni amicti stolis albis, et palme in manibus eorum . Stant enim modo ante thronum Dei coronati, qui quondam ante thronos iudicum terrenorum iacebant penis attriti. Stant in conspectu Agni nulla ratione illic a contemplanda eius gloria separandi, a cuius hic amore nec supplicio poterant separari. Stolis fulgent albis, et palmas in manibus habent, quia premia in operibus habent, dum corpora que pro Domino ignibus et bestiis dilacerata [Al., dilacerari], flagris absumi, per precipitia dissolui, ungulis  abradi, omnimodo penarum genere passi sunt dissipari, per resurrectionem glorificata recipiunt. Et clamabant, inquit, uoce magna dicentes: Salus Deo nostro, qui sedet super thronum, et Agno . Magna uoce salutem Deo decantant, qui magna gratiarum actione recolunt, non sua se uirtute sed ipso auxiliante tribulationum impugnantium superasse certamina. Dicit iterum eorum et preteritos agones et coronas describens perpetuas: Hi sunt qui uenerunt de tribulatione magna, et lauerunt stolas suas, et dealbauerunt eas in sanguine Agni . Stolas quippe martyres in sanguine Agni lauerunt, dum membra sua, que oculis insipientium uisa sunt penarum squalore fedari, sic potius fuso pro Christo sanguine ab omnibus mundauere contagiis: insuper  et beata immortalitatis luce digna reddidere, quod est lotas etiam dealbasse stolas in sanguine Agni. Ideo sunt, inquit, ante thronum Dei, et seruiunt ei die ac nocte in templo eius. Non est laboriosa, sed amabilis et optanda seruitus, in Dei laudibus perpetuo assistere: dies quippe et nox non uicissitudinem temporis proprie, sed perpetuitatem tropice significant. Nox enim non erit illic, sed dies una melior in atriis Christi super millia, in qua non plorat Rachel filios suos, sed absterget Deus omnem lacrymam ab oculis eorum; dantque [Al., datque] uocem letitie et salutis eterne in tabernaculis iustorum ei qui uiuit et regnat Deus per omnia secula seculorum. Amen.



HOMILIA X. IN DIE FESTO CIRCUMCISIONIS DOMINI.


 LUC. II. In illo tempore, cum consummati essent dies octo ut circumcideretur puer, uocatum est nomen eius iehsu, etc.

Sanctam uenerandamque presentis festi memoriam paucis quidem uerbis euangelista comprehendit, sed non pauca celestis mysterii uirtute grauidam reliquit. Exposita namque natiuitate Dominica, cuius gaudia mox angeli dignis laudibus extulerunt, pastores deuota uisitatione celebrarunt, omnes qui tunc audiere mirati sunt, nos quoque pro modulo nostro, prout potuimus, Christo Domino largiente, congruis missarum hymnorumque solemniis exegimus, subiunxit atque ait:

Et postquam consummati sunt dies octo ut circumcideretur  puer, uocatum est nomen eius iehsu, quod uocatum est ab angelo, priusquam in utero conciperetur. Hec sunt festiuitatis hodierne gaudia ueneranda, hec sacre solemnitas diei, hec illa superne pietatis munera sacrosancta, que fidelium cordibus commendans Apostolus ait: Quia, ubi uenit plenitudo temporis, misit Deus Filium suum factum ex muliere, factum sub lege, ut eos qui sub lege erant, redimeret, ut adoptionem filiorum reciperemus . Magna namque dispensatione pietatis ad redemptionem generis humani Deus Pater non angelum, non archangelum, sed Filium suum unigenitum mittere dignatus est. Quem quia in diuinitatis sue specie uidere nequimus, magna rursum dilectionis arte prouidit ut hunc factum ex muliere, hoc est ex  materne carnis substantia, sine uirili admixtione conceptum, ad humanos uerum hominem proferret aspectus: qui in diuina uirtute ac substantia manens, per omnia quod erat, ueram nature mortalis infirmitatem quam non habebat, indueret. Et ut nobis necessariam obediendi uirtutem precipuo commendaret exemplo, factum sub lege, Filium suum misit Deus in mundum: non quia ipse legi quidquam debeat, qui unus magister noster, unus est legislator et iudex, sed ut eos qui sub lege positi legis onera portare nequiuerant, sua compassione iuuaret, ac de seruili conditione, qui sub lege erant, ereptos in adoptionem filiorum, que per gratiam est, sua largitate reduceret. Suscepit ergo circumcisionem lege decretam in carne, qui absque omni  prorsus labe pollutionis apparuit in carne, et qui in similitudine carnis peccati, non autem in carne peccati aduenit, remedium quo caro peccati consueuerat mundari non respuit: sicut etiam unda baptismatis, qua noue gratie populos a peccatorum sorde lauari uoluit, ipse non necessitatis, sed exempli causa subiit. Scire etenim debet uestra fraternitas, quia idem salutifere curationis auxilium circumcisio in lege contra originalis peccati uulnus agebat, quod nunc baptismus agere reuelate gratie tempore consueuit, excepto quod regni celestis ianuam necdum intrare poterant, donec adueniens benedictionem daret, qui legem dedit, ut uideri posset Deus deorum in Sion, tantum in sinu Abrahe post mortem beata requie consolati superne pacis ingressum  spe felici exspectabunt. Qui enim nunc per Euangelium suum terribiliter ac salubriter clamat: Nisi quis renatus fuerit ex aqua et spiritu, non potest introire in regnum Dei ; ipse dudum per legem suam clamabat: Masculus cuius preputii caro circumcisa non fuerit, peribit anima illa de populo suo, quia pactum meum irritum fecit , id est, quia pactum uite in paradiso hominibus mandatum Adam preuaricante transgressus est, in quo omnes peccauerunt: peribit de cetu sanctorum, si non ei fuerit remedio salutari subuentum. Utraque ergo purificatio, et circumcisionis uidelicet in lege, et in Euangelio baptismatis, tollende preuaricationis prime gratia posita est. Et ne cui seculi labentis etati superni respectus munera deessent, illi  quoque qui a mundi exordio usque ad tempora date circumcisionis uel post datam circumcisionem, de aliis nationibus Deo placuerunt, uel hostiarum oblationibus, uel certe sola fidei uirtute suas suorumque animas Creatori commendantes, a primi reatus uinculis absoluere curabant. Sine fide enim impossibile est placere Deo: et sicut alias scriptum est: Iustus autem ex fide uiuit . Sed ueniens in carne Dei Filius, qui solam carnis naturam, nullam autem peccati contagionem contraxit de Adam, et quia Spiritus sancti uirtute de uirgine conceptus et natus [Al. add. est], nullo eguit munere gratie renascentis: utrumque genus purificationis subire dignatus est, et circumcisus uidelicet a  parentibus octaua die natiuitatis, et tricesimo etatis anno baptizatus a Ioanne, imo etiam tertium salutaris hostie munus ipse templi Dominus pro se non respuit offerri. Cuius die dehinc tricesima tertia, Domino opitulante, uestra caritas auditura simul est et celebratura mysterium. Cuncta, inquam, et legalis et euangelice purificationis genera, qui nullo indiguit, Dominus suscipere non despexit, et [Al., ut] consummande iam legis decreta suo tempore doceret esse saluberrima, et aduenentis Euangelii cunctis fidelibus ostenderet eque subeunda remedia. Sed et hoc quod eodem die sue circumcisionis nomen ut iehsu uocaretur, accepit, ad imitationem prisce fecit obseruationis, quam ex eo credimus sumptam quod Abraham patriarcha,  qui primus circumcisionis sacramentum in testimonium sue magne fidei et diuine ad eum promissionis accepit, eodem die sue suorumque circumcisionis etiam nominis amplificatione simul cum sua coniuge benedici promeruit, ut qui eatenus Abram pater excelsus dictus est, deinde Abraham, id est pater multarum gentium, uocaretur: quia patrem, inquit, multarum gentium constitui te. Que fidelissima promissio tam late per orbem iam patet impleta, ut etiam nos ipsi de gentibus ad fidei illius deuotionem uocati, ipsum nos patrem spiritualiter habere gaudeamus, dicente etiam nobis Apostolo: Si autem uos Christi, ergo semen Abrahe estis, secundum promissionem heredes . Et Sarai, inquit, uxorem tuam. non uocabis Sarai, sed Saram, id est, non principem  meam, sed principem: uidelicet aperte docens ut eam que tante fidei particeps et socia facta est, non proprie principem sue domus, sed absolute principem, id est, omnium recte credentium feminarum uocaret, et intelligeret esse parentem. Unde beatus apostolus Petrus credentes de gentibus feminas ad humilitatis, castitatis et modestie uirtutem prouocans, eiusdem matris nostre Sare debita cum laude meminit. Sicut Sara, inquit, obediebat Abrahe, dominum eum uocans, cuius estis filie benefacientes, et non timentes ullam perturbationem . Hec dilectionem uestram, fratres, admonere curauimus, ut singuli uestrum meminerint etiam seipsos percepta fide Christi cum patriarchis nominis excelsi meruisse consortium, si percepta in Christo purificatione,  baptismi salutaris deriuatum a nomine Christi, gaudeant mutuasse cognomen, et hoc usque ad finem firmum intemeratumque seruare contendant, gaudentes in se illud Isaie uaticinium esse completum: Et seruos suos uocabit nomine alio , hoc est nomine Christiano, quo nunc omnes serui Christi se delectantur insigniri. Neque enim nomen aliud sub celo datum est hominibus, in quo oporteat eos saluos fieri. Unde propheta consequenter adiungit: In quo benedicendus super terram, benedicetur in Domino, amen . Dicit et alias de eodem, multiplicandam etiam de gentibus Ecclesiam alloquens: uidebunt gentes iustum tuum, et cuncti reges inclytum tuum. et uocabitur tibi nomen nouum,  quod os Domini locutum est . Quare autem puer qui natus est nobis, et [Al. om. et] filius qui datus est nobis, Iesu, id est, Saluatoris nomen acceperit, non expositione ut a nobis possit intelligi, sed sollicita ac uigili eget intentione, ut etiam nos possimus eiusdem nominis participatione saluari. Legimus quippe, angelo interpretante, Quia ipse saluum faciet populum suum a peccatis eorum . Et indubitanter credimus ac speramus, qui a peccatis saluat, ipse etiam a corruptionibus, que ob peccata contigerunt, et ab ipsa morte saluare non omittit, Psalmista testante, qui ait: Qui propitius fit omnibus iniquitatibus tuis, qui sanat omnes languores tuos . Dimissis quippe omnibus iniquitatibus nostris ad integrum omnes languores nostri  sanabuntur, cum resurrectionis apparente gloria nouissima inimica destructa fuerit mors. Et hec est uera et plenaria nostra circumcisio, cum in die iudicii cunctis simul anime carnisque corruptionibus exuti, mox peracto iudicio ad uidendam perpetuo Creatoris faciem, aulam regni celestis ingredimur, typice designans paruulos circumcisos ad templum Domini Hierosolymam cum laudibus hostiarum munus acceptabile deferri. uera enim circumcisione purgatus templum Domini cum muneribus ingreditur qui gloria resurrectionis ab omni labe mortalitatis excoctus, cum bonorum fructibus operum superne ciuitatis gaudia sempiterna subit. Disrupisti, inquiens, uincula mea, tibi sacrificabo hostiam laudis. uota mea Domino reddam in atriis domus Domini, in  conspectu omnis populi eius, in medio tui Hierusalem . Quod desideratissimum tempus celestis introitus illa dies octaua, qua circumcisio celebratur, indicat. Sex etenim sunt huius seculi etates notissimis temporum distincte articulis, in quibus pro Deo laboribus insistere, et pro adipiscenda requie sempiterna ad tempus operari necesse est. Septima est etas non in hac, sed in alia uita quiescentium usque ad tempus resurrectionis animarum. Octaua autem etas ipsa est dies resurrectionis sine ullo temporis fine beata, quando uera omnimodo circumcisionis gloria coruscante, non ultra corpus, quod corrumpitur, aggrauat animam; non terrena inhabitatio deprimit sensum multa cogitantem, sed corpus iam corruptibile letificat animam, et subleuat  celestis inhabitatio totum hominem uisioni sui conditoris inherentem. Cuius eterni diei beatitudinem Propheta in illo, cuius supra meminimus, psalmo consequenter exponit, animam suam ipse et omnes interioris sui hominis affectus ad benedicendum Dominum recordandasque omnes eius retributiones excitans: Qui redimit de interitu, inquit, uitam tuam, qui satiat in bonis desiderium tuum, qui coronat te in miseratione et misericordia, renouabitur sicut aquile iuuentus tua. Et ideo necesse est, fratres karissimi, ut qui ad huius pulcherrime renouationis, quasi summe circumcisionis, desideramus premia pertingere, curemus interim primitiue circumcisionis et renouationis, que quotidiano uirtutum exercitio  fit, subire remedia. Deponamus secundum pristinam conuersationem ueterem hominem, qui corrumpitur secundum desideria erroris, renouemur spiritu mentis nostre, et induamus nouum hominem, qui secundum Deum creatus est in iustitia et sanctitate ueritatis. Neque audientes circumcisionem in uno corporis nostri membro nos castigare, sufficere credamus: sed sicut idem alibi monet Apostolus: Mundemus nos ab omni labe et inquinamento carnis et spiritus, perficientes sanctificationem in timore Dei ; relegamus Acta apostolorum, uideamus beatissimum protomartyrem Stephanum Iudeis se cum Domino persequentibus terribiliter intonantem: Duri ceruice, et incircumcisi cordibus et auribus, uos semper Spiritui sancto restitistis. Si ergo  incircumcisi cordibus et auribus sunt, qui Spiritus sancti monitis resistunt, est utique cordium et aurium circumcisio. Et si est cordium et aurium, est et omnium exterioris interiorisque hominis nostri sensuum. Qui enim uiderit mulierem ad concupiscendam eam, qui habuerit oculos sublimes, huius incircumcisus est uisus: quibus uoce ueritatis dicitur: Qui est ex Deo, uerbum Dei audit. Propterea nos non auditis, quia ex Deo non estis . Incircumcisi sunt auribus, incircumcisi lingua et manibus sunt, quorum os locutum est uanitatem, et dextera eorum dextera iniquitatis: qui loquuntur pacem cum proximo suo, mala autem sunt in cordibus eorum, et dextera eorum repleta est muneribus. Incircumcisi sunt gustu, quos propheta redarguit, dicens:  ue qui potentes estis ad bibendum uinum, et uiri fortes ad miscendam ebrietatem . Incircumcisi olfactu et tactu, qui unguento et uariis odoribus sunt delibuti; qui sequuntur amplexus meretricis, aspergentes cubile suum myrrha, et ale et cinnamomo. Incircumcisi gressibus, de quibus Psalmista commemorat: Contritio et infelicitas in uiis eorum, et uiam pacis non cognouerunt . At qui omni custodia seruant suum cor, qui auertunt oculos suos ne uideant uanitatem, qui sepiunt aures suas spinis, ne audiant linguam nequam, qui gustant et uident quam suauis est Dominus, quam beati uiri qui sperant in eo, qui custodiunt uias suas ut non delinquant in lingua sua, qui donec superest halitus in eis, et Spiritus Dei in naribus eorum, non loquuntur  labiis iniquitatem, nec lingua eorum meditatur mendacium, qui leuant manus suas ad mandata Dei que diligunt, qui ab omni uia mala prohibent pedes suos ut custodiant uerbum Dei, isti omnes suos sensus petra spiritualis exercitii se ostendunt habere circumcisos. Petrinis quippe cultris circumcisionem fieri legimus: petra autem erat Christus, cuius fide, spe et caritate, non solum in baptismate, sed in omni prorsus actione deuota purificantur corda bonorum. Que et ipsa quotidiana nostra circumcisio, id est continua cordis mundatio, semper octaue diei sacramentum celebrare non desistit, quia nos in exemplum Dominice resurrectionis, que octaua die, id est post septimam  sabbati, facta est, sanctificare consueuit, ut quomodo surrexit Christus a mortuis per gloriam Patris, ita et nos in nouitate uite ambulemus, prestante Deo qui uiuit et regnat in secula seculorum. Amen.



HOMILIA XI. IN DIE FESTO THEOPHANIAE.


MATTH. III, MARC. I, LUC. III, IOANNIS I. In illo tempore uenit iehsu a Galilea in Iordanem ad Ioannem, ut baptizaretur ab eo, etc.

Lectio sancti Euangelii, quam modo, fratres, audiuimus, magnum nobis et in Domino et in seruo dat perfecte humilitatis exemplum. In Domino quidem, quia cum sit Dominus non solum ab homine seruo baptizari, sed etiam ipse ad hunc baptizandus  uenire dignatus est. In seruo autem, quia cum sciret precursorem se ac baptistam Saluatoris sui esse destinatum, memor tamen proprie fragilitatis iniunctum sibi humiliter excusauit officium, dicens: Ego a te debeo baptizari, et tu uenis ad me? Sed quia omnis qui se exaltat, humiliabitur, et qui se humiliat, exaltabitur, et Dominus qui in forma hominis propter homines instruendos humilis apparuit, mox a Deo Patre quantum super homines, imo etiam quantum super angelos, et super omne quod creatum est emineret, apparuit uoce lapsa ad eum huiusmodi a magnifica gloria: Hic est Filius meus dilectus, in quo mihi complacui. Et fidelissimus atque humillimus seruus ille Ioannes, qui baptizari a Domino, quam Dominum baptizare magis adoptauit  [Al., optauit], et ipsum baptizare Dominum, et apertis sue mentis oculis descendentem super eum Spiritum pre ceteris mortalibus uidere promeruit. uerum quia breuiter ista prelibauimus, latius iam cuncta exposituri ipsum sacre lectionis uideamus exordium.

Tunc uenit, inquit, iehsu a Galilea in Iordanem ad Ioannem, ut baptizaretur ab eo. uenit Filius Dei baptizari ab homine, non anxia necessitate abluendi alicuius sui peccati qui peccatum non fecit ullum, nec inuentus est dolus in ore eius, sed pia dispensatione abluendi omnis nostri contagionem peccati, qui in multis offendimus omnes, et si dixerimus quia peccatum non habemus, nos ipsos seducimus, et ueritas in nobis non est. uenit baptizari in aquis  ipsarum conditor aquarum ut nobis qui in iniquitatibus concepti, et in delictis sumus generati, secunde natiuitatis, que per aquam et spiritum celebratur, appetendum insinuaret mysterium. Dignatus est lauari aquis Iordanicis, qui erat mundus a sordibus cunctis, ut ad diluendas nostrorum sordes scelerum omnium fluenta sanctificaret aquarum. Sed quia humillimam Domini dispensationem ex lectione euangelica cognouimus, etiam serui humillimam obeditionem sollicita intentione uideamus. Sequitur:

Ioannes autem prohibebat eum, dicens: Ego a te debeo baptizari, et tu uenis ad me? Expauit illum ad se uenisse ut baptizaretur aqua, cui nulla inerat que baptismo tergeretur culpa, imo qui per sui  gratiam Spiritus cunctam credentibus mundi tolleret culpam. Unde recte intelligitur quod hic dicit Ioannes, Ego a te debeo baptizari, hoc esse quod apud euangelistam Ioannem illo ad se ueniente dixisse narratur: Ecce Agnus Dei, ecce qui tollit peccata mundi  Ab illo enim debemus omnes baptizari qui ad hoc uenit in mundum ut peccata tolleret mundi. Ab illo debuit ipse Ioannes baptizari, id est a peccati originalis contagione mundari, qui quamuis nullus [Al., nullo] inter natos mulierum maior [Al., minor], tamen quasi natus ex muliere culpe neuo non carebat. Ideoque cum ceteris mulierum natis ab eo qui natus ex uirgine Deus in carne apparuit, opus habebat ablui. Quoniam ergo scriptum est: Quid est homo ut immaculatus sit, et ut mundus appareat  natus ex muliere ? iure timuit homo quamuis sanctus, natus tamen ex muliere, et ob id a culpe macula non immunis baptizare Dominum, quem ex uirgine natum nouerat, nullam prorsus habere maculam culpe. Sed quia uera humilitas ipsa est quam obedientia comes non deserit, quod prius officium expauit humiliter impleuit. Nam sequitur:

Respondens autem iehsu dixit ei: Sine modo, sic enim decet nos adimplere omnem iustitiam: tunc dimisit eum. Id est, tunc demum dimisit, tunc consensit, tunc passus est eum a se baptizari, cum tali ordine cognouisset omnem iustitiam debere compleri. Sine modo, inquit, sine me modo, ut iussi, a te baptizari in aqua, et tu postmodum a me quod queris, baptizaberis  in spiritu. Sic enim decet nos prerogare exemplum implende omnis iustitie, ut uidelicet discant fideles neminem posse hominem absque unda baptismatis perfecte iustum existere, et esse omnibus quamuis innocenter et iuste uiuentibus necessarium uiuifice regenerationis officium, cum me qui Spiritus sancti opere conceptus et natus [Al. add., sum] cognouerint secunde natiuitatis subiisse, uel potius mihi [Al., sibi] consecrasse lauacrum. At [Al., ut] nulla personarum maiorum contemnat ab humilibus meis in remissionem peccatorum baptizari, cum meminerit Dominum, qui in Spiritu sancto baptizans peccata dimittere solet, suum baptizandum in aqua submisisse serui manibus caput. Sequitur:

 Baptizatus autem iehsu, confestim ascendit de aqua: et ecce aperti sunt ei celi, et uidit Spiritum Dei descendentem sicut columbam, et uenientem super se. Et hoc ad impletionem omnis iustitie pertinet quod baptizato Domino aperti sunt ei celi, et Spiritus descendit super eum, ut hinc nimirum fides nostra confirmetur, per mysterium sacri baptismatis aperiri nobis introitum patrie celestis, et sancti Spiritus gratia ministrari. Numquid enim credi decet Domino tunc primum celestia patuisse secreta, cum recta fides habeat non minus tempore quo cum hominibus conuersatus est, quam et post et antea in sinu Patris mansisse, et sedem tenuisse celestem? Aut a tricesimo etatis sue [Al. om. sue] anno, quando baptizatus est, Spiritus sancti dona percepit  qui prima conceptione Spiritu sancto plenus semper exstitit? Nobis ergo, fratres karissimi, nobis sunt hec celebrata mysteria. Quia enim nobis Dominus sacrosancto sui corporis intinctu baptismi lauacrum dedicauit, nobis quoque post acceptum baptisma celi aditum patere, et Spiritum sanctum dari monstrauit. Et congrua multum distantia, quia primus Adam ab immundo spiritu deceptus per serpentem, gaudia regni celestis amisit; secundus Adam a Spiritu sancto per columbam glorificatus eiusdem regni limina reserauit, flammamque uibrantem, qua ingressum paradisi expulso Adam primo Cherub custos interclusit. Secundus Adam hodierna die per aquam lauacri renascentis exstingui debere monstrauit, ut unde ille cum sua coniuge ab hoste uictus exiit, ibi  iste cum sanctorum Ecclesia, sponsa uidelicet sua, de hoste uictor rediret, imo potiora redemptis a peccato uite immortalis munera pater futuri seculi princeps pacis donaret, que presentis nostri seculi pater princeps discordie uenundatus sub peccato sua cum stirpe perdidit; quia nimirum uita illa beatissima, quam deseruit Adam, quamuis incomparabili luce et pace sublimis ab omnium curarum stimulantium nube serena crebra Dei et angelorum fuerit uisione et allocutione glorificata, in terre tamen huius erat locis constituta terrenis, quamuis nullo labore quesitis alenda fructibus: at hec quam Christus tribuit in celorum est arce uita perennis non crebra, sed e [Al. om. e] continua diuine contemplationis luce refecta. Prima hominis uita beata  ita fuit immortalis, ut posset in ea homo non mori, si se a peccati seductione cautus seruaret; secunda uero ita fiet immortalis, ut non possit in ea homo mori, nec ulla peccati pulsantis seductione tentari. Bene autem Spiritus reconciliator in columba, que multum simplex est auis, apparuit, ut et sue uidelicet nature simplicitatem per huius speciem animalis ostenderet. Spiritus enim sanctus discipline effugiet fictum, ut eum in quem descendit mansuetum mitemque ac misericordie superne preconem ministrumque doceret mundo esse futurum; simul et omnes qui sua gratia essent renouandi, simplices ac mundi corde [Al., misericordes] admoneret ingredi, iuxta quod scriptum est: Sentite de Domino in bonitate,  et in simplicitate cordis querite illum. Quoniam in maleuolam animam non introibit sapientia, nec habitabit in corpore subdito peccatis . Hinc est quod Simon, qui in felle amaritudinis et obligatione iniquitatis permanere consensit, partem sortemque in hoc Spiritu habere nequiuit. Illo enim spiritu plenus erat qui in serpente hominibus apparendo, quia ipse malitie et insidiarum peste infectus esset corda diligenter edocuit. Sed descendente super Dominum Spiritu, uideamus quid sequitur:

Et ecce uox de celis dicens: Hic est Filius meus dilectus, in quo mihi complacui. Filius Dei baptizatur in homine, Spiritus Dei descendit in columba, Pater Deus in uoce sancte et indiuidue Trinitatis in baptismi declaratur mysterium [Al., mysterio]. Et recte,  ut qui sacramentorum suorum dispensatoribus erat precepturus docere omnes gentes, et baptizare eos [Al., eas] in nomine Patris, et Filii, et Spiritus sancti, primus ipse suo in baptismate totam personaliter panderet adesse Trinitatem. Quod ait uox paterna, hic est Filius meus dilectus, in quo mihi bene complacui, ad comparationem terreni hominis dicit, in quo peccante quodammodo sibi displicuisse Deus conditor insinuat, cum ait: Penitet me hominem fecisse in terra . Penitentia quidem in Deum nulla cadit, sed nostro more loquens, qui compungi penitentia solemus, quando contra uotum nostra opera uerti uidemus. Penitere se dixit hominem fecisse in terra, quem a rectitudine sue facture peccando degenerare [Al., deuiare] conspexit. In Filio  autem suo unigenito sibi singulariter complacuit, quia hunc hominem quem induerat a peccato immunem seruare cognouit. Et in hac quoque uoce Patris, sicut et in ceteris baptizati Domini mysteriis, omnis iustitie declaratur impletio. Ceternus enim et consubstantialis Patri Filius, descendente super eum Spiritu, qui sit hominibus intimatur, ut per hoc discant homines per gratiam se baptismatis accepto Spiritu sancto de filiis diaboli in Dei filios [Al. add. se] posse transferri, sicut Apostolus edocet, fidelibus ita loquens: Accepistis Spiritum adoptionis filiorum, in quo clamamus, Abba pater . Et euangelista Ioannes: Quotquot, inquit, receperunt eum, dedit eis potestatem filios Dei fieri, his qui credunt in nomine eius . His de baptismo nostri Saluatoris, fratres  karissimi, prout ipse donauit, commemoratis, ad nosipsos reuertamur, et quia [Al., utique] humilitatem obedientiamque baptiste simul et baptizati audiuimus, per humilem obedientiam baptisma quod suscepimus seruare curemus, mundantes nos ob omni inquinamento carnis et spiritus, perficientes sanctificationem in timore Dei. Humiliter ergo eius subeunda et seruanda mysteria eis qui necdum in his sunt initiati suadeamus, et quotquot per gradum sacerdotalem ad dispensanda illorum sumus sacramenta promoti, humiliter iniunctum nobis impleamus officium. Studeamus omnes solliciti, ut ianuam patrie celestis, que nobis est diuinis patefacta mysteriis, humanis ipsi nobis non intercludamus illecebris.  Neque enim frustra Dominum apud euangelistam Lucam post baptisma orasse, et sic celo aperto Spiritum ac uocem Patris uenisse commemoratur, qui etiam tribus consonantibus euangelistis baptizatus, mox ieiunium quadraginta dierum solitarius exercuit; sed nos profecto docuit, nosque suo informauit exemplo, ut post acceptam in baptismo remissionem peccatorum, uigiliis, ieiuniis, orationibus ceterisque Spiritus fructibus operam demus, ne nobis torpentibus minusque sollicitis immundus spiritus, qui de corde nostro expulsus in [Al. om. in] baptismo fuerat, redeat, nosque spiritualibus diuitiis uacuos inueniens, septemplici peste deprimat et sint nouissima nostra peiora prioribus. Caueamus seduli, ne ignem nobis ipsi, qui uite iter occludat, nostrorum crebro  accendamus fomitem uitiorum. Flammeus namque gladius qualiscunque ille est, qui paradisi ostia seruat, singulis quibuscunque [Al., quibusque] fidelium fonte baptismatis exstinctus est, et ut redire possit homo ablatus, infidelibus autem manet semper immobilis. Sed et falsis [Al., falso] fidelibus uocatis quidem, sed non electis, dum post baptisma se criminibus implicare non metuunt, quasi post exstinctionem idem ignis reaccenditur; ne mereantur intrare regnum, quod ficto corde ac duplici requirunt, serpentino potius dente fraudulenti quam simplici oculo columbini, quem in Ecclesia sua multum se diligere Dominus ostendit, qui in amoris Cantico ait: Ecce tu pulchra es, amica mea, ecce tu pulchra: oculi tui columbarum . Unde quia nobis ad discendam  Deo placitam simplicitatem columbe forma proponitur, diligentius eius naturam uideamus, ut per singula innocentie eius exempla, uite nobis emendatioris instituta sumamus. Hec a malitia fellis prorsus aliena est. Et nos igitur a malitie felle alienemur, omnisque amaritudo, et ira, et indignatio tollatur a nobis cum omni malitia. Ita [Al. om. Ita] nullum ore uel unguibus ledit, nec minimas quidem musculas, uel uermiculos, quibus minores pene omnes auicule se suosque pullos nutriunt, inquirit. uideamus nos [Al. om. nos] ne dentes nostri sint arma et sagitte, ne mordentes et comedentes inuicem, consumamur ab inuicem. Contineamus manus a rapinis: qui furabatur, iam non furetur. Magis autem laboret operando manibus suis quod bonum est, ut  habeat unde tribuat necessitatem patienti. Nam et columba sepe alienos quasi suos fertur alere pullos. Ipsa terre fructibus et semine pascitur. Audiamus Apostolum: Bonum est non manducare carnem, et non bibere uinum . Et apostolus Petrus: Ministrate, inquit, in fide uestra uirtutem, in uirtute autem scientiam, in scientia autem abstinentiam, in abstinentia autem patientiam, in patientia autem pietatem, in pietate autem amorem fraternitatis . Gemitum pro cantu habet. Miseri simus, et lugeamus, et ploremus coram Domino qui fecit nos. Risus noster in luctum conuertatur, et gaudium in merorem. Beati enim lugentes, quoniam ipsi consolabuntur. Super aquas sedere consueuit, ut uenturi raptum accipitris preuisa in aquis umbra declinet. Et nos mundi simus,  ac mundati Scripturarum fluentis seduli assidere curemus, quarum speculis edocti dignoscere et precauere ualeamus insidias hostis antiqui. Tales quippe amat Ecclesia, sponsa uidelicet Christi, que in amoris [Al., amatoris] sui laudibus cantat: Oculi eius sicut columbe, que lacte sunt lote, et resident iuxta fluenta plenissima. Nidificare solet in foraminibus petre, in cauerna macerie. Petra Christus est, cuius in cruce clauis manus, latus est lancea perforatum, unde continuo sanguis et aqua, nostre uidelicet sanctificationis et ablutionis mysterium, exiuit. Maceria eius est uirtus coadunata sanctorum, cauerna in ea [Al. add. macerie] sinus paterne dilectionis, quo teneriores fidelium animos dum ad fidei, spei et dilectionis  perfectionem nutriendos suscipiunt, quasi nidificantibus columbis in se locum pandunt. Hec ergo fortiorum auxilia, qui adhuc pusilli in fide sumus, humiliter subeamus, his Dominice passionis sacramentis semper sanctificari curemus. Talem namque omnium nostrum conuersationem Dominus querit, talibus intentam studiis uniuscuiusque nostrum uitam uidere desiderat, talium uoce suas laudes decantari ac predicari gratulatur. Surge, inquit, amica mea, speciosa mea, et ueni, columba mea, in foraminibus petre, in cauerna macerie. Ostende mihi faciem tuam, sonet uox tua in auribus meis . Hec de natura columbe septem uirtutis exempla commemorasse sufficiat. Et recte fortasse, quia Spiritus sancti, qui in columba descendit, septiformis est gratia.  uerum ex omnibus que de eius natura moraliter interpretanda humana potest comperire solertia, restat unum quod de eius actu mystico sacra narrat historia. Cum enim Dominus in figuram futuri baptismatis originalis mundi scelera diluuii aquis ablueret, transacta mundatione scire uolens Ne qualiter se facies haberet terre, emisit coruum, qui ad arcam redire contempsit, significans eos qui abluti licet unda baptismatis nigerrimum tamen ueteris habitum hominis emendatius uiuendo deponere negligunt, et ne sancti Spiritus unctione renouari mereantur, statim ab intima catholice pacis et quietis unitate, exteriora, id est seculi desideria, sequendo desciscunt. Emisit post eum columbam; at illa uenit ad  eum uespere, portans ramum oliue uirentibus foliis, in ore suo. Animaduertitis credo, fratres, et me loquentem uestro intellectu preuenitis, ramum oliue uirentibus foliis gratiam esse Spiritus sancti uite uerbis abundantem: de cuius plenitudine super Christum requiescente, psalmus ait: Unxit te Deus, Deus tuus, oleo letitie, pre consortibus tuis . De cuius dono consortibus Christi dato loquitur Ioannes: uos unctionem habetis a sancto, et nostis omnia . Et pulcherrima comparatione umbra ueritatis concinit. Ramum oliue columba corporalis ablutam diluuii aquis detulit in arcam, Spiritus sanctus in specie columbe corporalis baptizatum aqua Iordanis descendit in Dominum. Nos quoque Christi et Ecclesie membra, quos non solum  homines qui erant in arca cum Ne, sed et animantia que arca continebat, et ipsa quoque ligna ex quibus eadem facta est arca, figurant post acceptum unde regenerationis lauacrum: per unctionem sacri chrismatis gratia Spiritus sancti signamur, quam conseruare in nobis intemeratam dignetur ipse qui dedit iehsu Christus Dominus noster, qui uiuit et regnat in eternum. Amen.



HOMILIA XII. IN DOMINICA PRIMA POST EPIPHANIAM.


Luc. II. In illo tempore cum factus esset iehsu annorum duodecim, ascendentibus illis Hierosolymam secundum consuetudinem diei festi, consummatisque diebus cum redirent, remansit puer iehsu in Hierusalem, etc.

Aperta est nobis, fratres karissimi, sancti Euangelii  lectio recitata, neque opus est ut in ea quid exponendo loquamur. Describit namque infantiam pueritiamque nostri Redemptoris, qua nostre particeps humanitatis dignatus est fieri: commemorat eternitatem diuine maiestatis, in qua Patri mansit ac manet semper equalis; ut uidelicet incarnationis eius humilitate ad memoriam reuocata, et ipsi contra omnium uulnera peccatorum medicamentum uere humilitatis curemus exercere, pio semper animo recolentes quantum nos pro diuino amore, quantum pro nostra salute oporteat humiliari, qui terra sumus et cinis, si tantum summa illa potestas pro nobis humiliari non respuit ut ad suscipienda nostre fragilitatis infirma descenderet. Item audita, credita et confessa diuinitate Domini Saluatoris, qua Patri  et Spiritui sancto consubstantialis semper et ceternus perseuerat, speremus nos per humanitatis eius sacramenta quibus imbuti sumus, usque ad contemplandam diuinitatis eiusdem gloriam posse pertingere, quam ipse suis fidelibus seruis fideli pietate pollicetur, dicens: Qui habet mandata mea, et seruat ea, ille est qui diligit me: qui autem diligit me, diligetur a Patre meo, et ego diligam eum, et manifestabo ei meipsum . Meipsum, inquit, manifestabo, id est, non qualem me omnes conspicere, qualem etiam infideles uidere possunt et crucifigere, sed qualem in decore suo regem seculorum soli uidere possunt oculi mundi sanctorum, talem me ad rependendam uicem dilectionis his qui me diligunt, ostendam.  Igitur speremus nos, ut diximus, per humanitatis eius sacramenta ad uidendam diuinitatis speciem posse conscendere, si tamen eadem sacramenta digno iustitie et sanctitatis et ueritatis honore, ut accepimus, illibata seruemus, si humane conuersationis eius exempla, si doctrine, quam per hominem nobis ministrauit, humiliter dicta sequamur. Nam qui humilitatis eius uestigia sequi dedignatur, qua temeritate sperat se ad intuenda claritatis eius gaudia posse penetrare? Quod ergo Dominus per omnes annos cum parentibus in Pascha Hierosolymam uenit humane nimirum est humilitatis indicium. Hominis est namque ad offerenda Deo sacrificiorum spiritualium uota concurrere, et auctorem suum orationibus lacrymisque sibi conciliare profusis.  Fecit ergo Dominus inter homines homo natus quod faciendum hominibus per angelos imperauerat Deus. Seruauit ipse legem quam dedit, ut nobis qui puri homines sumus, seruandum per omnia quidquid Deus iubet, ostenderet. Sequamur igitur iter humane conuersationis eius, si diuinitatis gloriam delectamur intueri, si optamus habitare in domo eius eterna, in celis omnibus diebus uite nostre, si iuuat uidere uoluptatem Domini, et protegi a templo sancto eius . Et ne ulla in eternum malorum aura pulsemur, meminerimus presentis Ecclesie domum necessariis precum mundarum frequentare muneribus. Quod ipse duodenis in templo sedit in medio doctorum audiens et interrogans illos, humane est humilitatis indicium, imo etiam  eximium discende humilitatis exemplum. Dei quippe uirtus, Dei sapientia eterna que diuinitus loquitur: Ego sapientia habito in consilio, et eruditis intersum cogitationibus. Meum est consilium et equitas, mea est prudentia, mea est fortitudo, per me reges regnant, et conditores legum iusta decernunt. Beatus homo qui audit me, et qui uigilat ad fores meas quotidie, et obseruat ad postes ostii mei . Ipsa homine induta ad audiendos homines aduenire dignata est, ut nimirum hominibus, quamuis summo ingenio preditis, necessariam discendi uerbi formam prerogaret: ne si qui discipuli ueritatis fieri refugerent, magistri efficerentur erroris. Et bene qui iuuenis erat doctrine subiturus officium, puerulus adhuc seniores audit et interrogat, ut uidelicet eorum prouida  dispensatione compescat audaciam, qui non solum indocti, sed etiam impubes ad docendum prorumpere magis, quam ad discendum uolunt submitti. Sequamur iter eius humanitatis, si nos mansio diuine delectat uisionis, memores semper illius precepti: Audi, fili mi, disciplinam patris tui, et ne dimittas legem matris tue, ut addatur gratia capiti tuo, et torques collo tuo . Per auditum quippe discipline paterne ac pro obseruantia materne legis gratia capiti nostro, et collo torques additur: quia quanto quis diuinis intentus fuerit auscultare preceptis, quanto ea que didicerit in unitate matris Ecclesie diligentius obseruare studuerit, tanto et nunc dignius ad honorem predicandi, et in  futuro sublimius ascendet ad beatitudinem cum Christo sine fine regnandi. uerum ne quis autumet Dominum Saluatorem ob imperitie necessitatem adiisse audisseque et interrogasse magistros, uideamus quid sequitur:

Stupebant autem omnes qui eum audiebant super prudentia et responsis eius, et uidentes mirati sunt. Qui enim idem uerus homo et uerus erat Deus, ad ostendendum quia homo erat, homines magistros humiliter audiebat, et ad comprobandum quia Deus erat eisdem loquentibus sublimiter respondebat. Quod matri querenti ac dicenti:

Fili, quid fecisti nobis sic? ecce pater tuus et ego dolentes querebamus te. Respondit: Et quid est quod me querebatis? An nesciebatis quia in his que Patris  mei sunt, oportet me esse? Diuine maiestatis indicium fuit, de qua alibi dicit: Omnia quecunque habet Pater, mea sunt; atque ideo rectissime templum non minus ad se quam ad Patrem pertinere testatur. Inuentus quippe in templo dicit quia in his que Patris mei sunt, oportet me esse: quia nimirum quorum una est maiestas et gloria, horum etiam una sedes ac domus est; nec solum materialis Dei domus, que ad adorandum eum temporaliter fieri solet, sed etiam domus intellectualis que ad laudandum eum in eternum construitur, eque Patri ac Filio, imo etiam Spiritui sancto constat esse communis. Denique idem Dei Filius, qui de se ac Patre dilectori suo promittit: ueniemus ad eum, et mansionem apud eum faciemus , dicit de Spiritu:  Et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis, qui apud uos manebit, et in uobis erit . Quia uidelicet eiusdem sancte Trinitatis, cuius una atque indiuisibilis natura diuinitatis est, mansio in cordibus electorum dispar esse non potest. Ergo quod Dominus in templo sedens dicit, In his que Patris mei sunt oportet me esse, declaratio est consempiterne Deo Patri potestatis et glorie. Quod autem rediens Nazareth erat subditus parentibus, humane est ueritatis indicium, simulque humilitatis exemplum. In ea namque natura subditus erat hominibus, in qua minor est Patre. Unde et ipse dicit: uado ad Patrem, quia Pater maior me est: in qua etiam minoratus est paulo minus ab angelis . In  illa autem in qua ipse et Pater unum sunt, in qua non ex tempore uadit ad Patrem, sed semper in ipso est, omnia per ipsum facta sunt, et ipse est ante omnes. Cuius multum est miranda magne dispensatio pietatis, qui dum parentes suos mysterium diuine sue maiestatis necdum capere uidisset, exhibuit eis humane subiectionem humilitatis, ut per hanc eos paulatim ad agnitionem diuinitatis institueret. Cum enim dixisset, Quid est quod me querebatis? an nesciebatis quia in his que Patris mei sunt, oportet me esse? et ipsi non intellexerunt uerbum quod locutus est ad illos, sicut euangelista consequenter insinuat:

Descendit cum eis, et uenit Nazareth, et erat subditus illis. Dicebat ergo arcanum sue diuine uirtutis  parentibus humane sue fragilitatis, matri sue scilicet uere sue carnis, et castissimo tutori castitatis illius, qui per id temporis, nec dum prola a luce Euangelica, ab omnibus pene qui eos nosse poterant, carnali coniunctione uir eius, carnali administratione pater estimabatur simul et uocabatur ipsius Domini Saluatoris. Dicebat, inquam, his, Quia in iis que Patris mei sunt, oportet me esse. Qui cum arcem tanti mysterii ascendere intelligendo non possent, neque aliter eum in iis que uere patris eius essent manere decernerent, nisi ut comprehendere nossent, descendit ipse cum ipsis ad inferiora conuersationis eorum, cepitque manere in his que illorum erant: et erat eis pia dispensatione subiectus, donec proficiente  humilitatis magisterio, quantum omnibus creaturis esset preferendus agnoscerent. Quid pro his nostra agat superbia obsecro paucis attendamus. Certe cum ea, que non eternaliter nouimus, sed iuuante Domino ex tempore didicimus, arcana Scripturarum, simpliciores quosque fratres loquentibus nobis intelligere non posse sentimus, statim extolli consuescimus, eisque despectis de nostra nos quasi singulari ac perplurima eruditione iactamus, quasi non sint perplures etiam nobis multo doctiores; et qui a doctioribus nolumus despici, ipsi indoctiores nobis despicere, imo etiam irridere gaudemus: neque reminisci curamus, quia non eis qui uel mysteria fidei, uel sui precepta conditoris tantum meditando percipiunt, sed his potius qui ea que discere  potuerunt operando exercent, regni celestis aditus patet. Insuper etiam scienti bonum facere, et non facienti, peccatum est illi. Et sicut Dominus ipse testatur: Omni cum multum datum est, multum requiritur ab eo . Ne nos ergo scientia inflet, sed caritas potius edificet: sequamur exemplum apparentis in homine Filii Dei, qui eis quos se ad sublimia discenda sequi necdum ualere conspexit, seipsum benigna humilitate subiecit, cuius exemplo imbutos eorum animos celesti gratia dignos celestis arcani redderet esse capaces.

Et mater, inquit, eius conseruabat omnia uerba hec conferens in corde suo. Omnia que de Domino uel a Domino dicta siue acta cognouerat mater uirgo, diligentius in corde retinebat, sollicite cuncta memorie  commendabat, ut cum demum tempus predicande siue scribende incarnationis eius adueniret, sufficienter uniuersa, prout essent gesta, posset explicare querentibus. Imitemur et nos, fratres mei, piam Domini matrem, ipsi quoque omnia uerba et facta Domini ac Saluatoris nostri fixo in corde conseruando, horum meditatione diurna et nocturna importunos inanium nocentiumque cogitationum repellamus incursus: horum crebra collatione et nos et proximos nostros a fabulis superuacuis et male dulcoratis detractionum colloquiis castigare atque ad diuine frequentiam laudis accendere curemus. Si enim, fratres karissimi, in futuri beatitudine seculi habitare in domo Domini, ac perpetuo illum  laudare desideramus, oportet nimirum et in hoc seculo, quod in futuro queramus, sollicite premonstremus, frequentando uidelicet Ecclesie limina, et non solum in ea laudes Domini canendo, sed et in omni loco dominationis eius ea que ad laudem gloriamque conditoris nostri proficiant uerbis pariter ac factis ostendendo.

Et iehsu, inquit, proficiebat scientia, etate et gratia apud Deum et homines. Natura uere humanitatis indicat, in qua proficere ad tempus uoluit, qui in diuinitate idem est, et anni eius non deficient. Iuxta hominis quippe naturam proficiebat sapientia, non quidem ipse sapientior ex tempore existendo, qui a prima conceptionis hora spiritu sapientie plenus permanebat, sed eamdem qua plenus erat sapientiam  ceteris ex tempore paulatim demonstrando. Iuxta hominis naturam proficiebat etate, quia de infantia ad pueritiam, de pueritia ad iuuentutem, consueto hominibus crescendi ordine peruenit. Iuxta hominis naturam proficiebat gratia, non ipse per accessum temporis accipiendo quod non habebat, sed pandendo donum gratie quod habebat. Et bene cum dictum esset quia iehsu proficiebat sapientia, etate et gratia, adiunctum est, apud Deum et homines; quia quantum proficiente etate hominibus sapientie et gratie que sibi inerant dona patefaciebat, tantum eos ad laudem Dei patris semper excitare curabat, peragens ipse quod ceteris agendum precepit: Luceat lux uestra coram hominibus, ut uideant opera uestra bona, et glorificent Patrem uestrum, qui in celis  est . Atque ideo non solum apud homines gratia et sapientia proficere dicitur, in quantum ipsi eius sapientiam gratiamque potuere cognoscere, sed etiam apud Deum, in quantum ad eius laudem gloriamque, sapientiam ac gratiam, quam in eo cognouere, retulerunt: cuius beneficiis ac muneribus eternis sit laus et gratiarum actio in omnia secula seculorum. Amen.



HOMILIA XIII. IN DOMINICA SECUNDA POST EPIPHANIAM.


IOANN. II. In illo tempore nuptie facte sunt in Cana Galilee, et erat mater Iesu ibi, etc.

Quod Dominus noster atque Saluator ad nuptias uocatus, non solum uenire, sed et miraculum ibidem, quo conuiuas letificaret, facere dignatus est,  exceptis celestium sacramentorum figuris, etiam iuxta litteram recte fidem credentium confirmat. Porro Tatiani et Marciani ceterorumque qui nuptiis detrahunt perfidia quam sit damnabilis insinuat. Si enim toro immaculato et nuptiis debita castitate celebratis culpa inesset, nequaquam Dominus ad has uenire, nequaquam eas signorum suorum initiis consecrare uoluisset. Nunc autem, quia bona est castitas coniugalis, melior continentia uidualis, optima perfectio uirginalis, ad comprobandam omnium electionem graduum, discernendum tamen singulorum meritum, ex intemerato Marie uirginis utero nasci dignitatus est, a prophetico Anne uidue ore mox natus benedicitur, a nuptiarum celebratoribus  iam iuuenis inuitatur, et hos sue presentia uirtutis honorat. Sed nunc redeamus ad altiorem celestium letitiam figurarum. Miracula namque facturus in terra Dei Filius uenit ad nuptias, ut ipsum se esse diceret de quo sub typo solis Psalmista precinuit: Et ipse tanquam sponsus procedens de thalamo suo, exsultauit ut gigas ad currendam uiam, a summo celo egressio eius . Qui et ipse quodam loco de se suisque fidelibus ait: Nunquid possunt filii sponsi lugere quandiu cum illis est sponsus? uenient autem dies, cum auferetur ab eis sponsus, et tunc ieiunabunt . Quia nimirum incarnatio nostri Saluatoris ex quo patribus cepit promitti, multis est sanctorum lacrymis et luctu semper exspectata donec ueniret. Similiter ex quo  post resurrectionem ascendit ad Patrem, omnis sanctorum spes ad eius pendet reditum. Solo autem quo cum hominibus conuersatus est tempore, flere ac lugere nequiuerunt, quia iam secum etiam corporaliter eum quem spiritualiter dilexerunt habebant. Sponsus ergo Christus, sponsa eius est Ecclesia, filii sponsi uel nuptiarum singuli quique fidelium eius sunt: tempus nuptiarum est tempus illud quando per incarnationis mysterium sanctam sibi Ecclesiam sociauit. Non igitur casu, sed certi gratia mysterii, uenit ad nuptias in terra carnali more celebratas, qui ad copulandam sibi spirituali amore Ecclesiam de celo descendit ad terram: cuius quidem thalamus incorrupte genitricis uterus fuit, in quo Deus humane nature coniunctus est, et ex quo ad sociandam  sibi Ecclesiam tanquam sponsus processit. Primus nuptiarum locus in Iudea exstitit, in qua Filius Dei homo fieri, et Ecclesiam sui corporis participatione consecrare, suique Spiritus pignore in fide confirmare dignatus est: sed uocatis ad fidem gentibus, usque ad fines orbis terre earumdem nuptiarum uotiua gaudia peruenerunt. Nec uacat a mysterio quod die tertia, post ea que superior Euangelii sermo descripserat, nuptie facte referuntur, sed tertio tempore seculi Dominum ad aptandam sibi Ecclesiam uenisse designat. Primum quippe seculi tempus ante legem patriarcharum exemplo, secundum sub lege prophetarum scriptis, tertium sub gratia preconiis euangelistarum, quasi tertii diei luce mundo refulsit, in quo Dominus et Saluator noster  pro redemptione generis humani in carne natus apparuit. Sed et hoc quod in Cana Galilee, id est in zelo transmigrationis perpetrate, eedem nuptie facte perhibentur, typice denuntiat eos maxime gratia Christi dignos existere qui zelo feruere pie deuotionis, et emulari carismata maiora, ac de uitiis ad uirtutes, bona operando, de terrenis ad eterna norunt sperando et amando transmigrare. Discumbente autem ad nuptias Domino, uinum defecit, ut uino meliori per ipsum mirabili ordine facto, manifestaretur gloria latentis in homine Dei, et credentium in eum fides aucta proficeret. Quod si mysterium querimus, apparente in carne Domino, meraca illa legalis sensus suauitas paulatim ceperat ob carnalem Phariseorum interpretationem, a prisca sua  uirtute deficere, qui mox ea que carnalia uidebantur mandata ad spiritualem conuertit doctrinam, cunctamque littere legalis superficiem euangelice celestis gratie uirtute mutauit, quod est uinum fecisse de aqua. Sed primo studeamus indagare quid sit cum deficiente uino diceret mater Iesu ad eum:

uinum non habent. Respondit: Quid mihi et tibi est, mulier? nondum uenit hora mea. Neque enim matrem suam inhonoraret, qui nobis iubet honorare patrem et matrem: aut eam sibi esse matrem negaret, ex cuius carne uirginea carnem suscipere non despexit, etiam Apostolo teste qui ait: Qui factus est ei ex semine Dauid secundum carnem . Quomodo ex semine Dauid secundum carnem, si non ex  corpore Marie secundum carnem, que ex semine Dauid descendit? Sed in eo quod miraculum facturus ait: Quid mihi et tibi est, mulier? significat se diuinitatis, qua miraculum erat patrandum, non principium temporaliter accepisse de matre, sed eternitatem semper habuisse de Patre. Quid mihi et tibi, inquit, est, mulier? cum diuinitas, quam ex Patre semper habui, cum tua carne, ex qua carnem suscepi, communis non est. Nondum uenit hora meo, ut fragilitatem sumpte ex te humanitatis moriendo demonstrem: prius est ut potentiam eterne deitatis uirtutes operando patefaciam. ueniet autem hora ut quid sibi et matri commune esset ostenderet, cum eam moriturus in cruce discipulo uirgini uirginem commendare curauit. Carnis namque infirma perpetiens,  matrem, de qua hec suscepit, pie cognitam, ei, quem maxime diligebat, discipulo commendauit, quam diuina facturus quasi incognitam se nosse dissimulat, quia hanc diuine natiuitatis auctorem non esse recognoscit.

Erant autem ibi lapidee hydrie sex posite secundum purificationem Iudeorum, capientes singule metretas binas uel ternas. Hydrie uocantur uasa aquarum receptui parata: Grece enim aqua dicitur. Aqua autem Scripture sacre scientiam designat, que suos auditores et a peccatorum sorde abluere et diuine cognitionis solet fonte potare. uasa sex quibus continebatur aqua, corda deuota sunt sanctorum, quorum perfectio uite et fidei exemplum recte uiuendi ac credendi proposita est generi humano per  sex seculi labentis etates, id est, usque ad tempus Dominice passionis. Et bene lapidea sunt uasa: quia fortia sunt precordia iustorum, ut pote illius fide et dilectione solidata lapidis quem uidit Daniel precisum de monte sine manibus, factumque in montem magnum, et implesse omnem terram, et de quo dicit Zacarias: In lapide uno septem oculi sunt ; id est, in Christo uniuersitas scientie spiritualis inhabitat: cuius et apostolus Petrus meminit ita dicens: Ad quem accedentes lapidem uiuum, et ipsi tanquam lapides uiui superedificamini . Bene secundum purificationem Iudeorum tantum posite sunt hydrie, quia Iudeorum tantum populo lex per Moysen data est. Nam gratia Euangelii et ueritas non minus gentibus quam Iudeis per Iesum  Christum facta est. Capientes, inquit, singule metretas binas et ternas, quia Scripture sancte auctores et ministri prophete, modo de Patre tantum loquuntur et Filio, ut est illud: Omnia in sapientia fecisti . uirtus enim Dei in sapientia Christus est: modo etiam Spiritus sancti faciunt mentionem, iuxta illud Psalmographi: uerbo Domini celi firmati sunt, et spiritu oris eius omnis uirtus eorum . uerbum Domini et spiritum totam, que unus est Deus, intellige Trinitatem. Sed quantum inter aquam et uinum, tantum distare inter sensum illum quo Scripture ante aduentum Saluatoris intelligebantur, et eum quem ueniens ipse reuelauit apostolis, eorumque discipulis perpetuo sequendum reliquit. Et  quidem potuit Dominus uacuas implere hydrias uino, qui in exordio humane creationis cuncta creauit ex nichilo; sed maluit de aqua facere uinum, quo typice doceret non se ad soluendum improbandumque, sed ad implendum potius legem prophetasque uenisse, neque alia se per euangelicam gratiam facere et docere quam que legalis et prophetica Scriptura eum facturum docturumque signaret. uideamus ergo, fratres, sex hydrias Scripturarum aqua salutari repletas, uideamus eamdem aquam in suauissimum uini odorem gustumque conuersam. In prima etate seculi Abel iustum frater inuidens occidit: et ob noc ipse perpetua martyrii gloria beatus, etiam in euangelicis et in apostolicis litteris iustitie laudem accepit, et fratricida impius eterne maledictionis penas  luit. Quicunque his auditis metuunt cum impiis damnari, cupientes benedici cum piis, omnium odiorum et inuidie fomitem abiiciunt, Deo placere per sacrificium iustitie, modestie, innocentie ac patientie curant, uas plenum aqua in Scriptura inueniunt, unde salubriter abluti potatique gaudeant. Sed si intellexerint Cain homicidam Iudeorum esse perfidiam, occisionem Abel passionem esse Saluatoris, terram que aperuit os suum, et suscepit eius sanguinem de manu Cain, Ecclesiam esse, que effusum a Iudeis Christi sanguinem in mysterium sue renouationis accepit, nimirum aquam in uinum mutatam repererunt, quia sacre dicta legis sacratius intelligunt. Secunda etate seculi inchoante deletus est aquis diluuii mundus ob magnitudinem peccatorum,  sed solus Ne propter iustitiam est cum domo sua liberatus in arca. Huius plage audita uastatione horribili, paucorumque liberatione mirabili, quisquis emendatius uiuere ceperit, liberari desiderans cum electis, timens exterminari cum reprobis, hydriam profecto aque, qua mundaretur uel reficeretur, inuenit. At uero cum altius respicere ceperit, et in arca Ecclesiam, in Ne Christum, in aqua delente peccatores aquam baptismi, que peccata diluit, in hominibus uel in animalibus, que arca continebat, multifariam baptizatorum differentiam, in columba, que post diluuium ramum oliue intulit in arcam, unctionem Spiritus sancti qua baptizati imbuuntur, intellexerit, uinum profecto de aqua factum miratur, quia in ueteris historia facti suam ablutionem, sanctificationem,  iustificationem prophetari contemplatur. Tertia etate seculi Deus tentans obedientiam Abrahe, filium unicum eius quem diligit in holocaustum sibi offerri precepit. Non differt Abraham facere quod iubetur, sed pro filio immolatur aries, ipse tamen pro obedientie uirtute eximia perpetue benedictionis hereditate donatur. Ecce habes hydriam tertiam. Audiens enim quanta sit uirtus obedientie, quanta mercede remuneretur, et ipse obedientiam discere atque habere satagis. Quod si immolationem filii unici dilecti passionem eius intelligis, de quo dicit Pater: Hic est Filius meus dilectus, in quo mihi bene complacui ; in qua quia diuinitate impassibili permanente, sola  humanitas mortem passa est et dolorem, quasi filius offertur, sed aries mactatur. Si intelligis benedictionem, que promissa est Abrahe, in te de gentibus credendis munus esse completum, nimirum tibi de aqua uinum fecit, quia spiritualem sensum, cuius noua fragrantia inebriaris, aperuit. Quarte etatis initiis Dauid pro salute regnum Isrelitice gentis sortitur, humilis, innocens et mitis, exsul pro illo cuius iniusta diu persecutione cruciabatur. Ecce hydria quarta fonte salutari repleta. Quisquis hec audiens humilitati atque innocentie studere, et superbiam ceperit atque inuidiam suo de corde repellere, quasi haustum aque limpidissime, quo reficiatur, inuenit. At si in Saule Iudeos persequentes, in Dauid Christum et Ecclesiam significari cognouerit,  illorum ob perfidiam, et carnale simul imperium et spirituale destructum, Christi autem et Ecclesie regnum semper esse mansurum, poculum utique uini de aqua factum sentiet; quia se suamque uitam et regnum, sed et ipsum regem ibi scriptum legere nouit, ubi prius quasi de aliis ueterem legebat historiam. Quinta etate seculi populus peccans, captiuante Nabuchodonosor, in Babyloniam transmigrat: sed post septuaginta annos penitens et correctus, in patriam per Iesum sacerdotem magnum reducitur, ubi domum Dei, que incensa est, et ciuitatem sanctam, que destructa est, reedificat. Hec legens siue audiens quisque cum peccandi metum corripit, et ad penitendi remedium confugit, aqua hydrie purificantis ablutus est. Si uero intelligere didicerit  Hierusalem et templum Dei Ecclesiam Christi, Babylonem confusionem peccatorum, Nabuchodonosor diabolum, Iesum sacerdotem magnum, uerum eternumque pontificem esse Iesum Christum, septuaginta annos bonorum plenitudinem operum, que per Spiritus sancti dona largiuntur, uidelicet propter decalogum et septiformem eiusdem Spiritus gratiam, uideritque hoc quotidie fieri, aliis nimirum a diabolo de Ecclesia peccando raptis, aliis gratia Spiritus sancti per Christum resipiscendo ac penitendo reconciliatis, uinum de aqua factum habet; quia ad se pertinere que scripta sunt intelligens, magno mox compunctionis ardore, quasi musto incalescens, quidquid sibi peccati captiuantis inesse deprehenderit, per Christi gratiam liberari deposcit. Sexta inchoante  seculi etate Dominus in carne apparens octaua die natiuitatis iuxta legem circumcisus est, tricesima et tertia post hec ad templum delatus, et legalia pro eo sunt munera oblata. Hec intuentes ad litteram, aperte discimus quanta nobis diligentia sunt euangelice fidei subeunda mysteria, quando ipse benedictionem gratie afferens, qui legem littere dedit, ueterum primo ceremoniarum ritu consecrari, quo cuncta diuinitus consecrat, et sic noua gratie sacramenta suscipere simul et tradere curauit. Ecce hydria sexta ad abluenda peccati contagia, ad potanda uite gaudia mundiorem ceteris afferens undam. uerum si in octaui diei circumcisione baptisma, quod in mysterium Dominice resurrectionis a peccatorum  nos morte redemit, intelligens, in inductione in templum et oblatione hostie purificantis figuratum cognoscis, fideles quosque de baptisterio ad altare sanctum ingredi, ac Dominici corporis et sanguinis uictima singulari debere consecrari, uino quidem de aqua facto, et quidem meracissimo donatus es. Porro si circumcisionis diem ad generalem humani generis resurrectionem, quando mortalis propago cessabit, et mortalitas tota in immortalitatem mutabitur, interpretaris: et circumcisos induci in templum cum hostiis intellexeris, quando post resurrectionem uniuersali expleto iudicio sancti iam incorruptibiles facti, ad contemplandam perpetuo speciem diuine maiestatis cum bonorum operum muneribus intrabunt: mirandum profecto, uinum de aqua fieri uidebis,  cuius conditori recte protesteris et dicas: Et poculum tuum inebrians quam preclarum est! Ergo Dominus uinum in gaudia nuptiarum non de nichilo facere uoluit, sed hydrias sex impleri aqua precipiens, hanc mirabile conuertit in uinum, quia sex mundi etates sapientie salutaris largitate donauit, quam tamen ipse ueniens sublimioris sensus uirtute fecundauit. Nam que carnales carnaliter tantum sapiebant, ipse spiritualiter sentienda reserauit. uultis audire, fratres, qualiter de aqua fecerit uinum? Apparuit post resurrectionem suam duobus discipulis ambulantibus in uia, ibatque cum illis, et incipiens a Moyse et omnibus prophetis, interpretabatur illis in omnibus Scripturis que de ipso erant. uultis iterum audire quomodo eodem sunt uino inebriati?  Postmodum cognoscens quis esset qui eis uerbum uite propinabat, dicebant ad inuicem: Nonne cor nostrum ardens erat in nobis, cum loqueretur in uia et aperiret nobis Scripturas? 

Dicit ergo iehsu ministris: Implete hydrias aqua. Et impleuerunt eas usque ad summum. Quid per ministros qui hec iubentur facere, nisi Christi signantur discipuli, qui impleuerunt hydrias aqua? Non quidem ipsi preteritas mundi etates legalibus ac propheticis implendo scriptis, sed ipsi intelligendo prudenter et aperiendo fideliter, quia Scriptura, que a prophetis ministrata est, et salubris esset ad haustum sapientie celestis, et ad operum castigationem utilis. Impleuerunt autem eas usque ad summum,  quia recte intellexerunt nullum fuisse tempus seculi a sanctis alienum doctoribus, qui siue uerbis, siue exemplis, siue etiam Scripturis uiam uite mortalibus panderent.

Et dicit eis: Ite, et haurite nunc, et ferte architriclino. Et tulerunt. Architriclinus aliquis legis peritus illius temporis est, fortasse Nicodemus uel Gamaliel, uel discipulus tunc eius Saulus, nunc autem magister totius Ecclesie Paulus apostolus. Et dum talibus uerbum Euangelii creditur quod in littera legis et prophetie latebat occultum, uinum utique architriclino de aqua factum propinatur. Unde conuenienter perhibetur quod architriclinus uocato sponso dixerit:

Omnis homo primum bonum uinum ponit, et cum  inebriati fuerint, tunc id quod deterius est. Tu autem seruasti bonum uinum usque adhuc. Quia doctorum est cognoscere distantiam legis et Euangelii, ueritatis et umbre, cunctisque ueteribus institutis, cunctis regni terreni promissis, nouam euangelice fidei gratiam, et perpetua celestis patrie dona proferre.

Hoc fecit initium signorum iehsu in Cana Galilee, et manifestauit gloriam suam. Manifestauit hoc signo quia ipse esset rex glorie, et ideo sponsus Ecclesie, qui ut homo communis ueniret ad nuptias, sed quasi Dominus celi et terre elementa prout uoluisset, conuerteret. Pulchra autem rerum conuenientia, qui initio signorum que mortalis adhuc mortalibus erat ostensurus, aquam conuertit in uinum: ipse initio signorum  que immortalis iam per resurrectionem effectus, immortalis uite studia sola sectantibus ostenderet, car nalem prius et quasi insipidam mentem eorum sapore scientie celestis imbuit. Nam et primo consistens in terra, sui Spiritus munere aperuit illis sensum, ut intelligerent Scripturas: et postmodum misso eodem de celis maiorem superni amoris simul et sapientie spiritualis flagrantiam eorum cordibus infudit, data insuper omnium cognitione linguarum, quibus uniuerso orbi eam, quam perceperant, uite gratiam propinare sufficerent. Has ergo Christi et Ecclesie nuptias, fratres karissimi, que et tunc una in ciuitate figurabantur, et nunc uniuerso celebrantur in orbe terrarum, tota mente diligamus, harum gaudiis celestibus indefessa bonorum operum intentione iungamur.  Has quia per fidem uocati intrauimus mundo dilectionis habitu, celebrare curemus, nostreque actionis simul et cogitationis maculas ante diem extremi discriminis ipsi sollicite examinando diluamus; ne forte tunc ingrediens rex, qui suo filio nuptias fecit, si uiderit nos nuptialem caritatis uestem non habere, eiiciat nos, et ligatis a bene agendi facultate pedibus nostris ac manibus exteriores mittat in tenebras. Mundemus fide fortia cordium nostrorum uascula secundum purificationem preceptorum celestium, impleamus hec aqua scientie salutaris, sacre lectioni crebrius attendendo. Rogemus Dominum ut ipsam quam nobis scientie gratiam contulit  caritatis sue feruore calefaciat, et ad superna querenda sola ac sapientia conuertat, quatenus spiritualiter  inebriati, possimus et ipsi cum Propheta cantare: Potasti nos uino compunctionis . Sicque fit ut nobis quoque bene proficientibus, et nunc ex parte prout capere sufficimus, et in futuro perfecte iehsu manifestet gloriam suam, in qua uiuit et regnat cum patre in unitate Spiritus sancti Deus, per omnia secula seculorum. Amen.



HOMILIA XIu. IN DOMINICA TERTIA POST THEOPHANIAM.


IOAN. I, MATTH. III, MARC. I, LUC. III. In illo tempore uidit Ioannes Iesum uenientem ad se, et ait: Ecce Agnus Dei, ecce qui tollit peccata mundi, etc.

Ioannes Baptista, et precursor Domini Saluatoris, quem diu uenturum populis uerbo predicauerat, ipsum iam uenientem ad se, sicut ex lectione  sancti Euangelii, fratres, modo cum legeretur, audistis, mox digito demonstrauit, dicens:

Ecce Agnus Dei, ecce qui tollit peccata mundi. Ecce Agnus Dei, ecce innocens et ab omni peccato immunis, utpote qui os quidem de ossibus Adam, et caro [Al., carnem] de carne Adam, sed nullam de carne peccatrice traxit maculam culpe. Ecce qui tollit peccata mundi, ecce qui iustus inter peccatores, mitis inter impios, hoc est, quasi agnus inter lupos apparens, etiam peccatores et impios iustificandi habet potestatem. Quomodo autem peccata mundi tollat, quo ordine iustificet impios, apostolus Petrus ostendit, qui ait: Non corruptibilibus argento uel auro redempti estis de uana uestra conuersatione paterne traditionis, sed pretioso sanguine quasi Agni incontaminati  et immaculati Iesu Christi . Et in Apocalypsi, Ioannes apostolus, cuius est hoc Euangelium: Qui dilexit nos, inquit, et lauit nos a peccatis nostris in sanguine suo . Non solum autem lauit nos a peccatis nostris in sanguine suo, quando sanguinem suum dedit in cruce pro nobis, uel quando unusquisque nostrum mysterio sacrosancte passionis illius baptismo aque ablutus est, uerum etiam quotidie tollit peccata mundi. Lauat itaque nos a peccatis nostris quotidie in sanguine suo, cum eiusdem beate passionis ad altare memoria replicatur, cum panis et uini creatura in sacramentum carnis et sanguinis eius ineffabili Spiritus sanctificatione transfertur: sicque corpus et sanguis illius non infidelium manibus ad perniciem  ipsorum funditur et occiditur, sed fidelium ore suam sumitur in salutem. Huius [Al., cuius] recte figuram agnus in lege paschalis ostendit, qui semel populum de Aegyptia seruitute liberans, in memoriam eiusdem liberationis, per omnes annos immolatione sua populum eumdem sanctificare solebat, donec ueniret ipse cui talis hostia testimonium dabat, oblatusque Patri pro nobis in hostiam odoremque suauitatis, mysterium sue passionis oblato agno in creaturam panis uinique transferret, sacerdos factus in eternum, secundum ordinem Melchisedech. Sequitur:

Ioannes testimonium perhibens de Domino, Hic est, inquit, de quo dixi: Post me uenit uir qui ante me  factus est, quia prior me erat. Post me uenit uir, post me natus est in mundo, post me predicare incipiet mundo qui ante me factus est, qui me potentia maiestatis tantum quantum [a 1Kb] sol luciferum, licet post apparens, antecellit, quia prior me erat, quia In principio erat uerbum, et uerbum erat apud Deum, et Deus erat uerbum. Post me uenit uir, tempus humane natiuitatis, quo Ioanne posterior est, intellige. Qui ante me factus est, primatum regie potestatis, quo etiam angelis presidet, intuere. Quia prior me erat, eternitatem diuine maiestatis, qua Patri est equalis, intellige. Post me uenit uir qui ante me factus est, quia prior me erat. Post me uenit humanitate, qui ideo me precellit dignitate, quia prior me erat diuinitate.

 Et ego nesciebam eum, inquit. Certum est quia sciebat Dominum Ioannes, cui testimonium perhibere missus est, quem iudicem omnium uenturum predicabat, dicens: Cuius uentilabrum in manu sua, et permundabit aream suam ; a quo Spiritum sanctum dari debere testabatur, Ipse uos baptizabit, inquiens, Spiritu sancto, a quo seipsum ablui desiderabat, dicens: Ego a te debeo baptizari, et tu uenis ad me? Quomodo ergo dicit: Et ego nesciebam eum, nisi quia eum quem antea nouerat, perfectius iam cum baptizaretur agnouit? Quem mundi Saluatorem et iudicem nouerat, huius potentiam maiestatis altius  Spiritu sancto super eum descendente agnouit. Neque enim dubitandum est quia beatus Ioannes cum Spiritum sanctum licet corporali specie uidere, cum uocem Patris licet corporaliter sonantem meruisset audire, multum ex hoc uisu et auditu profecerit, multum de diuine potestatis excellentia reuelatis oculis mentis scientie celestis acceperit a Deo, ut [b 1Kb] ad comparationem intelligentie qua tunc illustrari ceperit, eatenus illum quantus esset omnimodis sibi uideretur ignorasse. Qui testimonium, in quod missus est, Domino diligenter perhibens, adiungit:

Sed ut manifestaretur in Isrel, propterea ueni ego in aqua baptizans. Quod est aperte dicere: Non ideo ueni in aqua baptizans, quia peccata mundi baptizando  tollere possum, sed ut eum baptizando ac predicando manifestarem populo Isrel, qui in Spiritu sancto baptizans ad tollenda peccata non solum Isrel, sed totius mundi, si ei credere uoluerint, idoneus est. Propterea ueni ego in aqua [Al., penitentiam] baptizans, ut sic baptizando illi uiam prepararem qui baptizaret in remissionem peccatorum.

Et testimonium perhibuit Ioannes, dicens: Quia uidi Spiritum descendentem quasi columbam de celo, et mansit super eum. Bene in columbe specie descendit super Dominum Spiritus, ut discant fideles non aliter [c 1Kb] eius Spiritu se posse impleri, nisi simplices fuerint, nisi ueram cum fratribus habuerint pacem, quam significant oscula columbarum. Habent autem oscula et corui, sed laniant, quod columba omnino  non facit: significantes eos qui loquuntur pacem cum proximo suo, mali autem sunt in cordibus eorum. Columbe autem natura, que a laniatu innocens est, illis innocentibus aptissime congruit qui pacem sequuntur cum omnibus et sanctimoniam, solliciti seruare unitatem Spiritus in uinculo pacis. Atque ideo Spiritus in columba descendendo non suam tantummodo, uel eius in quem descendit innocentiam simplicitatemque designat, sed eorum eque qui sentiunt de illo in bonitate, et in simplicitate cordis querunt illum. Quorum unanimem pietatem ac mansuetudinem spirituali gratia donatam, Dominus ipse laudans loquitur: Una est columba mea, una matri sue, electa genitrici sue . Matrem quippe  ac genitricem Ecclesie Spiritus gratiam uocat, qua inspirante percepit ut ipsa quoque possit columba recte nuncupari. Denique Hebreo sermone, quo Scriptura sancta est edita, spiritus genere feminino appellatur. Propter quod conuenienter Ecclesia una Christi columba, et hec matri ac genitrici sue electa nominatur: quia nimirum quod in unitate fidei Christiane multis de gentibus congregatur, quod columbina ad inuicem pace letatur, quod electionis sorte beatur, non suo habet merito, sed dono accepit gratie spiritualis.

Et ego, inquit, nesciebam eum. Subaudis tam subtiliter  quam Spiritum in eum descendentem, cognoui.

Sed qui misit me baptizare in aqua, ille mihi dixit: Super quem uideris Spiritum descendentem, et manentem super eum, hic est qui baptizat in Spiritu sancto. Baptizat Dominus in Spiritu sancto per Spiritus sancti gratiam peccata dimittendo. Siue enim ipse aqua aliquos discipulorum suorum primus baptizauerit, per quos ad ceteros fideles baptismi riuus proflueret, eosdem etiam Spiritu baptizabat peccata illis relaxando, et Spiritus dona ministrando, siue fideles eius inuocato nomine ipsius aqua baptizent electos, et chrismate sacro perungant, eosdem nichilominus ipse Spiritu sancto baptizat, quia nemo preter ipsum peccatorum nexus soluere, aut Spiritus sancti ualet  dona tribuere. Unde euangelista Ioannes cum dixisset: Audierunt pharisei quia iehsu plures discipulos facit et baptizat quam Ioannes, protinus adiunxit: , aperte dicens [Al., docens] quia etsi discipuli Iesu in nomine eius aqua baptizant, ipse tamen magis baptizare intelligendus est qui peccata dimittit. Baptizat quoque Dominus in Spiritu sancto cum per afflationem eiusdem Spiritus corda fidelium suorum feruore sui [Al., sue] siue fraterne caritatis accendit. Charitas enim, inquit, Dei diffusa est in cordibus nostris per Spiritum sanctum, qui datus est nobis. Baptizat in Spiritu sancto, cum cuilibet electorum dat manifestationem Spiritus ad utilitatem uirtutes operando  [Al., operandi]. De quo baptismate ascensurus in celum, dixit discipulis: uos autem baptizabimini in Spiritu sancto non post multos hos dies . Sed diligentius intuendum est quia cum dixisset: Super quem uideris Spiritum descendentem, addidit, Et manentem super eum; in sanctos enim eius Spiritus descendit. uerum quia quandiu sunt in corpore, peccato carere nequeunt, quia celestium contemplationi semper oculum mentis intendere non sufficiunt, sed sepius hunc ad terrene curam conuersationis inflectunt, in eorum proculdubio cordibus Spiritus aliquando uenit, aliquando recedit. Unde dictum est: Spiritus ubi uult spirat, et uocem eius audis, sed non scis unde ueniat, aut quo uadat . uenit quippe ad sanctos, uadit a sanctis Spiritus, ut  quem semper habere idonei non sunt, eius per tempora redeuntis crebra luce reficiantur. In solo autem mediatore Dei et hominum homine Iesu Christo Spiritus perpetuo ueraciter manet, in quo nec sordide cogitationis maculam, quam refugeret, ullam inuenit. Mansit autem totus in illo non ex eo solum tempore quo hunc Ioannes super eum uidit descendentem, sed ex quo homo fieri incipiens eius ministerio et opere conceptus est. Unde etiam potestatem dandi hominibus Spiritum non minus habet ipse quam Pater, ipso attestante qui ait: Paracletus autem Spiritus sanctus, quem mittet Pater in nomine meo, ille uos docebit omnia . Et in alio loco quod ipse hunc mittat, ostendit, dicens: Si enim non abiero,  Paracletus non ueniet ad uos; si autem abiero, mittam eum ad uos . Quia nimirum una est in diuinitate substantia, insperabilis operatio Patris, et Filii, et eiusdem Spiritus sancti. Nam et de ipso Spiritu, quod sua sponte ueniat ubi uelit, sua potestate operetur que uelit, testatur Filius ubi ait, quod et supra memoraui: Spiritus ubi uult spirat. Hec autem omnia, inquit Apostolus, operatur unus atque idem Spiritus, diuidens singulis prout uult . Idcirco autem super eum, in quo semper manebat, baptizatum Spiritus descendere ostenditur, ut et Baptista ipse celsius iam quem predicaret [Al., prediceret], agnosceret, et credentibus daret indicium nequaquam se nisi baptizatos aqua, Spiritus eiusdem posse baptisma mereri. Querendum interea quomodo  speciale Filii Dei agnoscendi signum fuerit, quod super eum descenderit et manserit Spiritus, cum etiam discipulis ipse promittat, dicens: Et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis . Et paulo post: Quia apud uos manebit, et in uobis erit. Si enim apud seruos Dei electos manet, et in illis erit Spiritus, quid magni est Filio Dei quod in ipso manere Spiritus astruatur? Notandumque quod semper in Domino manserit Spiritus sanctus, in sanctis autem hominibus, quandiu mortale corpus gestauerint, partim manet in eternum, partim rediturus secedat. Manet quippe apud eos, ut bonis insistant actibus, uoluntariam paupertatem diligant, mansuetudinem consequantur, pro eterno  desiderio lugeant, esuriant et sitiant iustitiam, misericordiam, munditiam cordis, et tranquillitatem pacis amplectantur: sed et pro obseruatione iustitie persecutionem pati non uereantur, eleemosynis, orationibus et ieiuniis, ceterisque Spiritus fructibus insistere desiderent. Recedit autem ad tempus, ne semper infirmos curandi, mortuos suscitandi, [a 1Kb] demones eiiciendi, uel etiam prophetandi habeant facultatem. Manet semper, ut possint habere uirtutem qua mirabiliter ipsi uiuant; uenit ad tempus, ut etiam aliis per miraculorum signa quales sint intus, effulgeant.

Et ego uidi, inquit, et testimonium perhibui, quia hic est Filius Dei. Supra dixerat, Post me uenit uir qui  ante me factus est, nunc testimonium perhibet, Quia hic est Filius Dei, utriusque nature ueritatem, humane uidelicet et diuine, in una eademque Christi persona manifeste designans. Erubescat Manicheus audiens, uenit uir; conticescat Photinus audiens, Hic est Filius Dei. Audiant mansueti et letentur, quia uenit uir post Ioannem fortior Ioanne, qui baptizat in Spiritu sancto, et quia hic est Filius Dei. Quia enim per superbiam recessimus homines a Deo, filius Dei per misericordiam factus est homo, ut idem ipse et per diuinitatem Patri, et per humanitatem congrueret nobis: per humanitatem similem nobis pro nobis cum hoste confligere, per diuinitatem Patri consubstantialem ad imaginem nos Dei et similitudinem,  quam peccando amisimus, posset digne recreare: per mortem nostre fragilitatis destruere eum qui habebat mortis imperium, et per impassibilem sue diuinitatis potentiam reconciliaret nos Deo Patri, cum quo uiuit et regnat Deus in unitate Spiritus sancti, per omnia secula seculorum. Amen.



HOMILIA Xu. IN PURIFICATIONE BEATAE MARIAE.


LUC. II. In illo tempore, postquam impleti sunt dies purgationis Marie secundum legem Moysi, tulerunt Iesum, etc.

Solemnitatem nobis hodierne celebritatis, quam quadragesimo dominice natiuitatis die debitis ueneramur officiis, maxime eiusdem Domini Saluatoris nostri, simul et intemerate genitricis eius humilitate dedicatum  sacra Euangelii lectio designat, exponens eos qui legi nichil debuerant, implendis se legalibus per omnia subdidisse decretis. Sicut enim modo cum Euangelium legeretur, audiuimus, Postquam impleti sunt dies purgationis eius  secundum legem Moysi, tulerunt illum in Ierusalem, ut sisterent eum Domino, sicut scriptum est in lege Domini, quia omne masculinum adaperiens uuluam, sanctum Domino uocabitur. Precepit namque lex ut mulier que suscepto semine peperisset filium, immunda esset septem diebus, et in die octauo circumcideret puerum [Al., infantulum], nomenque aptaret: deinde etiam alios triginta tres dies ab ingressu templi ac uiri toro abstineret, donec quadragesimo  natiuitatis die filium cum hostiis ad templum Domini deferret: primogenitum autem omnis masculini sexus sanctum Domino uocari, atque ideo munda queque offerri Deo, immunda autem mundis mutari, uel occidi, et [Al. add. omne] primogenitum hominis quinque siclis argenti debere redimi. Si autem feminam peperisset mulier, immunda fieri iussa est quatuordecim diebus, et sexaginta sex aliis diebus a templi ingressu suspendi, donec octogesimo natiuitatis die, que dies purgationis eius uocabatur, illa se suamque sobolem hostiis sanctificatura ueniret, ac sic demum ad torum uiri libera redire deberet. Intueamur, fratres karissimi, diligentius uerba legis que proposuimus, et uidebimus apertissime quam beatissima Dei genitrix, et perpetua uirgo  Maria, simul cum Filio quem genuit, ab omni fuerit legis subiectione liberrima. Cum enim dicat lex, mulierem que suscepto semine peperisset, immundam decerni, et per longa tempora simul cum prole quam genuisset oblatis uictimis debere mundari, patet profecto quia illam que sine uirilis susceptione seminis uirgo peperit, una cum Filio qui natus est ei, neque immundam describat, neque per hostias salutares doceat esse mundandam. Sed sicut Dominus ac Saluator noster, qui diuinitatis legem dedit, apparens in homine, fieri uoluit sub lege, ut eos qui sub lege erant, redimeret, ut adoptionem filiorum reciperemus; ita etiam beata genitrix illius, que singulari priuilegio supra legem fuit, pro ostendendo tamen humilitatis exemplo, legalibus subdi non refugit institutis:  iuxta illud uiri sapientis: Quanto magnus es, tanto humilia te in omnibus .

Et ut darent, inquit, hostiam secundum quod dictum est in lege Domini, Par turturum, aut duos pullos columbarum. Hostia hec pauperum erat. Precepit quippe Dominus in lege ut qui posset, agnum pro filio uel filia, simul et turturem siue columbam offerret; qui uero non sufficeret ad offerendum agnum, duos iam turtures, uel duos columbe pullos offerret. Ergo Dominus nostre per omnia memor salutis, non solum homo fieri, cum Deus esset, sed etiam cum diues esset, pauper fieri dignatus est pro nobis, ut nos sua paupertate, simul et humanitate diuitiarum, et diuinitatis sue donaret esse participes. Sed libet paulisper intueri cur he maxime uolucres in  hostiam Domini iubentur offerri. Nam et Abraham patriarcha tanto ante legem tempore has in holocaustum Domino legitur obtulisse, et in plerisque legis ceremoniis, qui mundandus esset, per has iubebatur mundari. Columba ergo simplicitatem, turtur indicat castitatem; quia et columba simplicitatis, et castitatis amator est turtur, ita ut si coniugem casu perdiderit, non aliam ultra querere curet. Unde in laudibus Ecclesie loquitur Dominus: Pulchre sunt gene tue, sicut turturis . Et iterum: Ecce tu pulchra es, amica mea, ecce tu pulchra, oculi tui columbarum. Genas quippe ut [Al. om. ut] turturis habet, qui ab omni impudicitie peste castum se custodit et immunem; oculos habet columbarum,  qui nulli nocere desiderans, etiam inimicos simplici amore contuetur. Sed utraque auis memorata, quia gemitum pro cantu edere solet, sanctorum in hoc seculo designat ploratum, de quo Dominus memorat, dicens: Amen, amen, dico uobis, quia plorabitis et flebitis uos, mundus autem gaudebit: uos autem contristabimini, sed tristitia uestra uertetur in gaudium . Et rursus: Beati lugentes [Al., qui lugent], quoniam ipsi consolabuntur . Merito ergo turtur et columba Domino offeruntur in hostiam: quia nimirum simplex et pudica fidelium conuersatio gratum est illi sacrificium iustitie: quia qui laborat in gemitu suo, qui lacrymis stratum suum singulas per noctes abluit, acceptissimam [Al. add. prorsus] Deo uictimam mactat. Cum uero utraque  auis ista propter consuetudinem gemendi presentes sanctorum luctus et desideria superna designet, hoc tamen differunt quod turtur soliuagus, columba autem gregatim gemere consueuit; et ob id ista secretas orationum lacrymas, illa publicos Ecclesie conuentus insinuat. Bene autem puer iehsu primo circumciditur, ac sic interpositis diebus Hierosolymam cum hostia defertur, quia et ipse iam iuuenis prius omnem carnis corruptionem moriendo aut resurgendo calcauit, ac deinde interpositis diebus cum ipsa carne iam immortali, quam pro nostra salute hostiam Deo fecerat, ad gaudia superne ciuitatis ascendit. Et unusquisque nostrum prius aqua baptismi a peccatis omnibus, quasi uera circumcisione purgatur, ac sic proficiente gratia noue lucis, ad altare  sanctum salutari hostia Dominici corporis et sanguinis consecrandus ingreditur. Nam et ipsa singulariter simplex et casta nostri Saluatoris humanitas, que oblata est Deo Patri pro nobis, non incongrue per immolationem columbe siue turturis potest figuraliter exprimi. Sed et omnis in fine mundi Ecclesia primo communi resurrectione cunctam terrene labem mortalitatis et corruptionis exuet, ac deinceps in regnum celestis Hierusalem bonorum uictimis operum Domino commendata transferetur. Quod autem Simeon et Anna, prouecte uidelicet etatis uir et femina, deuotis confessionum officiis Dominum, quem corpore paruum uident, sed magnum diuinitate intelligunt, excipiunt, illam profecto populi Iudeorum synagogam figurate denuntiant, que longa  incarnationis eius exspectatione fatigata, promptissime [Al., promptis] illum mox, ut aduenit, et piarum ulnis actionum, et fidei non ficte uocibus exaltare ac magnificare studuit, acclamans illi et dicens: Dirige me in ueritate tua, et doce me, quia tu es Deus saluator [Al., salutaris] meus, et te sustinui tota die . Sed et hoc dicendum quia merito uterque sexus ei gratulabundus occurrerit, qui utriusque redemptor apparebat. Magno sane metu, fratres mei, audienda sunt uerba quibus idem Simeon de Domino prophetans matrem eius alloquitur:

Ecce positus est hic in ruinam et resurrectionem multorum in Isrel, et in signum cui contradicetur.  Et tuam ipsius animam pertransibit gladius, ut reuelentur ex multis cordibus cogitationes. Desideranter namque multum auditur, quod positus dicitur Dominus in resurrectionem multorum, quia sicut in Adam omnes moriuntur, ita et in Christo omnes uiuificabuntur; quia et ipse dicit: Ego sum resurrectio et uita, qui credit in me, etiam si mortuus fuerit, uiuet: et omnis qui uiuit et credit in me, non morietur in eternum . Sed non minus terribiliter sonat quod premittitur, Ecce positus est hic in ruinam. Infelix namque satis est, qui agnita resurrectionis gloria deterius cadit, qui uisa luce ueritatis grauioribus peccatorum nebulis obcecatur. Unde curandum nobis summopere est ut recta que cognouimus, operando semper exercere meminerimus, ne  de nobis dicatur illud apostoli Petri: Quia melius erat eis uiam ueritatis non agnoscere, quam post agnitionem retrorsum conuerti ab eo quod traditum est illis sancto mandato.

Et in signum, inquit, cui contradicetur. Signo Dominice crucis multi sepe Iudeorum exterius, multi contradixere gentilium; multi, quod est grauius, falsi fratres hoc interius professionis superficie sequuntur, sed se [Al. om. se] ueritate praue actionis nimium persequuntur, dicentes se nosse Deum, factis autem negantes.

Et tuam ipsius animam pertransibit gladius. Gladium appellat affectum [Al., effectum] Dominice passionis et mortis in cruce, qui Marie animam pertransiuit: quia non sine acerbo dolore potuit crucifixum  morientemque uidere, quem licet resurrecturum a morte quasi Deum nullatenus ambigebat, tamen quasi sua e carne procreatum mori pauida dolebat.

Ut reuelentur ex multis cordibus cogitationes. Ante incarnationem Dominicam uelate erant cogitationes multorum, nec late patebat quis eternorum amore flagraret, quis celestibus bonis temporalia mente preferret: sed nato celi rege in terra confestim pius quisque gaudebat, Herodes autem turbatus est, et omnis Hierosolyma cum illo. Predicante et miracula faciente, omnes turbe et timebant, et glorificabant Deum Isrel: Pharisei autem et Scribe dicta ac facta eius salutaria rabido ore carpebant. Passo in cruce impii letitia stulta, pii tristitia iusta replebantur; sed resurgente a mortuis, et ascendente  in celum horum letitia merore, illorum est mestitia gaudio mutata perenni: sicque iuxta prophetiam beati Simeonis apparente in carne Domino, reuelate sunt ex multis cordibus cogitationes. Non hec autem disparium reuelatio cogitationum tunc solum acta in Iudea, sed nunc etiam [Al., et non etiam nunc] apud nos credenda est actitari. Et nunc enim Domino apparente reuelantur ex multis cordibus cogitationes, cum lecto uel predicato uerbo salutis, alii audientium libenter auscultant, gaudentes perficere actu que auditu didicerint; alii, fastidientes que audiunt, non hec agendo patrare, sed his potius insultando nituntur contraire. Unde oportet, fratres, ut quoties uerbum doctrine celestis aliquid contrarium a duris [Al., nostris] auditoribus  pati senserimus, imitemur tristitiam cordis eorum qui passim in carne Dei uerbum digno dolore compassionis tenebant: quoties uero idem uerbum in auditorum fidelium mente per dilectionem resurgere, atque ad gloriam conditoris nostri per bona opera proficere uiderimus, gaudeamus cum eis qui Christum resurrexisse a mortuis atque ad celos ascendere uotis aspexere felicibus. Sane quoniam castas, simplices et gemebundas aues Domino offerri consueuisse cognouimus, quibus nostra sobrietas, simplicitas et compunctio cordis auctori nostro semper offerenda signat [Al., signatur], oportet intueri diligentius: quia non frustra duo turtures, aut duo pulli columbe, et unus ex his pro peccato, alter in  holocaustum offerri debere precipitur. Duo sunt namque genera compunctionis, quibus semetipsos Domino fideles in ara cordis immolant: quia nimirum, sicut ex Patrum dictis accepimus, Deum sitiens anima prius timore compungitur, postea amore. Prius enim sese in lacrymis afficit, quia dum malorum suorum recolit, pro his perpeti supplicia eterna pertimescit, quod est unum turturem siue pullum columbe pro peccatis offerre; at dum longa meroris anxietate fuerit formido consumpta, quedam iam de presumptione uenie securitas nascitur, et in amorem celestium gaudiorum animus inflammatur. Et qui prius flebat ne duceretur ad supplicium, postmodum flere amarissime incipit, quia differtur a regno, quod est de altero turture siue pullo columbino  holocaustum facere: holocaustum namque totum incensum dicitur. Et holocaustum se ipse Domino facit qui, spretis omnibus terrenis, solo superne beatitudinis desiderio estuare, solam hanc per luctum ac lacrymas querere dulce habet. Contemplatur etenim mens, qui sint illi angelorum chori, que ipsa societas beatorum spirituum, que maiestas eterne uisionis Dei, et amplius plangit, quia a [Al. om. a] bonis perennibus deest, quam flebat prius, cum mala eterna metuebat. Utramque autem nostre compunctionis hostiam gratanter accipere dignetur, qui et pro peccato lugentibus atque afflictis clementer errata dimittit: et pro ingressu uite celestis tota mentis intentione feruentes eterne sue uisionis luce reficit iehsu Christus Dominus noster, qui  uiuit et regnat cum Patre in unitate Spiritus sancti Deus, per omnia secula seculorum. Amen.



HOMILIA XuI. IN QUADRAGESIMA.


IOAN. u. Erat dies festus Iudeorum, et ascendit iehsu Hierosolymam.

Duo pariter miracula humane sanationis hodierna nobis sancti Euangelii lectio tradit; unum inuisibiliter per angelicam administrationem, alterum per Dominicam presentiam uisibiliter exhibitum: sed utriusque nobis sunt breuiter exponenda mysteria, ne prolixe lectionis prolixa quoque explanatio cuiquam forte grauis existat. Probatica piscina que quinque porticibus cingebatur, populus est Iudeorum, legis undique custodia, ne peccare debeat,  munitus. Recte etenim lex que quinque libris Moysi descripta est quinario numero figuratur: recte populus qui in quibusdam munditiam uite seruare, in quibusdam uero solebat immundorum spirituum tentamentis agitari, per aquam signatur piscine, que nunc placida uentis stare, nunc eis irruentibus turbari consueuerat. Et bene piscina eadem probatica uocatur. Probaton quippe Grece oues dicuntur: quia nimirum in illo populo qui dicere Domino nossent: Nos autem populus tuus et oues gregis tui confitebimur tibi in secula . uulgo autem probatica, id est pecualis piscina fertur appellata, quod in ea sacerdotes hostias lauare consueuerint. Multitudo languentium que in memoratis porticibus  iacebat, eorum cateruas significat qui legis uerba audientes, suis se hanc uiribus implere non posse dolebant, atque ideo Dominice auxilium gratie totis anime affectibus implorabant. Ceci erant, qui necdum perfectum fidei lumen habebant; claudi, qui bona que nouerant operandi gressibus implere nequibant; aridi, qui quamlibet oculum scientie habentes, pinguedine tamen spei et dilectionis egebant. Tales in quinque porticibus iacebant, sed non nisi in piscina angelo ueniente sanabantur, quia per legem cognitio peccati, gratia autem remissionis nonnisi per Iesum Christum facta est. Hunc designat angelus qui inuisibiliter descendens in piscinam ad suggerendam uim sanandi mouebat aquam. Descendit enim carne indutus magni consilii angelus, id  est paterne uoluntatis nuntius in populum Iudeorum, et mouit peccatores factis ac doctrina sua, ut occideretur ipse qui sua morte corporali non solum spiritualiter languentes sanare, sed et mortuos uiuificare sufficeret. Motus ergo aque passionem Domini que mota turbataque Iudeorum gente facta est insinuat. Et quia per eamdem passionem redempti sunt credentes a maledicto legis, quasi descendentes in aquam piscine turbatam sanabantur qui eatenus iacuerant in porticibus egroti. Legis siquidem littera, que nescientes quid agendum, quid uitandum esset edocuit, nec tamen edoctos ut sua decreta complerentur adiuuit, quasi eductos de sedibus ignorantie prioris in porticibus suis continebat, nec sanabat languidos. Gratia autem Euangelii que per  fidem ac mysterium Dominice passionis sanat omnes languores iniquitatum nostrarum, a quibus in lege Moysi non potuimus iustificari, quasi eiectos de porticibus legis egrotos in aquam piscine turbidam immittit, ut sanari possint: quia a peccatis que lex ostenderat per aquam baptismatis abluit, testante Apostolo, quia quicunque baptizati sumus in Christo Iesu, in morte ipsius baptizati sumus. Consepulti enim sumus cum illo per baptismum in mortem, ut quomodo surrexit Christus a mortuis per gloriam patris, ita et nos in nouitate uite ambulemus . Bene autem dicitur quia qui primus descendisset post motum aque sanus fiebat a quocunque languore detineretur, quia unus Dominus, una fides, unum baptisma, unus Deus: et qui in unitate catholica  Christi mysteriis imbuitur sanus fit a quocunque peccatorum languore detineatur: quisquis autem ab unitate discrepat, salutem que ab uno est, consequi non ualet.

Hec de primo euangelice lectionis miraculo quod Dominus dedit locuti, nunc de secundo quod ipse dederit fraternitati uestre loquamur: in quo etiam ipso unus commendatur sanatus, non quia omnipotentis pietas Saluatoris omnes quos ibi languentes inuenit sanare nequiuerit, sed ut doceret preter unitatem catholice fidei nullum cuilibet patere locum salutis.

Erat autem quidam homo ibi, inquit, triginta et octo annos habens in infirmitate sua. Homo iste multorum infirmitate detentus annorum significat peccatorem  quemlibet enormi scelerum magnitudine uel numerositate depressum, cuius significando reatui etiam modus temporis quo iste languebat congruit. Nam duodequadraginta annos habebat in infirmitate. Quadragenarius autem numerus qui denario quater ducto conficitur pro perfectione recte conuersationis solet in Scripturis accipi; quia quisquis perfecte conuersationis opera egerit, legis profecto decalogum per quatuor S. Euangelii libros implet: a qua nimirum perfectione duo minus habet, qui a Dei et proximi dilectione, quam legis pariter et Euangelii scriptura commendat, uacuus incedit. Quod etiam Dominus mystice sanans infirmum docuit, cum ait: Surge, tolle grabatum tuum et ambula. Surge cum dicitur, uitiorum torporem in quibus diu languebas  excute, et ad exercitium uirtutum, quibus perpetuo salueris, erigere. Tolle grabatum tuum: porta diligens proximum tuum, patienter eius infirma tolerando, qui te adhuc tentationum fasce depressum diu patienterque sustinuit. Alter enim alterius onera portate, et sic adimplebitis legem Christi . Et sicut alibi dicit: Supportantes inuicem in caritate, solliciti seruare unitatem Spiritus in uinculo pacis . Ambula autem: toto corde, tota anima, tota uirtute Deum dilige: et ut ad eius uisionem pertingere merearis, quotidianis bonorum operum passibus de uirtute in uirtutem progredere, nec fratrem, quem sufferendo ducas, ob amorem eius ad quem pergis deserens, nec ob fratris amorem ab illo querendo cum quo manere desideras intentionem  recti incessus auertens; sed ut perfecte possis saluari, Surge, tolle grabatum tuum et ambula, id est, relinque peccata pristina, necessitatibus fratrum succurre, et in uniuersis que agis uide ne in hoc seculo mentem figas, sed ad uidendam faciem tui festines Redemptoris. Surge bona operando, porta grabatum diligendo proximum, et ambula exspectando beatam spem et aduentum glorie magni Dei. Sed mira perfidorum dementia, qui ad tam inopinatam diu languentis sanationem credere ac spiritualiter sanari debuerant, e contra scandalizantur, et saluato pariter ac Saluatori calumnias struunt: saluato quidem, quia sabbato grabatum tulerit; Saluatori autem, quia sabbato et illum saluari, et grabatum tolli preceperit, quasi melius ipsi de sabbato quam  tanta diuinitatis potentia nosset.

Dicebant ergo Iudei illi qui sanatus fuerat: Sabbatum est, non licet tibi tollere grabatum tuum. Litteram legis stulte defendebant, ignorando dispensationem eius qui legis quondam edicta per seruum decernens, nunc ipse adueniens eamdem legem gratia mutare disposuit, ut quod iuxta litteram diu carnales carnaliter obseruabant, deinceps spirituales spiritualiter obseruandum cognoscerent. Sabbato quippe carnali, quod iuxta litteram custodiebatur, populus ab omni opere seruili die septima uacare preceptus est; spirituale autem sabbatum est in luce gratie spiritualis, que septiformis accipitur, non una, sed omni die, nos ab omni inquietudine uitiorum manere  feriatos. Si enim iuxta uocem Dominicam, omnis qui facit peccatum seruus est peccati, patet liquido quia peccata recte opera seruilia intelliguntur, a quibus quasi in die septima in perceptione gratie spiritualis immunes incedere iubemur: nec solum a prauis continere, sed et bonis insistere factis. Quod in hac quoque lectione Dominus typice ostendit, cum eum qui duodequadraginta annos languebat, in die sabbati non solum surgere, uerum etiam grabatum tollere et ambulare precepit: uidelicet insinuans, eos qui longo uitiorum languore tabescunt, et Dei ac proximi dilectionis inanes, quasi a perfecta uirtutum summa duo minus habent, iam per donum sancti Spiritus a uitiis posse resurgere, eorumque discusso torpore, cum fraterne dilectionis  onere ad uisionem debere sui properare conditoris. Quod autem is qui sanatus est Iesum non in turba adhuc positus, sed post in templo cognoscit, mystice nos instruit ut si uere conditoris nostri gratiam cognoscere, si eius amore confirmari, si ad eius uisionem peruenire desideramus, fugiamus sollicite turbam non solum nos turbantium cogitationum affectuumque prauorum, uerum etiam hominum nequam qui nostre sinceritatis possint impedire propositum, uel malum uidelicet exemplum suum monstrando, uel bona opera nostra deridendo, aut etiam prohibendo. Confugiamus seduli ad domum orationis, ubi secreta libertate Dominum inuocantes, et de perceptis ab eo beneficiis gratias agamus, et de percipiendis humili deuotione precemur: imo etiam templum Dei sanctum,  in quo uenire et mansionem facere dignetur, existere curemus, audientes ab Apostolo, quia corpora uestra templum est Spiritus sancti qui in uobis est . Inter que diligentius intuendum, fratres mei, quod inueniens in templo quem sanauerat Dominus, ait illi: Ecce sanus factus es, iam noli peccare, ne deterius tibi aliquid contingat. Quibus uerbis aperte monstratur quia propter peccata languebat, nec nisi dimissis eisdem poterat sanari: sed qui foris ab infirmitate, ipse etiam intus saluauit a scelere: unde et caute premonuit ne amplius peccando grauioris sibi sententiam damnationis contraheret: quod non ita sentiendum est, quasi omnis qui infirmatur ob peccata infirmetur; quinque etenim modis in Scripturis infirmitas corporalis data reperitur: peccatoribus  uidelicet, ut uel corrigantur per penitentiam, uel si corrigi non merentur, etiam in hac uita qualiter eterna morte damnandi sint appareat; iustis uero, ut uel maiorem patientie palmam percipiant, uel infirmitatibus admoniti humilius iustitie meritum seruent. Plerisque autem ob hoc aliquoties infirmitas datur carnis, ut in eorum sanatione uel Domini Saluatoris uel sanctorum eius latius gloria, uel utriusque patescat. Nam quod peccatores ob querendam mentis incolumitatem infirmitate plectantur corporis, testatur hodierna lectio, ubi sanatus qui languebat audiuit: Ecce sanus factus es, iam noli peccare, ne deterius tibi aliquid contingat: testatur et illa in qua sanando paralytico Dominus ait: Confide, fili, remittuntur  tibi peccata tua. Quod hi qui grauioribus sunt flagitiis inuoluti, neque ad ueniam peruenire merentur, aliquoties etiam in presenti initium sempiterne damnationis accipiant, pena prodit Herodis regis, qui ob reatum blasphemie ante oculos uiuentium consumptus a uermibus exspirauit, illo utique post mortem properans, ubi uermis eius non moreretur, et ignis eius non exstingueretur. Quod iusti ad amplificandam patientie sue palmam doloribus afficiantur corporeis, beati Iob indicat historia, cui cum nullus esset similis super terram, penas corporis quas aduersarius immanis grauiores poterat excogitare, non pro diluendis reatibus, sed pro augendis meritis mira constantie uirtute superauit. Quod item iusti ob custodiam humilitatis discipline feriantur  egritudine, ostendit Apostolus qui ait: Et ne magnitudo reuelationum extollat me, datus est mihi stimulus carnis mee angelus Satane qui me colaphizet . Unde iterum dicit: Libenter gloriabor in infirmitatibus meis, ut inhabitet in me uirtus Christi . Quod ob ostendendam Conditoris sanctorumque eius gloriam nonnulli sepe languescant, ipse manifestat, qui de ceco nato sciscitantibus discipulis ait: Neque hic peccauit, neque parentes eius ut cecus nasceretur, sed ut manifestentur opera Dei in illo . Et de Lazaro languente sororibus, Infirmitas, inquit, hec non est ad mortem, sed pro gloria Dei, ut glorificetur Filius Dei per eam . uerum quia nobis utrum propter augenda merita bona, an propter mala. minoranda puniamur incertum est,  curandum summopere est ut quoties molestia corporali pulsamur, ad discutienda protinus mentis nostre interna redeamus, et quidquid in nobis contra uoluntatem auctoris nostri egisse reperimus, digna penitentie castigatione mundemus; nec prius corpori medelam queramus quam nos ad interioris hominis puritatem peruenisse cognouerimus, ne forte exterius adhibite curationi carnis obstet latens intrinsecus ualetudo mentis. Discamus flagellis pii conditoris humiliter substerni, arbitrantes minus pati quam meremur, semper illius sententie memores, quia beatus homo qui corripitur a Domino . Et ipse in Apocalypsi, Ego, inquit, quos amo arguo et castigo .

Longeuo autem languenti interius exteriusque sanato,  eodem et a flagellis aperte castigationis et a peccatis quibus hec merebatur erepto, Iudei e contra male intus languidi iam deterius egrotare incipiunt, persequendo uidelicet Iesum, quia hec faceret in sabbato. Persequebantur autem eum, quasi legis auctoritatem simul et diuine operationis exempla secuti: quia et Dominus sex diebus mundi perfecta creatione, septimo requieuerit ab omnibus operibus suis, et populum sex diebus operari, septimo uacare preceperit, non intelligentes quia carnalia legis decreta paulatim erant spirituali interpretatione mutanda, apparente illo qui non tantum legislator, sed et finis legis est Christus ad iustitiam omni credenti: neque animaduertentes quia conditor in die septima  non ab opere mundane gubernationis et annue, imo quotidiane rerum creatarum substitutionis, sed a noua creaturarum institutione cessauit; sed nec maximum illud sabbati mysterium congoscentes, quo uel ipse Dominus sexta feria crucifixus operatusque salutem nostram in medio terre, id est, carnis quam assumpserat, septima requieturus erat in sepulcro, donec octaua resurgeret, uel quo sancti illius post sex huius seculi etates in quibus bona operando laborant, septimam quietis animarum in alia uita percipiunt, donec in octaua resurrectionis corporum quoque incorruptibilium receptione donentur. uerum indoctis legis defensoribus quid ipse gratie simul et legis auctor respondeat, qua ceruicem eorum rationis uirtute frangat audiamus.

 Pater meus, inquit, usque modo operatur, et ego operor. Quod non ita dictum est, quasi Patre eatenus operante, ipse tunc post Patrem operari inciperet; sed ita potius quia ab initio creaturarum Patre semper operante, ipse eadem opera cum eo pariter semper operetur. Ut enim scias Deum Patrem non primis tantum sex diebus, sed usque modo operari, lege illud ad prophetam: Priusquam te formarem in utero noui te . Et in Psalmo: Qui finxit singillatim corda eorum . Et alibi: Qui operit celum nubibus, et parat terre pluuiam, qui producit in montibus fenum , et cetera huiusmodi. Notandum quippe quod non preteriti temporis uerbum posuit dicens: Qui operuit, et parauit, et produxit: sed presentis, operit, parat, producit, ut  quotidie Patrem operari demonstraret, nec minus sabbato, quam ceteris diebus. Ut Filium pariter cuncta operari non dubites, recole illud Psalmiste: Diuit, et uenit cynomia et scyniphes. Dixit, et uenit locusta et bruchus. Dixit, et stetit spiritus procelle . Si enim ipse dixit et facta sunt, per uerbum utique fecit. uerbum autem Patris Filius est, de quo Ioannes ait: Omnia per ipsum facta sunt . Item Psalmista cum non solum primordialem mundi creationem, sed et quotidianam creature gubernationem ad laudem Creatoris referret, ait inter cetera: Omnia in sapientia fecisti . Si autem Christum Dei uirtutem et Dei sapientiam recte confitemur, et omnia in sapientia fecit ac regit Deus, constat nimirum  quia Pater usque modo operatur, operatur et Filius. Ergo Pater meus, inquit, non sex solum, ut putatis, diebus prius operatus est: uerum usque modo operatur , non nouum creature genus instituendo, sed que in principio creauerat, ne deficiant, propagando. Et ego operor, subauditur usque modo, cum ea cuncta disponens, regens, accumulans, ac si aperte dicat: Quid mihi inuidetis? Cur me uituperatis, ceci legislatores, quod in forma hominis sabbato salutem unius hominis operatus sum, qui in natura diuinitatis una cum Deo Patre totum genus humanum, imo totam mundi machinam, et cuncta uisibilia et inuisibilia quietus semper operor? Sed ipsi talis ac tanti mysterii minus capaces, propterea magis querebant eum interficere, quia non solum soluebat sabbatum, sed et patrem  suum dicebat Deum, equalem se faciens Deo. In eo maxime dolebant, quia his qui uerum ex infirmitate carnis hominem cognouerant; uerum se Dei filium credi uoluisset, id est, non gratia adoptatum ut ceteros sanctos, quibus loquitur Propheta: Ego dixi dii estis, et filii excelsi omnes ; sed natura Patri per omnia equalem, illum uidelicet de quo Pater ipse loquitur in aspectu filiis suis, id est, prophetis, gratia uidelicet adoptatis in filios. Ipse inuocauit me: Pater meus es tu, Deus meus et susceptor salutis mee. Et ego primogenitum ponam illum excelsum pre regibus terre . Intelligebant enim interfectores Christi Iudei, quod confessores nominis Christi intelligere nequeunt Ariani in eo quod ait Christus: Pater meus usque modo operatur,  et ego operor , equalem se Deo Patri predicasse, quia quorum una eademque operatio, eorum esset equalis et maiestas. uerum ad unum finem utrorumque tendit impietas, quorum uni quid diceret Dominus intelligentes, uera eum dixisse negabant: alteri uera quidem de se Dominum testatum fatentur, sed in his sensum ueritatis sequi et comprehendere detrectant: quorum finem teterrimum ut uitare queamus, necesse est, fratres karissimi, ut et uerba nostri Saluatoris ueritate plena credamus, et hec recte intelligere curemus, insuper in his spem nostre salutis omnem ponere studeamus. Credamus ueraciter se esse Patri equalem potestate, gloria, eternitate, et regno, predicasse: et bene agendo satagamus ad unam utriusque uisionem peruenire:  de qua roganti Philippo ac dicenti: Domine, ostende nobis Patrem, et sufficit nobis , respondit ipse Dominus dicens: Qui uidet me, uidet et Patrem meum. Notandum sane quod dictum est equalem se faciens Deo, a Iudeorum persona dictum, qui putabant Dominum Iesum predicando se facere quod non esset, et non ueraciter intimare quid esset. Nos autem, fratres, qui fidei catholice sacramentis et doctrina sumus imbuti, credamus et confiteamur Dominum nostrum Iesum Christum et in humanitate nobis factum natura equalem, et in diuinitate Patri mansisse semper equalem. Neque in utralibet natura se fecisse fingendo quod non erat; sed in utraque monstrasse ueraciter predicando quod erat, qui nos ad uidendam perpetuo gloriam sue maiestatis  introducere dignetur, in qua uiuit et regnat una cum Patre et Spiritu sancto Deus per omnia secula seculorum. Amen.



HOMILIA XuII. POST THEOPHANIAM


IOAN. I. In illo tempore uoluit iehsu exire in Galileam, et inuenit Philippum, et dicit illi iehsu, Sequere me.

Audiuimus ex lectione Euangelii, fratres karissimi, benignam Redemptoris nostri gratiam, quia non solum nos misericorditer ad se sequendum uocare, sed et uenientes grate suscipere, atque ad cognoscendam diuinitatis sue claritatem pie consueuit prouehere. Audiuimus deuotam discipulorum fidem, caritatem et operationem, quibus nimirum tribus uite celestis uirtutibus tota presentis Ecclesie perfectio  consistit, quia et sine fide impossibile est placere Deo, et fides sine operibus otiosa est; et quibuslibet quis sit preditus uirtutibus, quantalibet fide profecerit, si caritatem non habuerit, nichil illi prodest. Quod enim uocantem se Iesum Philippus non tantum ipse sequitur, uerum etiam Nathaneli sequendum predicat, fides profecto est que per dilectionem operatur: fides uidelicet, quia in Iesum credere non distulit, quem Christum esse cognouit: opus autem dilectionis, quia quantum diligeret quem cognouit, mox sequendo patefecit; quantum etiam proximi amore flagraret, eidem euangelizando perdocuit. Ipse quoque proximus eius Nathanel quantum cure ac dilectionis erga magistrum ueritatis haberet ostendit. Ad quem mox uocatus uenire non tardauit,  quantum eius magnitudinem fidei perfectione caperet intimauit: quem continuo Filium Dei et regem Isrel, id est Christum, aperta uoce confessus est. uerum quia ista breuiter prelibauimus, libet ab exordio repetentes totam euangelice lectionis seriem latius scrutando percurrere.

uoluit iehsu, inquit, exire in Galileam, et inuenit Philippum, et dicit ei, Sequere me. Iam patet ex superioribus unde uoluerit iehsu exire in Galileam, uidelicet a Iudea, ubi erat Ioannes baptizans, et testimonium illi perhibens quod esset agnus Dei. Duos ex discipulis suis ad eum sequendum prouocauit, e quibus unus Andreas ad illum etiam fratrem Petrum adduxit. Patet iuxta sensum spiritualem, et crebra expositione uestre fraternitati iam cognitum  est quid sit Dominum sequi. Sequitur namque Dominum, qui imitatur: sequitur Dominum, qui quantum fragilitas humana patitur ea que in homine monstrauit Filius Dei, humilitatis exempla non deserit: sequitur, qui socius passionum existendo, ad consortium resurrectionis eius et ascensionis pertingere sedulus exoptat. Sed non sine certi ratione mysterii refertur quod dicturus Philippo iehsu Sequere me, uoluit exire in Galileam. Galilea namque transmigratio facta dicitur, profectum fidelium designans, quo uel de uitiis ad uirtutum celsitudinem transmigrare, uel in ipsius uirtutibus paulatim proficere, ac de minoribus ad maiora quotidie subire contendunt, quo usque de hac ualle lacrymarum ad arcem letitie celestis Domino auxiliante perueniant.  In eo autem quod reuelationem sonat, ipsam uite eterne beatitudinem, pro qua in presenti laborant insinuans, cuius utramque interpretationem nominis Psalmista uno uersiculo comprehendit, ubi ait: Ambulabunt de uirtute in uirtutem, uidebitur Deus deorum in Sion . Hec namque uisio de qua dicit Apostolus: Nos autem reuelata facie gloriam Domini speculantes, in eamdem imaginem transformamur a gloria in gloriam tanquam a Domini Spiritu . Bene ergo uocaturus ad sequendum se discipulum uoluit exire in Galileam, id est, in transmigrationem factam siue reuelationem, ut uidelicet sicut ipse, teste Euangelio, proficiebat etate et sapientia et gratia apud Deum et homines, sicut passus est  et resurrexit, et ita intrauit in gloriam suam; sic etiam suos sequaces ostenderet proficere uirtutibus, ac per passiones transitorias ad eternorum dona gaudiorum transmigrare debere.

Erat autem Philippus a Bethsaida ciuitate Andree et Petri. Non est putandus euangelista fortuitu et absque ratione mystica nomen ciuitatis de qua esset Philippus, et quod eadem Andree quoque et Petri esset uoluisse monstrare: sed per nomen ciuitatis typice qualis tunc animo Philippus, qualis officio esset futurus, qualis etiam Petrus et Andreas ostenderet curasse. Bethsaida quippe domus uenatorum dicitur, et uenatores utique erant qui audiebant a Domino: uenite post me et faciam uos fieri piscatores hominum : uenator et ille qui et antequam  ad predicationis officium ordinaretur a Domino, quantum capiendis ad uitam animabus esset intentus, mox sponte predicando monstrauit. Inuenit enim Nathanel, et dicit ei: Quem scripsit Moyses in lege et prophete inuenimus, Iesum a Nazareth. uideamus quantum rete fidei, quam capacibus deuote predicationis maculis intextum inuento fratri circumdet: quem ad eternam cupit prouidus captare salutem. Illum dicit inuentum quem Moyses et prophete uenturum suis scriptis signauerint, ut eo cunctis sequentibus intelligatur, quod ipse sit cuius aduentui preconando uniuersa ueterum scripta seruierint. Ideo nuncupat, quod nomen Christi futurum prophetarum oracula concinebant. Dicit namque Habacuc per gratiam eius saluari desiderans, Ego autem  in Domino gloriabor, gaudebo in Deo Iesu meo . Sed et Zacarias tentationis in qua diabolum uicit mentionem faciens, et ostendit, inquit, mihi Iesum sacerdotem magnum, et stabat coram angelo Domini, et Satan stabat a dextris eius, ut aduersaretur ei . Item Iacob patriarcha mysterium incarnationis eius a longe salutans, et exspectans, Salutare tuum, inquit, exspectabo, Domine . Quod enim Hebraice Iesu, Latine dicitur Salutaris siue Saluator. Item Psalmista eternam eius uisionem fidelium populo promittens, dicit ex persona Dei Patris: Longitudine dierum replebo eum, et ostendam illi Salutare meum . Simeon quoque uenerabilis ille senex ac Noui Testamenti propheta,  cum eum paruum corpore in manibus acciperet, sed magnum diuinitate mente sentiret, eodem spiritu instructus, ita gratias egit: Nunc dimitte seruum tuum, Domine, secundum uerbum tuum in pace, quia uiderunt oculi mei Salutare tuum . Filium Ioseph appellat, non ut hunc ex coniunctione maris et femine natum asseueret, quem de uirgine nasciturum in prophetis didicerat; sed de domo ac familia Dauid unde nouerat Ioseph ortum, secundum uaticinia prophetarum eum uenisse doceret. Neque enim mirandum si Philippus eum filium Ioseph quem intemerate genitricis illius uirum nouerat uocet, cum ipsa genitrix intemerata semper uirgo consuetudinem uulgi sequens, sic locuta legatur: Fili, quid fecisti nobis sic? Ecce pater tuus et ego dolentes querebamus te .  Addit et patriam a Nazareth, ut ipsum esse signaret de quo legerant in prophetis quoniam Nazareus uocabitur. Non ergo mirum si mox ad consensum credendi ac ueniendi ad Christum captauit Philippus Nathanel, cui tantos undique ueritatis casses pretendit, quem scripsit Moyses in lege, et prophete, inuenimus Iesum filium Ioseph a Nazareth . Neque immerito Bethsaida, id est domo uenatorum, oriundus asseritur, qui tantam Deo dilecte uenationis curam pariter et gratiam accepisse monstratur. Nam sequitur:

Et dixit ei Nathanel: A Nazareth potest aliquid boni esse? Nazareth munditie, siue flos eius, aut separata interpretatur. Annuens ergo uerbis euangelizantis sibi Philippi Nathanel, A Nazareth, inquit,  potest aliquid boni esse? Ac si aperte dicat: Potest fieri ut a ciuitate tanti nominis aliquid summe gratie nobis oriatur? uel ipse uidelicet mundi Saluator Dominus qui singulariter sanctus est, innocens, impollutus, segregatus a peccatoribus, quique loquitur in Canticis canticorum, Ego flos campi et lilium conuallium; et de quo propheta, exiet, inquit, uirga de radice Iesse , et Nazareus, id est flos de radice eius, ascendet, uel certe aliquis doctor eximius, qui florem nobis uirtutum munditiamque sanctitatis predicare sit missus. Possumus hunc locum et ita recte intelligere, quod dicente Philippo, quem scripsit Moyses in lege et prophete inuenimus Iesum filium Ioseph a Nazareth, Nathanel bene intellexerit, miratus sit autem quomodo a Nazareth Christum uenisse  dixerit, quem de domo Dauid et de Bethleem ciuitate, ubi erat Dauid, uenturum prophete canebant; ideoque admirando responderit a Nazareth; sed continuo reminiscens quantum etiam uocabulum Nazareth mysteriis Christi congrueret, caute assenserit predicanti, potest, inquit, aliquid boni esse? Utrique sensui potest conuenire quod sequitur:

Dicit ei Philippus: ueni et uide. Ipsum namque uenire et uidere monebat, ut si quid ei ad uerba predicantis ambigui in corde resedisset, totum hoc uisio et allocutio presens eius quem predicabat abstergeret. Nec distulit pius auditor predicatum sibi lumen ueritatis sollicite querendo ac pie pulsando, ut percipere mereretur insistere: unde mox Dominus satiare in bonis desiderium eius accelerans,  salutaria eius cepta prouida laudatione remunerat, ut hunc paulatim ad altiora querenda simul et capienda prouehat.

uidit namque eum uenientem ad se, et dixit de eo: Ecce uere Isrelita in quo dolus non est. Ubi notandum quod laudans hominem qui nouit corda Deus, non eum absque peccato, sed absque dolo exstitisse confirmat. Non est enim homo iustus in terra qui faciat bonum et non peccet: multi autem sine dolo incessisse, id est simplici et mundo corde conuersati esse leguntur: imo cuncti fideles taliter uiuere docentur, dicente Scriptura, Sentite de Domino in bonitate, et in simplicitate cordis querite illum . Et ipse Dominus: Estote, inquit, prudentes sicut  serpentes, et simplices sicut columbe . Talis erat exemplar patientie Iob, de quo scriptum est: Erat autem uir ille simplex et rectus . Talis Iacob patriarcha, de quo dictum est: Iacob autem uir simplex habitabat in tabernaculis ; qui quoniam puritate conscientie simplicis Deum uidere meruit, etiam Isrel, id est uir uidens Deum, appellatus est. Talis iste Nathanel quem Dominus ob parilitatem innoxie conuersationis, eiusdem patriarche meritis simul et nomine dignum ducit, Ecce, inquiens, uere Isrelita, in quo dolus non est . Ecce qui uere a patriarcha Deum uidente genus ducit, cui sicut et ipsi patriarche doli duplicitas nulla inesse probatur. O quam pulchrum auspicium uenienti ad Deum et uidere illum cupienti! Ecce uere  Isrelita in quo dolus non est. Beati mundo corde, quoniam ipsi Deum uidebunt . Et hic uidere Deum desiderans, non ab alio, sed ab ipso qui scrutatur renes et corda Deo, mundus corde laudatur et Isrelita, hoc est a uiro Deum uidente generatus astruitur. O quam magna nobis quoque, qui de gentibus ad fidem uenimus, in hac sententia nostri Redemptoris spes aperitur salutis! Si enim uere Isrelita est qui doli nescius incedit, iam perdidere Iudei nomen Isrelitarum, quamuis carnaliter nati de Isrel quotquot doloso corde a simplicitate patriarche sui degenerauerunt, et asciti sumus ipsi in semen Isrelitarum, qui quamlibet aliis de nationibus genus carnis habentes, fide tamen ueritatis et munditia mentis ac corporis uestigia sequimur Isrel iuxta  illud Apostoli: Non enim omnes qui ex Isrel, hi sunt Isrelite. Neque quia semen sunt Abrahe, omnes filii, sed in Isaac uocabitur tibi semen , id est, non qui filii carnis, hi filii Dei; sed qui filii sunt repromissionis estimantur in semine. Sequitur:

Dicit ei Nathanel: Unde me nosti? Respondit iehsu et dixit ei: Priusquam te Philippus uocaret cum esses sub ficu, uidi te. Respondit ei Nathanel, et ait: Rabbi, tu es filius Dei, tu es rex Isrel. Quia cognouit Nathanel uidisse et nosse Dominum que alio in loco gererentur, id est quomodo et ubi uocatus sit a Philippo, cum ipse ibi corporaliter non esset, diuine hic maiestatis intuitum considerans, protinus eum non solum Rabbi, id est magistrum, sed et Filium Dei ac regem Isrel, id est Christum confessus  est. Et libet intueri quam prudens laudanti Domino confessio respondet serui. Ille uere hunc Isrelitam, id est uirum qui Deum uidere posset, eo quod dolum minime habet, astruxit; iste eum non magistrum tantummodo qui utilia preciperet, uerum etiam Filium Dei qui celestia dona tribueret, et regem Isrel, id est populi Deum uidentis, religiosa deuotione fatetur, ut hac confessione suum quoque hunc regem, et se eius regni militem significet. Potest autem hec Domini sententia, qua dixit se Nathanel, priusquam uocaretur a Philippo cum esset sub ficu, uidisse, super electionem spiritualis Isrel, id est populi Christiani, mystice intelligi, quem Dominus necdum se uidentem, necdum per apostolos eius ad  fidei gratiam uocatum, sed sub tegmine adhuc peccati prementis abditum misericorditer uidere dignatus est, Paulo attestante, qui ait: Qui benedixit nos in omni benedictione spirituali in celestibus in Christo, sicut elegit nos in ipso ante mundi constitutionem, ut essemus sancti et immaculati in conspectu eius in caritate . Et quidem fici arbor aliquando in Scripturis dulcedinem superne dilectionis insinuat, unde scriptum est: Qui seruat ficum, comedit fructum eius; et qui custos est Domini sui, glorificabitur ; sed quia primi parentes nostri, reatu preuaricationis confusi, de fici sibi foliis succinctoria fecerunt, potest arbor fici non incongrue male dulcoratam generi humano consuetudinem peccandi signare, sub qua positos electos suos adhuc, sed  necdum electionis sue gratiam cognoscentes, quasi sub ficu constitutum, nec se iam uidentem Dominus uidet Nathanel. Nouit enim Dominus qui sunt eius; quorum saluationi ipsum quoque nomen Nathanel aptissime conuenit. Nathanel namque donum Dei interpretatur, et nisi dono Dei quisque uocatus, nunquam reatum prime transgressionis, nunquam male blandientia algescentium quotidie peccatorum umbracula euadit, nunquam saluandus uenire meretur ad Christum. Unde dicit Apostolus: Gratia enim saluati estis per fidem. Et hoc non ex uobis, sed Dei donum est, non ex operibus, ut ne quis glorietur . Sequitur:

Respondit iehsu, et dixit ei: Quia dixi tibi: uidi te sub ficu, credis. Maius his uidebis. Quid sit maius de  quo dicit, ipse subsequenter aperit futuram credentibus spondendo apertionem regni celestis, et predicandam mundo utramque unius sue naturam persone, quod reuera multo excellentius est arcanum, quam quod nos in peccati adhuc umbra positos a se illuminandos preuidit. Maius est enim quod nos saluatos gratia sue cognitionis imbuit, quod celi nobis gaudia pandit, quod predicatores sue fidei in mundo dispersit, quam quod nos saluandos potentia sue maiestatis ante secula presciuit.

Amen, amen, inquit, dico uobis, uidebitis celum apertum et angelos Dei ascendentes et descendentes supra Filium hominis. Iam completum cernimus promissi huius effectum: uidimus etenim celum apertum, quia  postquam celum Deus homo penetrauit, etiam nobis in nomine eius credentibus superne patrie patefactum cognoscimus ingressum. uidemus angelos Dei ascendentes et descendentes supra Filium hominis, quia predicatores sanctos nouimus sublimitatem diuinitatis Christi simul et humanitatis eius infirma nuntiare. Ascendunt supra Filium hominis angeli, cum docent doctores quia in principio erat uerbum, et uerbum erat apud Deum, et Deus erat uerbum . Descendunt super Filium hominis angeli, cum adiungunt iidem quia uerbum caro factum est, et habitauit in nobis. Neque immerito predicatores sancti typice angeli uocantur, quibus consuete deriuatum ab angelis nomen euangelistarum conceditur, ut sicut hi nuntii, ita et illi propter idem summe  predicationis officium boni nuntii cognominentur. Et notandum quod Dominus seipsum Filium hominis nuncupat, Nathanel eumdem Filium Dei predicat. Cui simile est quod apud alios euangelistas ipse discipulos interrogat, quem eum dicant esse homines Filium hominis; responditque Petrus: Tu es Christus Filius Dei uiui . Et quidem iusto dispensationis moderamine actum est, ut cum utraque eiusdem mediatoris Dei et Domini nostri uel ab ipso Domino, uel ab homine puro esset commemoranda substantia, Deus homo fragilitatem assumpte a se humanitatis, purus homo uirtutem eterne in eo diuinitatis astrueret; ipse suam humilitatem, ille eius fateretur altitudinem. Notandum etiam quod Dominus qui beatum Nathanel uere Isrelitum nuncupat,  in hoc quoque uerbo quod ait, uidebitis celum apertum, et angelos Dei ascendentes et descendentes supra Filium hominis , uisionem Iacob patriarche qui per benedictionem uocatus est Isrel ad memoriam reducit. Is namque cum uolens in quodam loco requiescere lapidem capiti suo subposuisset, uidit in somnis scalam stantem super terram, et cacumen illius tangens celum; angelos quoque Dei ascendentes et descendentes per eam, et Dominum innixum scale, dicentem sibi, Ego sum Deus Abraham patris tui, et Deus Isaac; surgensque mane, et debito cum pauore laudes Domino reddens, tulit lapidem ipsum, et erexit in titulum fundens oleum desuper. Huius ergo loci Dominus facit mentionem, et de se ac suis fidelibus figuratum manifestissime testatur.  Scala quippe quam uidit Ecclesia est, natiuitatem de terra, sed conuersationem habens in celis, per quam ascendunt et descendunt angeli, cum euangeliste nunc perfectis auditoribus supereminentia diuinitatis eius arcana, nunc rudibus adhuc humanitatis eius infirma denuntiant. uel certe ascendunt cum ipsi ad celestia contemplanda mente transeunt. Descendunt uero cum auditores suos qualiter in terris uiuere debeant instruunt. Lapis sub capite Iacob Dominus est, in quo tanto magis omni intentione debemus inniti, quanto nobis certum liquet quia sine ipso nichil facere possumus. Unxit lapidem Iacob et erexit in titulum, quia uerus Isrelita intelligit Redemptorem nostrum unctum a Patre oleo letitie pre consortibus suis; a qua unctione, id est chrismate, Christus  nomen accipit, cuius mysterium Incarnationis nostre profecto est titulus redemptionis. Et bene cum lapis in terra ungitur atque in titulum erigitur, Dominus in celo reuelatur, quia nimirum ipse in tempore apparuit inter homines homo, qui eternus permanet apud Patrem Deus; qui morte deuicta ascendit super celos celorum ad orientem, ipse in titulum nostre saluationis manet nobiscum omnibus diebus usque ad consummationem seculi, corpus quidem assumptum de terra celo transferens, sed presentia diuinitatis terram pariter complectens et celos. Igitur Dominus ueterem nobis exponens historiam in Isrel simplicitatem populi fidelis, cuius membrum erat Nathanel, figuratam demonstrat; in  lapide super quem angeli ascendebant et descendebant, se significatum reuelat, cuius utramque naturam uicissim magistri spirituales annuntiant. Nam quasi lapidem ungit Isrel oleo, cum confitetur Nathanel quomodo unxit Iesum Deus Spiritu sancto et uirtute dicens, Rabbi, tu es Filius Dei, tu es rex Isrel . Patet iam, exposita lectione sancti Euangelii, fratres mei, quod non sine ratione magni mysterii in capite ipsius predictum sit quia uoluerit iehsu exire in Galileam, ac deinde subiunctum quomodo uel Philippum ipse uocauerit, uel uocatum ab eo Nathanel susceperit, ac luce ueritatis instruxerit. Galilea namque, ut diximus, Transfiguratio facta uel Reuelatio interpretatur. Et recte in Galileam uoluisse exire dictus est, cum sacramenta sue maiestatis  fidelibus reuelare dignatus est: ad quorum perfectam cognitionem, que est sola hominis uita beata, tanto tunc sublimius ascendemus, quanto nunc instantius de terrenis ad celestia transmigrare, ac per gradus uirtutum proficere curamus, adiuuante ipso qui bonorum desideria ascendere, prouehere, et coronare consueuit, Iesu Christo Domino nostro, qui uiuit et regnat cum Patre in unitate Spiritus sancti Deus per omnia secula seculorum. Amen.



HOMILIA XuIII. IN DOMINICA SECUNDA QUADRAGESIMAE.


MATTH. XuII, MARC. IX, LUC. IX. In illo tempore assumpsit iehsu Petrum et Iacobum et Ioannem fratrem eius et duxit illos in montem excelsum deorsum, et transfiguratus est ante eos, etc.

 Quia Dominus ac Redemptor noster electos suos per huius uite labores ad illam, que laborem nescit, uitam future beatitudinis introducere disposuit, modo per Euangelium suum sudores certaminum temporalium, modo eternorum describit palmam premiorum: ut auditis uidelicet agonum necessitatibus meminerint sibi requiem in hac uita nequaquam esse petendam; audita rursum dulcedine future retributionis leuius ferant mala transeuntia, que bonis sperauerint remuneranda perpetuis. Cum enim suas suorumque passiones paulo superius commemorasset, confestim ea que modo cum legeretur, audiuimus, adiunxit dicens:

Filius enim hominis uenturus est, in gloria Patris sui cum angelis suis, et tunc reddet unicuique secundum  opera eius. Ubi aptissime [Al., apertissime] diem extremi designat examinis, quando in potestate magna et maiestate ueniet iudicaturus de mundo, qui quondam in humilitate et abiectione uenerat iudicandus a mundo, quando cum iudiciaria districtione queret operum perfectionem ab eis quibus misericordie [Al., misericordi] largitate prerogauerit suorum gratiam munerum, quando reddens singulis secundum opera eorum, electos in regnum Patris sui perducet, reprobos autem cum diabolo in ignem reiiciet sempiternum. Et pulchre dicitur quia Filius hominis uenturus est in gloria Patris sui. Filius quippe hominis in gloria Dei Patris uenturus est, quia qui in hominis natura minor est Patre, ipse in diuinitate unius eiusdemque  est glorie cum Patre uerus homo, per omnia uerus existens et Deus. Merito autem letificat pios, merito terret contumaces, quod sequitur. Et tunc reddet unicuique secundum opera eius: quia qui nunc bona operantes pressuris malorum affliguntur iniquis, letanti nimirum animo tempus exspectant illud, quando per iudicem iustum non solum ab iniustorum liberentur iniuriis, sed et iustitie ac patientie sue mercedem percipiant. Qui uero male uiuentes patientiam iudicis negligentiam putant, iuste [Al. iusta] sero penitentes eterne damnationis sententia feriuntur. Concinit huic euangelice sententie quod ait Psalmista: Misericordiam et iudicium cantabo tibi, Domine . Primo quippe misericordiam, ac deinde iudicium se cantara perhibet: quia nimirum  Dominus, quod primo suo aduentu dispositum nobis benigne contulit, hoc in secundo districtus exiget. Sed peruersus quisque qui misericordiam largientis contemnit, iure iudicium discutientis Domini pertimescit. At qui gratiam misericordie grate se meminit suscepisse, gaudens utique iudicii discrimen exspectat, ideoque libera modulatione suo iudici misericordiam et iudicium cantat. uerum quia incertum est omnibus tempus uniuersalis iudicii, incerta singulis sui exitus hora, et poterat longa uideri presens afflictio nescientibus quando requies promissa ueniret, uoluit pius magister aliquibus discipulorum suorum adhuc in terra degentibus eterne repromissionis gaudia premonstrare: quatenus et ipsi qui uidissent, et omnes qui audire possint,  leuius aduersa presentia tolerarent, reducto sepius ad mentem future retributionis munere quod exspectarent. Unde sequitur:

Amen dico uobis, sunt quidam de hic stantibus, qui non gustabunt mortem, donec uideant Filium hominis uenientem in regno suo. uenientem quippe in regno suo uiderunt discipuli, quia in ea claritate uiderunt fulgentem in monte, in qua peracto iudicio ab omnibus sanctis in regno suo uidebitur. Sed quod mortales adhuc et corporales discipulorum oculi sufferre nequiuerunt, tunc per resurrectionem iam facta incorruptibilis potenter tueri sufficiet omnis Ecclesia sanctorum, de qua scriptum est: Regem in decore suo uidebunt oculi eius .

Et post sex dies assumpsit iehsu Petrum et Iacobum,  et Ioannem fratrem eius, et ducit illos in montem excelsum. Ostensurus gloriam suam discipulis, in montem eos ducit excelsum, ut doceat omnes qui hanc uidere desiderant, non in infimis iacere uoluptatibus, non illecebris seruire carnalibus, non cupiditatibus adherescere terrenis, sed eternorum amore ad superna semper erigi: angelice munditie, pietatis, pacis, dilectionis, et iustitie uitam, quantum mortalibus possibile est, semper imitari debere iuxta eum qui dixit: Nostra autem conuersatio in celis est, unde etiam Saluatorem exspectamus Iesum Christum Dominum nostrum . Ostensurus gloriam sue maiestatis, in montem discipulos ducit, ut discant ipsi, discant omnes qui  hanc uidere sitiunt, non eam sibi in huius seculi profundo, sed in regno superne beatitudinis esse querendam. Et bene cum diceret, quia ducit illos in montem excelsum, addidit seorsum: quia iusti et nunc cum prauorum uicinia premuntur, animo tamen sunt toto atque intentione fidei separati ab illis, et in futuro funditus seorsum abducuntur ab eis, cum abscondet eos in abscondito uultus sui a conturbatione hominum, proteget eos in tabernaculo suo a contradictione linguarum. Quod autem post dies sex ex quo promisit discipulis, claritatem sue uisionis ostendit, significat sanctos in die iudicii regnum percepturos quod eis promisit qui non mentitur Deus ante tempora secularia. Tempora quippe secularia sex etatibus constant, quibus completis audient  ipso dicente: uenite, benedicti Patris mei, possidete paratum uobis regnum a constitutione mundi . Possunt dies sex promisse Dominice uisionis et glorie bonorum perfectione [Al. perfectionem] operum designari [Al. designare], sine quibus ad contemplandam conditoris sui maiestatem quisque aliquid agere ualet, peruenire non ualet. Quia enim Dominus sex diebus rerum creaturam formauit, septima requieuit ab operibus suis, recte per sex dies opera bona quibus ad requiem peruenire debeamus, exprimuntur. Et quia qui Deum uidere, qui ad gloriam beate resurrectionis pertingere concupiscit, debet agere bona que nouit, recte post dies sex gloriam sui regni, quam spopondit discipulis Saluator, ostendit. Sequitur:

 Et transfiguratus est ante eos, et resplenduit facies eius sicut sol: uestimenta autem eius facta sunt alba sicut nix. Transfiguratus est ante discipulos Dominus, et sui corporis gloriam, qua per resurrectionem erat illustrandus, significat, et electorum omnium quante claritatis post resurrectionem sint corpora futura, manifestat. Nam et de his alibi dicit: Tunc iusti fulgebunt sicut sol in regno Patris eorum , et hic in exemplum future clarificationis ipsius resplenduit facies eius sicut sol. Non quia Domini et sanctorum eius equalis possit esse claritas et gloria, cum et de iisdem sanctis dicat Apostolus: Stella autem a stella differt in claritate, sic et resurrectio mortuorum : sed quia nichil sole clarius uidere nouimus, non solum Domini, sed  et sanctorum in resurrectionis gloria solis aspectui comparatur, quia clarius sole aliquid unde exemplum daretur hominibus, minime potuit inueniri. Hanc autem glorificam Dominici corporis maiestatem, hanc sanctorum corporum claritatem nullus in iudicio reproborum uidere putandus est. Tantum uidebunt in quem transfixerunt, et plangent se super eum omnes tribus terre. At cum peracto iudicio sublati fuerint impii, ne uideant gloriam Dei, tunc iusti ad contemplandam perpetuo gloriam regni eius, et ipsi pro modulo suo incorruptionis luce transfigurati intrabunt: unde dicit Apostolus: Qui reformabit corpus humilitatis nostre, configuratum corpori claritatis sue . Si autem querit  aliquis quid uestimenta Domini, que facta sunt alba sicut nix, typice designant [Al. designent], possumus recte intelligere sanctorum eius Ecclesiam per hec esse monstratam, de quibus Isaias ait: Omnibus his uelut ornamento uestieris : et Apostolus: Quotquot enim, inquit, in Christo baptizati estis, Christum induistis . Qui in tempore resurrectionis [Al. add. ab] omni labe iniquitatis simul et ab omni mortalitatis obscuritate castificantur. Unde pulchre de uestimentis Domini dicit euangelista Marcus: Quia facta sunt splendida candidaque nimis uelut nix, qualia fullo super terram non potest candida facere ; quia quod omnibus patet, nemo est qui sine corruptione ac dolore uiuere possit super terram. Quod omnibus sapientibus patet,  licet heretici contradicant. Nemo est qui sine attactu alicuius peccati uiuere possit super terram. Sed quod fullo, id est, doctor animarum siue mundator aliquis sui corporis eximius super terram non potest, Dominus faciet in celo emundans Ecclesiam [Al. add., uestem] uidelicet suam ab omnibus inquinamentis carnis et spiritus, insuper et eterna carnis ac spiritus beatitudine ac luce reficiens. Sequitur:

Et ecce apparuit illis Moyses et Elias cum eo loquentes. Quales apparuerint, et quid locuti sunt cum eo, Lucas manifestius scribit, dicens: Erant autem Moyses et Elias uisi in maiestate, et dicebant excessum eius, quem completurus erat in Ierusalem . Moyses ergo et Elias qui locuti sunt cum Domino in monte, et passionem eius ac resurrectionem  dicebant, oracula legis et prophetie designant, que in Domino completa et nunc doctis quibusque patent, et electis omnibus in futuro manifestius patebunt. Qui bene uisi in maiestate dicuntur, quia tunc apertius uidebitur, quando [Al., quanta] ueritatis dignitate omnis diuinorum eloquiorum, non solum sensus, sed et sermo fuerit prolatus: quamuis in Moyse et Elia omnes qui cum Domino regnaturi sunt recte intelligi possunt. In Moyse quidem qui mortuus ac sepultus est, hi qui in iudicio resuscitandi a morte; in Elia uero, qui necdum mortis debitum soluit, hi qui in aduentu iudicis uiui inueniendi sunt in carne. Qui utrique pariter in uno eodemque momento rapti in nubibus obuiam Domino in ere mox peracto iudicio ad uitam inducuntur  eternam. Quibus apte conuenit quod Moyses et Elias in maiestate fuisse uisi perhibentur; per excellentiam namque maiestatis insigne muneris quo sunt coronandi, monstratur. Bene conuenit et hoc quod excessum eius, quem completurus erat in Ierusalem, dixisse memorantur: quia nimirum unica laudis materia fidelibus suis fit passio redemptoris: qui quanto magis meruerint eius se gratia esse redemptos, tanto sue reparationis [a 1Kb] memoriam deuoto semper in pectore uersant, deuota confessione testantur. uerum quia cum [Al., quo] amplius quisque uite celestis dulcedinem degustat, eo amplius fastidit omnia que placebant in infimis, merito Petrus, uisa Domini et sanctorum eius maiestate,  repente cuncta que nouerat terrena obliuiscitur, solis iis que uidit perpetuo delectatur adherere, dicens:

Domine, bonum est nos hic esse, si uis, faciamus hic tria tabernacula, tibi unum, Moysi unum, et Elie unum. Et quidem beatus Petrus, sicut alius euangelista testatur , nesciebat quid diceret, in eo quod celesti conuersatione tabernacula facienda putauit. In illa namque celestis uite gloria domus necessaria non erit, ubi diuine contemplationis luce omnia pacificante, aura aduersitatis alicuius timenda nulla remanebit, testante apostolo Ioanne, qui eiusdem superne ciuitatis claritatem  describens, inter alia dicit: Et templum non uidi in ea, Dominus enim omnipotens templum illius est et Agnus . Sed bene nouerat quid diceret, cum ait: Domine, bonum est nobis hic esse, quia reuera solum hominis bonum intrare in gaudium Domini sui, et huic contemplando in eternum assistere. Unde merito nichil unquam ueri boni habuisse putandus est, cui reatu suo exigente contingit nunquam sui faciem uidere Creatoris. Quod si beatus Petrus glorificatam Christi humanitatem contemplatus tanto afficitur gaudio, ut nullatenus ab eius intuitu uelit secerni, quid putamus, fratres karissimi, esse beatitudinis, qui diuinitatis eius altitudinem uidere meruerunt? Et si cum duobus tantum sanctis, Moyse uidelicet et Elia, transfiguratam [Al.,  transfigurati] in monte hominis Christi speciem uidere bonum maximum duxit, qui sermo explicare, quis sensus ualet comprehendere, quanta sint gaudia iustorum cum accesserint ad Sion montem, et ad ciuitatem Dei uiuentis Ierusalem, et multorum millium angelorum frequentiam, ipsumque ciuitatis eiusdem artificem et conditorem Deum non per speculum et in enigmate sicut nunc, sed facie ad faciem conspexerint? De qua uisione dicit ipse Petrus, loquens de Domino fidelibus: In quem nunc quoque non uidentes credetis, quem cum uideritis, exsultabitis letitia inenarrabili et glorificata . Sequitur:

Adhuc eo loquente, ecce nubes lucida obumbrauit eos, et ecce uox de nube dicens: Hic est Filius meus dilectus, in quo mihi bene complacui, ipsum audite.  Quia tabernacula facere querebant, obtectu lucide nubis admonentur in illa uite celestis habitatione domos non esse necessarias, ubi omnia Dominus eterna sue lucis obumbratione protegit. Qui enim populum per deserta gradientem, nec per diem sol, nec luna ureret per noctem, quadraginta annos expandit nubem in protectionem eorum, quanto magis inhabitantes in tabernaculo regni celestis in secula sanctarum uelamento proteget alarum? Scimus enim docente Apostolo: Quia si terrestris domus nostra huius habitationis dissoluatur, quod edificationem ex Deo habemus, domum non manufactam eternam in celis . Quia uero resplendentem Filii hominis faciem cernere desiderabant, adfuit Pater in  uoce, docens eumdem esse Filium suum dilectum, in quo sibi bene complacuisset: ut discerent ab humanitatis eius gloria quam uidebant, ad diuinitatis qua equalis est illi contemplandam suspirare presentiam. Quod autem ait uox paterna de Filio, In quo mihi bene complacui, hoc est quod eius Filius alibi testatur: Et qui me misit, mecum est: et non reliquit me solum, quia ego que placita sunt ei, facio semper . Et quod adiunxit, Ipsum audite, admonuit eum esse de quo Moyses idem populum cui legem dedit, premonebat: Quia prophetam uobis suscitabit Dominus Deus uester de fratribus uestris, tanquam me ipsum audietis iuxta omnia quecunque  locutus fuerit uobis . Neque enim Moysen et Eliam, id est legem et prophetas, audiri uetat, sed omnibus his auditionem Filii, qui legem aut prophetas uenit adimplere, preferendam insinuat, cunctisque ueteris Instrumenti typis et enigmatibus lucem euangelice ueritatis anteponendam intimat. Et quidem pia dispensatione fides discipulorum, ne crucifixo Domino titubet, solidatur, dum imminente crucis articulo et humanitas eius, qualiter per resurrectionem sit sublimanda celesti luce monstratur: et quia ceternus sit in diuinitate Patri Filius, celesti eiusdem Patris uoce probatur, quatenus adueniente hora passionis minus morientem dolerent, quem post mortem mox glorificandum in homine, in diuinitate autem semper a Deo  Patre glorificatum meminissent. uerum discipuli quasi carnales adhuc [Al., add. et] substantie fragilis, audita Dei uoce, timentes in faciem ceciderunt. Dominus autem quasi pius per omnia magister, uerbo simul eos et tactu consolatur et erigit.

Et descendentibus, inquit, illis de monte, precepit iehsu, dicens: Nemini dixeritis uisionem, donec Filius hominis a mortuis resurgat. uisionem ostense sue maiestatis ad tempus taceri precepit, ne si palam uulgaretur in populos, aut dispensationem passionis illius iidem populi principibus repugnando impedirent, et sic humane salutis effectus, qui per sanguinem eius erat futurus, retardaretur; aut certe hi qui eamdem uisionem audientes credidissent, uiso crucis opprobrio scandalizarentur. Opportunius  autem completa passione, resurrectione et ascensione eius in celum, repletis Spiritu sancto apostolis predicata est, quatenus omnes qui sacramentis eius initiari uoluissent, non solum effectum resurrectionis credere, sed etiam modum eiusdem resurrectionis ab his qui uidebant [Al., uiderant], potuissent ediscere, nec non et eternitatem diuine natiuitatis, quam a Patre audierant, cunctis pariter credendam amandamque predicarent. Exposita igitur lectione Dominice transfigurationis, ad nostram, fratres karissimi, conscientiam reuertamur, et si Domini gloriam uidere delectat, transitis carnalibus desideriis, subeamus in montem uirtutum. Si ad uestimenta Domini candidissima pertinere uolumus, mundemus nos ab omni inquinamento carnis et spiritus,  perficientes sanctificationem in timore Dei. Si uocem Dei Patris audire, si consubstantialis eius Filii maiestatem desideramus intueri, studeamus solliciti peruersa et inutilia mortalium uerba declinare; studeamus a superuacuis seculi fallentis oculos auertere spectaculis, quatenus resurrectionis nostre gloria coruscante, et ipsi quidem que modo nequimus, magnalia nostri conditoris uidere simul et dicere mereamur, prestante ipso qui uiuit et regnat cum Patre in unitate Spiritus sancti Deus, etc. Amen.



HOMILIA XIX. IN DOMINICA SECUNDA QUADRAGESIMAE.


MATTH. Xu, LUC. XIX, MARC. uII. In illo tempore egressus iehsu secessit in partes Tyri et Sidonis. Et ecce mulier Chananea a finibus illis egressa, clamauit, dicens ei: Miserere mei, Domine, fili Dauid: filia mea male a demonio uexatur, etc.

In lectione sancti Euangelii, que [Al. add. nobis] modo lecta est, fratres karissimi, audiuimus magnam mulieris fidem, patientiam, constantiam et humilitatem. Cuius [Al. add. eo] magis est admiranda mentis deuotio, qua [Al., quo] ipsa quidem utpote gentilis a diuinorum eloquiorum funditus erat segregata doctrinis, nec tamen illis que [Al., quas] eadem eloquia predicant, sit priuata uirtutibus. Habebat [Al., habet] namque magnam fidei perfectionem, que pietatem  Saluatoris implorans ait:

Miserere mei, Domine, fili Dauid. Cum enim eumdem Dominum filium Dauid appellat, profecto patet quia uerum hunc hominem, uerum credit et Deum. Cum pro filia rogans, non illam secum adducit, non Dominum ad eam uenire precatur, constat apertissime quod eum uerbo salutem posse dare confidit, cuius presentiam corporis nullam requirit. Sed [Al. add. et] in hoc quod eum post multas lacrymas tandem prostrata adorat, dicens: Domine, adiuua me, nequaquam se de eius diuina maiestate ambiguam docet, cuius adorandam ut Dei didicit esse potentiam. Habet patientie uirtutem non exiguam, que Domino ad primam petitionem eius non respondente uerbum, nequaquam a precibus cessat, sed ampliori instantia  auxilium, quod ceperat, pietatis eius implorat. Respondere autem ei differt Dominus, non quia misericors medicus miserorum preces despicit, de quo ueracissime scriptum est: Desiderium pauperum exaudiuit Dominus , sed ut perseuerantiam mulieris nobis semper imitabilem demonstret, que quo magis contempta uidebatur a Domino, eo ardentius ceptis instabat [Al., perstabat in] precibus. Respondere differt, ut discipulorum quoque suorum misericordes animos  ad postulandum simul cum ea prouocaret. Nam ipse temperamentum misericordie sue nouerat, qui omnia in mensura, et numero et pondere disposuit  [Al., disponit]. Respondere distulit, ne daretur occasio Iudeis calumniandi, quod gentiles in docendo uel sanando pretulit [Al., pretulerit], ideo [Al., ideoque] ipsi fidem eius suscipere iuste recusauerint. Et hoc est quod ait:

Non sum missus nisi ad oues que perierunt domus Isrel. Quia per se ipse solus docebat Iudeos, qui per suos discipulos etiam gentibus ad fidei gratiam uocauit, de quibus alibi dicit: Et alias oues habeo, que non sunt ex hoc ouili, et illas oportet me adducere, et uocem meam audient, et fiet unum ouile, et unus pastor . Hinc est quod unam per se in corpore gentilem sanaturus puellam, non hoc, antequam probata omnibus incomparabili fide matris perficit. Habet autem eadem mater etiam constantie et humilitatis  insigne precipuum, que canibus comparata a Domino, nec sic quidem ab instantia precandi desistit, uel a sperando pietatis munere mentem reuocat, sed susceptam libenter complexata contumeliam, non solum canibus se similem non negat, sed et catellis seipsa equiparandam adiungit, prudentique argumento Domini sententiam confirmat, nec cepte a se tamen petitionis improbitate quiescit. Confirmat namque sententiam Domini, cui dicenti:

Non est bonum sumere panem filiorum, et mittere canibus, respondit: Etiam, Domine. Id est, ueraciter ut asseris, ita est: quia non est bonum sumere salutem plebis [Al., plebi] Isrel celitus destinatam, et dare eam gentibus; sed cum addit:

Nam et catelli edunt de micis que cadunt de mensa  dominorum suorum. Prudentissime demonstrat quantam humilitatem, quantam intus gerat pectoris constantiam, que indigna quidem sit integris Domini doctrinis [Al., Dominice doctrine], quibus [Al., qua] Iudei utebantur epulis refici, sed quantulacunque ei a Domino foret impartita gratia, hanc sibi ad salutem proficere posse putauerit. Unde recte a pio Saluatore, qui preces illius non superba dedignatione, sed dispensatione prouida ad tempus distulit, audire meruit:

O mulier, magna est fides tua, fiat tibi sicut uis. Magnam quippe satis habebat fidem, que nec prophetarum antiqua, nec recentia ipsius Domini miracula, precepta uel promissa cognoscens, insuper a Domino toties contempta perseuerat in precibus: et  quem fama tantum uulgante didicerat Saluatorem, rogando pulsare non omittit. Propter quod et magnum sue postulationis consequitur effectum, cum Domino dicente, Fiat tibi sicut uis, sanata est filia eius ex illa hora. Merito autem hec mulier, natura quidem gentilis, sed corde constans et credula, congregate de gentibus Ecclesie fidem deuotionemque significat, quem [Al., quam] expulsi de Iudea predicatores sancti, uerbo simul et mysteriis gratie celestis imbuerunt. Relegamus namque superiorem sancti Euangelii lectionem, et inueniemus quia uenientes ab Ierosolymis Scribe et Pharisei, grauissimis Dominum et discipulos eius perfidie sue pulsauere tumultibus, quos ipse mox digna inuectione cercitos reliquit. Et egressus inde, secessit in  partes Tyri et Sidonis. Ubi manifeste prefiguratur quod post passionem resurrectionemque suam Dominus in predicatoribus suis, Iudeorum perfida corda relicturus, et in partes gentium exterarum esset secessurus. Tyrus quippe et Sidon, que ciuitates fuere gentilium, monumenta doctrine ac uite gentilis, in quibus stulti confidunt, indicant. Unde bene mulier, que Dominum credula precatur, a finibus illis egressa perhibetur, quia nisi prisce conuersationis habitacula uana reliquisset, ad Christi [Al., Christum] Ecclesiam [Al., Ecclesia] nunquam ueniret; nisi antiqui dogmata anathematizasset erroris, nequaquam nouam fidei gratiam suscipere posset [Al., nosset]. Unde beatus Paulus cum in  Iudaismo profecisset, postea uocatus in Ecclesia Dei profecit ultra cetaneos suos. Filia demoniosa, pro qua postulat, anima quelibet est in Ecclesia, malignorum spirituum magis deceptionibus quam conditoris sui mancipata preceptis: pro qua necesse est mater Ecclesia Dominum sollicite interpellet, ut quam ipsa foris monendo, obsecrando, increpando corrigere non ualet, ille interius aspirando corrigat, atque ab errorum tenebris conuersam, ad agnitionem uere lucis exerceat [Al., excitet]. uerumetiam si ad primas rogantis Ecclesie lacrymas Dominus respondere, id est, postulatam errantibus sospitatem mentis dare distulerit, nec sic quidem a petendo, querendo, pulsando desistendum est, neque impetrandi subeunda est desperatio: sed tanta potius  perseuerandum instantia, tam obstinato frequentandus clamore Saluator, tantum etiam sanctorum eius inter litanias appetenda suffragia, donec et ipsi de celis Domino pro audienda supplicent Ecclesia. Sicque fit ut si mentem ab intentione proposita non mutauerit, nequaquam fructu petitionis fraudetur; sed siue pro sua fragilitate quis, seu pro aliis interuenerit, desiderato potiatur effectu. Nam etsi quis nostrum conscientiam habet auaritie, elationis, uane glorie, indignationis, iracundie uel inuidie, ceterorumue uitiorum sorde pollutam, filiam profecto habet male a demonio uexatam, pro cuius sanatione supplex ad Dominum currat: quia nimirum de corde cogitationem progenitam diabolica tolerat arte dementatam, cuius emendationem a pio conditore  crebris, imo continuis debeat flagitare lamentis et precibus. Si quis bona que gessit, forte periurii, furti, blasphemie, detractionis, rixe, uel etiam corporalis immunditie, ceterorumue huiusmodi peste fedauit, filiam habet immundi spiritus furiis agitatam, quia uidelicet actionem quam bene laborando ediderat, iam diaboli fraudibus seruiendo stulte disperdidit. Ideoque necesse est cum reatum suum cognouerit, mox ad preces lacrymasque confugiat, sanctorum crebris intercessionibus auxilia querat, qui pro [Al. add. anime] eius salute rogantes Domino dicant: Precamur, Domine, miserator et misericors, patiens et multe miserationis , dimitte eam, quia clamat post nos: dimitte reatum, et dona gratiam, nostrum [Al., qui sanctorum] intimo  affectu querit pronus suffragium. Necesse est debita submissus humilitate, non iam se ouium Isreliticarum, id est, mundarum consortio dignum iudicet animarum, sed potius eum comparandum, et celestibus indignum arbitretur esse muneribus. Nec tamen desperando a precandi quiescat instantia, sed indubitata mente de largitoris summi bonitate confidat: quia qui de latrone confessorem, de persecutore apostolum, de publicano euangelistam, de lapidibus potuit facere filios Abrahe, ipse etiam canem impudentissimum conuertere Isreliticam possit in ouem: cui merito donate castitatis etiam uite eterne pascua largiatur, id est, peccatorem conuersum a uia sua mala iustum facere dignetur, quem  merito bone actionis ad regnum celeste perducat. uidensque Dominus tantum fidei nostre ardorem, tam pertinacem orandi perseuerantiam, tandem miserebitur, et nobis quoque sicut uolumus fieri, concedet: ut uidelicet expulsis uitiosarum tumultibus cogitationum, dimissis peccatorum nexibus, et pura nobis serenitas mentis, et perfectio boni redintegretur operis. Notandum interea quod hec orandi pertinacia ita solum meretur esse fructifera, si quod ore precamur, hoc etiam mente meditemur, neque alio clamore labiorum quam cogitationum scindatur intuitus. Sunt enim qui intrantes ecclesiam multis psalmodiam uel orationem sermonibus perlegant [Al., perlongant], sed alibi corde intendentes [Al., intendendo], nec ipsi quid dicant recolunt: ore quidem  orantes, sed mente foris uagantes, omni se orationis fructu priuant [Al., priuantes]: putantes a Deo precem exaudiri, quam nec ipsi, qui fundunt, audiunt, quod antiqui hostis instinctu fieri, nemo est qui animaduertere nequeat. Sciens enim utilitatem orandi, et inuidens hominibus gratiam impetrandi, immittit hominibus multimoda cogitationum leuium, et aliquando etiam turpium nocentiumque phantasmata, quibus orationem impediat, adeo ut nonnunquam tales tantosque discurrentium cogitationum fluctus prostrati in oratione toleremus, quales nec in lecto resupini iacentes tolerare nouerimus. Unde necesse est, fratres karissimi, ut agnitam diaboli curemus superare malitiam; et ipsi uidelicet animum ab huiusmodi nebulis quas hostis aspergere gaudet, in  quantum possumus seruando [Al., serenando], et pii defensoris perpetuum flagitando presidium, qui potens est quamuis indignis peccatoribus [Al., precatoribus] et pure orandi et perfecte impetrandi concedere gratiam. Multum autem iuuat orationis puritas [Al., puritatem], si in omni loco uel tempore nos ab actibus temperamus illicitis; si semper ab otiosis sermocinationibus auditum pariter castigemus et linguam; si in lege Dei ambulare, et testimonia eius assuescamus toto corde scrutari. Quecunque enim sepius agere, loqui uel audire solemus, eadem necesse est sepius ad animum quasi solitam propriamque recurrant ad sedem; et sicut uolutabra sues palustria, columbe limpida solent frequentare fluenta, ita cogitationes impure mentem immundam perturbant,  castam spirituales sanctificant. Sane si ad exemplum Chananee mulieris, in orando perstamus, fixique manemus, aderit gratia Conditoris nostri, que cuncta in nobis errata corrigat, immunda sanctificet, turbulenta serenet. Fidelis namque et iustus est, ut remittat nobis peccata nostra, et mundet nos ab omni iniquitate, si ad illum sedula mentis uoce clamemus, qui uiuit et regnat cum Patre in unitate Spiritus sancti Deus, per omnia secula seculorum. Amen.



HOMILIA XX. IN DOMINICA TERTIA QUADRAGESIMAE.


IOAN. uIII. In illo tempore peruenit iehsu in montem Oliueti, et diluculo iterum uenit in templum, et omnis populus uenit ad eum, et sedens docebat eos.

Presentem sancti Euangelii lectionem tanto intentius considerare, fratres karissimi, debemus ac semper reminisci, quanto maximam nobis commendat gratiam nostri Conditoris. Ecce enim, ut audiuimus, oblatam sibi ab impiis accusatoribus mulierem peccatricem, non iuxta legis preceptum lapidare, sed ipsos accusatores primo semetipsos considerare, et sic in peccantem sententiam dare precepit, ut ex consideratione proprie frigilitatis, qualiter aliis misereri debuissent, agnoscerent. Sed quia moris esse  solet Scripturarum ut aliquando a statu temporis, aliquando a statu loci, aliquando ab utroque qualia sint post narranda significent, relaturus euangelista temperatam legis districtionem misericordia Redemptoris, premisit quia iehsu perrexit in montem Oliueti, et diluculo iterum uenit in templum. Mons quippe Oliueti sublimitatem Dominice pietatis et misericordie designat, quia Grece oleos misericordia, oliuetum uocatur oleon, et ipsa unctio olei fessis ac dolentibus membris solet afferre leuamen. Sed et hoc quod oleum et uirtute ac puritate preeminet, et quemcunque ei liquorem superfundere uolueris, confestim hunc transcendere eique superferri consueuit, gratiam misericordie celestis non inconuenienter insinuat, de qua scriptum est, Suauis Dominus  uniuersis, et miserationes eius super omnia opera eius . Tempus quoque diluculi exortum eiusdem gratie, qua, remota legis umbra, lux euangelice ueritatis erat reuelanda demonstrat. Pergit ergo iehsu in montem Oliueti, ut arcem misericordie in se constare denuntiet; uenit iterum diluculo in templum, ut eamdem misericordiam cum incipiente Noui Testamenti lumine fidelibus, templo uidelicet suo pandendam prebendamque significet.

Et omnis, inquit, populus uenit ad eum, et sedens docebat eos. Sessio Domini humilitatem incarnationis eius, pro qua nobis misereri dignatus est, insinuat; unde etiam nobis precipitur: Surgite postquam sederitis , ac si aperte dicatur: Non  ante sed posteaquam uera uos humilitate castigaueritis, premium superne exaltationis uos accepturos sperate. Bene autem dicitur, quia cum sedens doceret iehsu, omnis populus uenit ad eum: quia postquam humilitate sue incarnationis proximus hominum factus est, libentius est a multis eius sermo receptus: a multis, inquam, est eius sermo receptus, namque a pluribus est superba impietate contemptus. Audierunt namque mansueti et letati sunt, magnificantes Dominum cum Psalmista, et exaltantes nomen eius ad inuicem. Audierunt inuidi, et dissoluti sunt, nec compuncti sunt; tentauerunt eum et deriserunt, derisum striderunt in eum dentibus suis. Denique tentantes adduxerunt mulierem in adulterio deprehensam, interrogantes quid de ea fieri  iuberet; quoniam Moyses talem lapidare mandauerit, ut si et ipse hanc lapidandam decerneret, deriderent eum quasi misericordie, quam semper doceret, oblitum; si lapidari uetaret, striderent in eum dentibus suis, et quasi fautorem scelerum legisque contrarium uelut merito damnarent. Sed absit ut terrena stultitia quid diceret inueniret, et celesti sapientie quid responderet deficeret. Absit ut impletas ceca soli iustitie ne mundo luceret obsisteret.

iehsu autem inclinans se deorsum, digito scribebat in terra. Per inclinationem Iesu humilitas, per digitum qui articulorum compositione flexibilis est, subtilitas discretionis exprimitur; porro per terram cor humanum, quod uel bonarum uel actionum  malarum solet reddere fructus, ostenditur. Postulatus ergo Dominus iudicare de peccatrice, non statim dat iudicium, sed prius inclinans se deorsum digito scribit in terra, ac sic demum quia obnixe rogatur iudicat: nos uidelicet, nos typice instituens, ut cum quelibet proximorum errata conspicimus, non hec antea reprehendendo iudicemus quam ad conscientiam nostram humiliter reuersi digito eam discretionis solerter exsculpamus, et quid in ea Conditori placeat, quidue displiceat, sedula examinatione dirimamus, iuxta illud Apostoli, Fratres, etsi preoccupatus fuerit homo in aliquo delicto, uos qui spirituales estis, instruite huiusmodi in spiritu mansuetudinis eius, considerans te ipsum ne et tu tenteris .

Cum autem perseuerarent interrogantes eum, erexit  se, et dixit eis: Qui sine peccato est uestrum, primus in illam lapidem mittat. Quia hinc et inde Domino Scribe et Pharisei tendebant laqueos insidiarum, putantes eum uel immisericordem futurum in iudicando, uel iniustum: preuidens ille dolos, quasi fila transit aranee, et iudicium iustitie per omnia, et mansuetudinem pietatis ostendens: completumque est in eis illud Psalmiste quod diximus, quia dissoluti sunt, nec compuncti sunt . Dissoluti sunt, namque ne Dominum insidiis concluderent; nec compuncti sunt, ut eum dilectionis sequerentur officiis. uis enim audire temperantiam miserendi? qui sine peccato est uestrum. uis iterum audire iustitiam iudicandi? primus in illam lapidem mittat. Si Moyses, inquit, mandauit uobis mulierem huiusmodi  lapidare, uidete quia non hoc peccatores, sed iustos facere precepit. Primo uos ipsi iustitiam legis implete, et sic innocentes manibus et mundo corde ad lapidandam ream concurrite. Primo spiritualia legis edicta fidem, misericordiam, et caritatem perficite, et sic ad carnalia iudicanda diuertite.

Dato autem iudicio, Dominus iterum se inclinans scribebat in terra. Et quidem iuxta morem consuetudinis humane potest intelligi quod ideo Dominus coram tentatoribus improbis inclinari et scribere in terra uoluerit, ut alio uultum intendens, liberum eis daret exire arbitrium, quos sua responsione percussos citius exituros, quam plura interrogaturos esse preuiderat.

 Denique audientes unus post unum exibant incipientes a senioribus. Sed figurate nos admonet in eo quid ante datam et post datam sententiam inclinans se scribit in terra, et ut priusquam peccantem proximum corripiamus, et postquam debite castigationis illi ministerium reddiderimus nos ipsos digna humilitatis inuestigatione perpendamus, ne forte aut eisdem que in ipsis reprehendimus, aut aliis quibuslibet simus facinoribus irretiti. Euenit enim sepe ut qui, uerbi gratia, homicidam publice peccantem iudicant, peius odiorum malum quo ipsi in secreto depopulantur non sentiant; qui fornicatorem accusant, pestem superbie, qua ipsi de sua castitate extolluntur, ignorent; qui ebriosum condemnent, uirus inuidie quo exeduntur ipsi non uideant. Quid  ergo nobis in huiusmodi periculis remedii, quid restat salutis? nisi ut cum peccantem conspicimus alium, mox inclinemur deorsum, id est, quam deiecti ex nostre conditione fragilitatis simus, si non nos diuina pietas sustentet, humiliter inspiciamus. Digito scribamus in terra, id est dicrimine solerti pensemus, an cum beato Iob dicere possimus, neque enim reprehendit nos cor nostrum in omni uita nostra ; et meminerimus seduli quia si reprehenderit nos cor nostrum, maior est Deus corde nostro, et nouit omnia. Possumus autem et ita recte intelligere quod ueniam peccatrici daturus, digito Dominus in terra scribere uoluerit, ut ipsum se esse monstraret qui legis decalogum suo digito, id est, Spiritus sancti opere, quondam scripsit in lapide.  Et bene lex in lapide scripta est, que ad edomanda duri et contumacis populi precordia dabatur. Bene in terra scripsit Dominus, gratiam remissionis daturus contritis et humilibus corde, qui fructum ferre possent salutis. Bene inclinans se deorsum digito scribit in terra, qui quondam sublimem se ostendens in monte digito scribebat in lapide, quia per humiliationem suscepte humanitatis, Spiritum gratie fructiferis fidelium cordibus infudit, qui excelsus in angelo apparens, duris dura quondam dedit mandata populis. Bene qui inclinatus scribit in terra, erectus misericordie uerba depromit, quia quod per humane infirmitatis societatem promisit, per diuine uirtutem potentie hominibus donum pietatis impendit.

 Erigens, inquit, se iehsu, dixit ei: Mulier, ubi sunt qui te accusabant? Nemo te condemnauit? Que dixit: Nemo, Domine. Nemo condemnare ausus est peccatricem, quia in se singuli cernere ceperant quod magis damnandum cognoscerent. Sed qui accusantium turbam prolato iustitie pondere fugauit, uideamus accusatam quanto misericordie munere subleuet. Sequitur:

Dixit autem iehsu: Nec ego te condemnabo, uade et amplius iam noli peccare. Impleta est hoc loco sententia Psalmographi, qui in Domini laudibus canit: Prospere procede et regna, propter ueritatem et mansuetudinem et iustitiam, et deducet te mirabiliter dextra tua . Propter ueritatem quippe  regnat, quia uiam ueritatis mundo predicando cateruis credentium regni sui gloriam dilatat. Propter mansuetudinem et iustitiam regnat, quia plures ideo se regno subiiciunt illius, quod eum mansuetum in liberandis a peccato penitentibus, et iustum in damnandis pro peccato contumacibus esse cognoscunt: mansuetum in largienda gratia fidei et uirtutum celestium, iustum in reddenda mercede perpetua pro fidei et celestium certamine uirtutum. Deduxit eum mirabiliter dextra sua, quia habitans in homine Deus mirabilem eum in omnibus que faceret et doceret ostendit; sed insidias quas astuti hostes excogitare poterant, mirabili prudentia semper ducentem monstrauit. Nec ego te, inquit, condemnabo. uade, et amplius iam noli peccare. Quoniam misericors et pius  est et iustitiam diligit, ne amplius peccet interdicit. uerum quia poterant dubitare aliqui an posset iehsu, quem uerum hominem nouerant, dimittere peccata, dignatur ipse apertius qui diuinitus ualeat ostendere. Post repulsam namque tentatorum nequitiam, post solutam peccatricis culpam, iterum loquitur eis dicens:

Ego sum lux mundi, qui sequitur me non ambulat in tenebris; sed habebit lumen uite. Ubi manifeste docet, non solum qua auctoritate mulieri peccata dimiserit; sed quid etiam figuraliter expresserit ipse pergendo in montem Oliueti, quid diluculo iterum ueniendo in templum, quid digito scribendo in terra: arcem uidelicet se esse misericordiarum, et Deum totius consolationis, preconem simul et largitorem  lucis indeficientis, legis pariter latorem et gratie. Ego sum, inquit, lux mundi. Ac si aperte dicat: Ego sum lux uera, que illuminat omnem hominem uenientem in mundum: ego sol iustitie qui timentibus Deum orior, etsi nube carnis ad tempus uideor tegi. Tegor enim nube carnis, non ut abscondar querentibus, sed ut temperer infirmis. Sanent oculos mentis, fide purificent corda sua, ut meipsum mereantur intueri: Beati enim mundo corde, quoniam ipsi Deum uidebunt .

Qui sequitur me non ambulabit in tenebris, sed habebit lumen uite. Qui meis modo iussis et exemplis obsequitur, non timebit in futuro tenebras damnationis, sed lucem potius uite, ubi nunquam prorsus moriatur,  habebit. Sequamur igitur, fratres, modo lucem iustitie fide que per dilectionem operatur, ut eam tunc consequi mereamur specie, que dilectionis meritum et remuneret et addat, ipso attestante, qui ait: Qui autem diligit me, diligetur a Patre meo, et ego diligam eum, et manifestabo ei meipsum . ueniamus tota mentis intentione ad eum qui in inuisibili monte Oliueti locum habet: unxit enim eum Deus, Deus eius, oleo letitie pre consortibus eius, ut et nos consortes eiusdem sue unctionis, id est gratie spiritualis dignetur facere participes. Quod non tamen aliter quam diligendo iustitiam et odiendo iniquitatem adipisci merebimur. Nam et de ipso psalmus qui hec loquitur premisit: Dilexisti iustitiam et odisti iniquitatem , ut predicando uidelicet  gloriam capitis, membra que ad hoc pertinere possent qualiter conuersari debeant ostenderet. Reminiscamur quia ipse diluculo uenit in templum, atque inter docendum peccatricem soluit a crimine, et studeamus ipsi templum existere nostri Conditoris, studeamus discussis uitiorum tenebris in luce proficere uirtutum, quatenus etiam nostra precordia uisitare Dominus, nos celestibus instruere disciplinis, et quidquid in nobis sordidum repererit protinus emundare dignetur, qui uiuit et regnat cum Patre in unitate Spiritus sancti Deus per omnia secula seculorum.



HOMILIA XXI IN QUADRAGESIMA.


 IOAN. uI, LUC. IX, MARC. uI, MATTH. XIX. In illo tempore abiit iehsu trans mare Galilee, quod est Tiberiadis. Et sequebatur eum multitudo magna, quia uiderant signa que faciebat super his, qui infirmabantur, etc.

Qui signa et miracula Domini ac Saluatoris recte, cum legunt uel audiunt, accipiunt, non tam in his quid foris stupeant attendunt, quam quid horum exemplo intus agere, quid in his mysticum perpendere debeant inspiciunt. Ecce enim appropinquante Pascha, die festo Iudeorum, sequentem se multitudinem Dominus uerbo salutis pariter et ope curationis erigebat. Nam sicut alius euangelista scribit, loquebatur illis de regno Dei, et eos qui cura indigebant sanabat, eademque doctrina et sanatione completa, paucis de cibariis abundantissime refecit. Et nos ergo, fratres karissimi, huius exemplo facti propinquante  Pascha die festo nostre redemptionis, adiuncta fratrum caterua Dominum toto corde sequamur, quoque actionum itinere ingressus sit diligentissime contemplemur, ut uestigia eius sequi mereamur. Qui enim dicit, se in Christo manere, debet sicut ille ambulauit et ipse ambulare. Quidquid in nobis imperitie nocentis inesse deprehenderimus, crebra uerbi illius auditione tergamus, et quidquid uitii tentantis morbi, uidelicet spiritualis, nos interius uastare senserimus, solite pietatis illius munere postulemus emundari. Sed etsi ei unitos nos celestis uite dulcedine conspexerimus, eius gratiam flagitemus: ut necessarie nos compunctionis et ceterarum uirtutum spiritualium donis satiare dignetur, quatenus  tempore sacrosancte resurrectionis illius interius exteriusque decenter ornati, sacramenta nostre salutis puro corpore simul et corde sumamus. uerum quia breuiter ista prelibauimus, libet diligentius totam sacre seriem lectionis intueri, et quidquid in ea mysticum indagare ualeamus, uestre pandere caritati.

Abiit iehsu trans mare Galilee, quod est Tiberiadis. Primo dicendum, iuxta historiam, quia mare Galilee, quod multis pro diuersitate circumiacentium regionum uocabulis distinguitur, illis tantum in locis Tiberiadis uocatur, ubi Tiberiadem ciuitatem aquis, ut aiunt, calidis salubrem ab occidente pre monstrat habitationem. Siquidem interfluente Iordane, duodeuiginti passuum millibus in longum, et  quinque extenditur in latum. Mystice autem mare turbida ac tumentia huius seculi uolumina significat, in quibus praui quilibet iniuste delectati, quasi profundis diditi pisces mentem ad superna gaudia non intendunt. Unde bene idem mare Galilee, id est, rota cognominatur; quia nimirum amor [Al. labor] labentis seculi quasi in uertiginem corda mittit, que ad perennis uite desideria erigi non permittit. De quibus Psalmista: In circuitu, inquit, impii ambulant . Sed abeuntem trans mare Galilee Iesum multitudo maxima sequebatur, que doctrine sanationis et refectionis ab eo celestis summa munera perciperet, quia priusquam Dominus in carne appareret, sola illum gens Iudea sequebatur, credendo; postquam uero per incarnationis sue dispensationem  fluctus uite corruptibilis adiit, calcauit et transiit, maxima mox eum multitudo credentium secuta est nationum, spiritualiter instrui, sanari ac satiari desiderans, et cum Psalmista deprecans: Domine, ad te confugi, doce me facere uoluntatem tuam; et: Miserere mei, Domine, quoniam infirmus sum; sana me, Domine, quoniam conturbata sunt ossa mea . Et iterum de percipiendis ab eo uite perpetue alimentis confisa; Dominus, inquit, pascit me, et nichil mihi deerit, in loco pascue ibi me collocauit . Quod autem subiens in montem iehsu ibi sedebat cum discipulis suis, sed ueniente ad eum multitudine descendit, atque hec in inferioribus [Al. superioribus] refecit que in superioribus [Al., inferioribus] paulo ante curauerat, nequaquam  frustra factum credamus, sed ad significandum mystice quia doctrinam et carismata sua Dominus iuxta percipientium capacitatem distribuit, infirmis quidem adhuc mentibus ac paruulis spiritu simpliciora credens sacramenta, celsioribus autem quibusque et perfectioribus sensu secretiora sue maiestatis arcana reserans, arctiora deuote conuersationis itinera suggerens, et altiora premiorum celestium dona promittens. Denique cuidam sciscitanti quid faciens uitam eternam possideret, quasi inferius adhuc posito communia sue dona largitatis impendit dicens: Non occides, non mechaberis, non furtum facies, non falsum testimonium dices, honora patrem tuum et matrem. Cui postmodum maiora querenti,  et uelut ad montem uirtutum ascendere cupienti, Si uis, inquit, perfectus esse, uade, uende omnia que habes, et da pauperibus, et habebis thesaurum in celo, et ueni sequere me. Cuius discretionem moderaminis non solum per se Dominus in carne docens exhibuit, uerum nunc quoque per uerbi sui ministros exhibere non cessat. Unde de eisdem sub unius boni serui persona testatur, quia dare debeant conseruis in tempore tritici mensuram, id est, pro captu audientium opportune et mensurate uerbi dapes suggerere. Quod uero appropinquante Pascha Dominus turbas docet, sanat et reficit, possumus ita mystice interpretari, quia Pascha transitus dicitur, et quoscunque Dominus interna munerum suorum suauitate recuperat, ad salubrem profecto transitum  preparat, ut carnis uidelicet concupiscentias mentis sublimitate transcendant, infirma mundi desideria prospera pariter et aduersa celesti spe et amore conculcent: etsi necdum anima uel carne ad superna ualeant pertingere, quia hoc nimirum in futuro promittitur, quidquid tamen carnales quasi altum complecti conspiciunt, comparatione eternorum quasi nichilum despiciant; iuxta exemplum illius qui uidens imperium superexaltatum et eleuatum super cedros Libani, transiit temporalia contemplando, et quasi non esse uidebat quem cito tollendum preuidebat. Quod subleuasse oculos iehsu, et uenientem ad se multitudinem uidisse perhibetur, diuine pietatis indicium est, quia uidelicet cunctis ad se uenire querentibus [Al., currentibus] gratia misericordie  celestis occurrere consueuit. Et ne querendo errare possint, lucem sui Spiritus aperire querentibus solitus est. Nam quod oculi Iesu dona Spiritus eius mystice designent, testatur in Apocalypsi Ioannes, qui figurate loquens de illo: Et uidi, inquit, Agnum stantem tanquam occisum, habentem cornua septem, et oculos septem, qui sunt septem spiritus Dei missi in omnem terram . Quod tentans Philippum Dominus, Unde, inquit, ememus panes ut manducent hi? prouida utique dispensatione facit, non ut ipse que non nouerat discat, sed ut Philippus tarditatem sue fidei, quam in magistro sciente ipse nesciebat, tentatus agnoscat, et miraculo facto castiget. Neque enim dubitare debuerat presente rerum creatore, qui educit panem de terra, et uino letificat  cor hominis, paucorum denariorum panes sufficere turbarum millibus non paucis, ut unusquisque sufficienter acciperet, et iam saturatus abiret. Quinque autem panes, quibus multitudinem populi saturauit, quinque sunt libri Moysi, quibus spirituali intellectu patefactis, et abundantiore iam sensu multiplicatis, auditorum fidelium quotidie corda reficit. Qui bene hordeacei fuisse referuntur, propter nimirum austeriora legis edicta, et tegumenta littere grossioris, que interiorem spiritualis sensus quasi medullam celabant [Al., celant]. Duo autem pisces quos addidit, psalmistarum non inconuenienter et prophetarum scripta significant, quorum unum canendo, alterum colloquendo suis auditoribus futura Christi  et Ecclesie sacramenta narrabant. Et bene per aquatilia animantia figurantur illius eui precones, in quo populus fidelium sine aquis baptismi uiuere nullatenus posset. Puer qui quinque panes et duos pisces habuit, nec tamen eos esurientibus turbis distribuit, sed Domino distribuendos obtulit, populus est Iudeorum litterali sensu puerilis, qui Scripturarum dicta clausa secum tenuit, que tamen Dominus in carne apparens accepit, et quid intus haberent utilitatis ac dulcedinis ostendit, quam multiplici Spiritus gratia, que pauca ac despecta uidebantur, exuberarent, patefecit, et hec per apostolos suos apostolorumque successores cunctis nationibus ministrando porrexit. Unde bene alii referunt euangeliste quia panes et pisces Dominus discipulis,  discipuli autem ministrauerunt turbis. Cum enim mysterium [Al., ministerium] humane salutis initium cepisset enarrari per Dominum ab eis qui audierunt, in nobis confirmatum est. Quinque siquidem panes et duos pisces fregit et distribuit discipulis suis, quando aperuit illis sensum, ut intelligerent omnia que scripta essent in lege Moysi et prophetis et Psalmis de ipso. Discipuli apposuerunt turbis, quando profecti predicauerunt ubique, Domino cooperante et sermonem confirmante sequentibus signis. Fenum in quo discumbens turba reficitur, concupiscentia carnis intelligitur, quam calcare et premere debet omnis, qui spiritualibus alimentis satiari desiderat. Omnis enim caro fenum, et omnis gloria eius tanquam flos feni. Discumbat ergo super  fenum ut florem feni conterat, id est, castiget corpus suum, et seruituti subiiciat, uoluptates carnis edomet, luxurie fluxa restringat quisquis panis uiui cupit suauitate refici; quisquis superne gratie dapibus renouari amat, ne infima uetustate deficiat, caueat. Quinque millia uiri [a 1Kb] qui manducauerunt, perfectionem eorum qui uerbo uite reficiuntur, insinuant. uirorum quippe nomine solent in Scripturis perfectiores quique figurari, quos feminea mollities nulla corrumpit, quales cupit eos esse quibus dicit Apostolus: uigilate, state in fide, uiriliter agite et confortamini . Millenarius autem numerus, ultra quem nulla nostra computatio succrescit, plenitudinem rerum de quibus agitur indicare consueuit; quinario uero numero quinque notissimi  corporis nostri sensus exprimuntur, uisus uidelicet, auditus, olfactus, gustus et tactus. In quibus singulis quicunque [Al. add. uiriliter] agere et confortari satagunt, sobrie et pie et iuste uiuendo, ut celestis sapientie mereantur dulcedine recreari, hi nimirum quinque millibus uirorum, quos Dominus mysticis dapibus satiauit, figurantur. Nec pretereundum quod refecturus multitudinem gratias egit. Egit quippe gratias, ut et nos doceret de perceptis celestibus [Al., celitus] muneribus gratias semper agere, et ipse quantum de nostris profectibus gratuletur, de nostra spirituali refectione gaudeat intimaret. uultis enim nosse, fratres, quantum nostre congaudeat saluti? Narrat euangelista Lucas dedisse eum discipulis  potestatem calcandi supra omnem uirtutem inimici, eorumque nomina scripta esse [Al. om. esse] indicasse in celis, et statim infert, In ipsa hora exsultauit in Spiritu sancto, et dixit: Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis. Claret ergo quia saluti ac uite fidelium congratuletur, qui Patrem gratias agendo collaudat, quod ea que superbientibus abscondit, humilibus spiritu secreta reuelauerit. Quod autem saturata multitudine iussit discipulos colligere que superauerant fragmenta ne perirent, hoc signat profecto quia pleraque sunt arcana diuinorum eloquiorum que uulgi sensus non capit, nonnulla que per se quidem minus docti  assequi nequeunt, sed a doctioribus exposita mox intelligere queunt. Hec ergo necesse est ut qui ualent diligentius scrutando colligant, et ad eruditionem minorum suorum dicto uel scripto faciant peruenire, ne alimenta uerbi illorum desidia pereant, plebibusque tollantur, qui hec Domino donante interpretando colligere norunt. Collegerunt, inquit, et impleuerunt duodecim cophinos fragmentorum. Quia duodenario numero solet perfectionis cuiuslibet summa figurari, recte per duodecim cophinos fragmentorum plenos omnis spiritualium doctorum chorus exprimitur, qui obscura Scripturarum, que per se turbe nequeunt, et meditando colligere, et meditata et mandata litteris suo pariter et turbarum usui conseruare iubentur. Hoc ipsi fecere apostoli  et euangeliste, non pauca legis et prophetarum dicta mystica suis interpretatione addita inserendo opusculis. Hoc sequaces eorum Ecclesie toto orbe magistri, etiam integros nonnulli utriusque Testamenti libros diligentiori explanatione discutiendo: qui quamuis hominibus despecti, celestis tamen gratie sunt pane fecundi. Nam seruilia cophinis solent opera fieri. Unde de populo, qui in luto quondam ac lateribus seruiebant in Aegypto, dicit Psalmista: Manus eius in cophino seruierunt . Illi ergo homines cum uidissent, quod fecerat signum, dicebant: Quia hic est uere propheta qui uenturus est in mundum. Recte quidem dicebant Dominum prophetam magnum, magne salutis preconem iam mundo futurum. Nam et ipse prophetam  se uocare dignatur, ubi ait: Quia non capit perire prophetam extra Hierusalem. Sed necdum plena fide proficiebant, qui hunc etiam Dominum dicere nesciebant. Ergo illi uidentes signum quod fecerat iehsu, dicebant: Quia hic est uere propheta qui uenturus est in mundum. Nos certiori cognitione ueritatis et fidei uidentes mundum, quem fecit iehsu, et signa quibus illum repleuit, dicamus: Quia hic est uere mediator Dei et hominum, qui implet mundum diuinitate, et mundus per ipsum factus est, qui in propria uenit, genus humanum querere et saluare, quod perierat, ac recreare mundum, quem fecerat, qui cum suis fidelibus per presentiam diuinitatis est in mundo omnibus diebus usque ad consummationem seculi, qui in consummatione seculi per humanitatem uenturus  est in mundum, ut reddat singulis secundum opera eorum: impios quidem et peccatores eternum proiiciens in ignem, iustos autem in uitam introducens eternam, in qua uiuit cum Patre in unitate Spiritus sancti Deus, per omnia secula seculorum. Amen.



HOMILIA XXII IN FERIA SECUNDA QUADRAGESIMAE.


IOAN. II. In illo tempore descendit iehsu Capharnaum ipse, et mater eius, et fratres eius, et discipuli eius, et ibi remanserunt non multis diebus.

Solet mouere quosdam quod in exordio lectionis huius euangelice dictum est, quia descendente Capharnaum  Domino, non solum mater et discipuli, sed et fratres eius secuti sunt eum. Nec defuerunt heretici qui Ioseph uirum beate semper uirginis Marie putarent ex alia uxore genuisse eos quos fratres Domini Scriptura appellat. Alii maiori perfidia hos eum ex ipsa Maria post natum Dominum generasse putarunt. Sed nos, fratres karissimi, absque ullius scrupulo questionis scire et confiteri oportet, non tantum beatam Dei Genitricem, sed et beatissimum castitatis eius testem atque custodem Ioseph ab omni prorsus actione coniugali mansisse semper immunem; nec natos, sed cognatos eorum, more Scripturis usitato, fratres sororesue Saluatoris uocari. Denique Abraham hoc modo loquitur ad Lot: Ne queso sit iurgium inter me et te, et pastores meos  et pastores tuos; fratres enim sumus. Et Laban ad Iacob: Num quia frater meus es, gratis seruies mihi?  Et quidem constat quia Lot filius Aran fratris Abraham et Iacob sit filius Rebecce sororis Laban, sed propter cognationem sunt fratres nuncupati. Hac ergo regula in Scripturis sanctis, ut dixi, frequentissima, etiam cognatos Marie uel Ioseph fratres Domini appellatos oportet intelligi. Quod autem propinquante Pascha iehsu ascendit Hierosolymam, nobis profecto dat exemplum quanta animi uigilantia Dominicis subiici debeamus imperiis, cum ipse in hominis infirmitate apparens, eadem que ex diuinitatis auctoritate statuit decreta custodiat. Ne enim putarent serui absque crebris orationum bonorumque actuum uictimis uel flagella euadere, uel  premia se posse percipere, et ipse inter seruos ad orandum immolandumque Dei Filius ascendit: qui ueniens Hierosolymam quid ibi gerentes inuenerit, quid ibidem ipse gesserit uideamus.

Et inuenit, inquit, in templo uendentes boues et oues, et columbas, et nummularios sedentes. Et cum fecisset quasi flagellum de funiculis, omnes eiecit de templo, boues quoque et oues, et nummulariorum effudit es, et mensas subuertit. Boues, oues, et columbe ad hoc emebantur ut offerrentur in templo. Nummularii ad hoc sedebant ad mensas, ut inter emptores uenditoresque hostiarum prompta esset pecunie taxatio. uidebantur ergo licite uendi in templo que ad hoc emebantur ut offerrentur in eodem templo Domino;  sed nolens ipse Dominus aliquid in domo sua terrene negotiationis, nec eius quidem que honesta putaretur exhiberi, dispulit negotiatores iniustos, et foras omnes simul cum his que negotiabantur eiecit. Quid ergo, fratres mei, quid putatis faceret Dominus, si rixis dissidentes, si fabulis uacantes, si risu dissolutos, uel alio quolibet scelere reperiret irretitos, qui hostias que sibi immolarentur ementes in templo uidit, et eliminare festinauit? Hec propter illos diximus qui ecclesiam ingressi non solum intentionem orandi negligunt, uerum etiam ea pro quibus orare debuerant augent, insuper et arguentes se pro huiusmodi stultitia conuiciis odiisque uel etiam detractionibus insequuntur: addentes uidelicet peccata peccatis, et quasi funem longissimum incauta eorum  augmentatione texentes, nec timentes ex eo districti iudicis examinatione damnari. Nam bis quidem in sancto Euangelio legimus quod ueniens in templo Dominus huiusmodi negotiatores eiecerit, nunc uidelicet, id est tertio ante passionem suam anno, sicut ex Euangelii sequentibus scriptis agnoscimus, et ipso quo passus est anno, cum ante quinque dies Pasche sedens asino Hierosolymam uenisset. Sed hoc idem eum in templo, sancte Ecclesie examine quotidiane uisitationis agere, omnis qui recte sapit intelligit: unde multum tremenda sunt hec, dilectissimi, et digno expauescenda timore, sedulaque precauendum industria, ne ueniens improuisus peruersum quid in nobis unde merito flagellari ac de ecclesia eiici debeamus inueniat: et maxime in illa que  specialiter domus orationis uocatur obseruandum, ne quid ineptum geramus, ne cum Corinthiis audiamus ab Apostolo, nunquid domos non habetis ad agenda uel loquenda temporalia, aut ecclesiam Dei contemnitis? Et a propheta cum Iudeis: Dilectus meus in domo mea fecit scelera multa . Et quidem gaudendum est quia ipsi sumus in baptismo templum Dei facti, teste Apostolo qui ait: Templum enim sanctum est, quod estis uos . Ipsi ciuitas regis magni, de qua canitur: Fundamenta eius in montibus sanctis , id est fundamenta Ecclesie in soliditate fidei apostolorum et prophetarum; sed nimis tremendum, quia premisit Apostolus dicens: Si quis autem templum Dei uiolauerit, disperdet illum Deus . Et ipse Iudex  iustus, disperdam, inquit, de ciuitate Domini qui operantur iniquitatem . Gaudendum, quia in nobis Pasche solemnitas celebratur, cum de uitiis ad uirtutes transire satagimus. Pascha quippe transitus dicitur. Gaudendum quia Dominus nostra pectora, ciuitatem uidelicet suam uisitare, quia idem Pascha nostre bone actionis presentia sue pietatis illustrare dignatur, sed timendum satis ne nos in ciuitate sua aliud quam ipse diligit agentes inueniat, et ipse se nobis qualem non diligimus districtus redditor ostendat, ne nos in templo nummularios, ne uenditores boum, ouium, columbarumue reperiens damnet. Boues quippe doctrinam uite celestis, oues opera munditie et pietatis, columbe Spiritus sancti  dona designant, quia nimirum boum iuuamine solet ager exerceri. Ager autem est Domini cor celesti excultum doctrina, et suscipiendis uerbi Dei preparatum rite seminibus. Oues innocentes sua uellera uestiendis hominibus prestant. Spiritus super Dominum in columbe specie descendit. uendunt autem boues, qui uerbum Euangelii non diuino amore, sed terreni questus intuitu audientibus impendunt, quales reprehendit Apostolus quia Christum annuntiarent non sincere. uendunt oues, qui humane gratia laudis opera pietatis exercent, de quibus Dominus ait: quia receperunt mercedem suam . uendunt columbas, qui acceptam Spiritus gratiam, non gratis, ut preceptum est, sed ad premium dant, qui impositionem manus qua Spiritus accipitur, etsi  non ad questum pecunie, ad uulgi tamen fauorem tribuunt, qui sacros ordines non ad uite meritum, sed ad gratiam largiuntur. Nummos mutuo dant in templo, qui non simulate celestibus, sed aperte terrenis rebus in Ecclesia deseruiunt, sua querentes non que Iesu Christi. uerum huiusmodi operarios fraudulentos que merces maneat ostendit Dominus, cum facto de funiculis flagello, omnes eiecit de templo. Eiiciuntur enim de parte sortis sanctorum, qui interpositi uel ficte bona uel aperte faciunt mala opera. Oues quoque et boues eiecit, quia talium uitam pariter et doctrinam ostendit esse reprobam. Funiculi quibus flagellando impios de templo expulit, crementa sunt actionum malarum, de quibus materia damnandi reprobos districto iudici datur:  hinc etiam dicit Isaias: ue qui trahitis iniquitatem in funiculis uanitatis . Et in Prouerbiis Salomon: Iniquitates, inquit, sue capiunt impium, et funibus peccatorum suorum constringitur . Qui enim peccata peccatis pro quibus acrius damnetur accumulat, quasi funiculos quibus ligetur ac flagelletur paulatim augendo prolongat. Nummulariorum quoque quos expulsat effudit es, et mensas subuertit, quia damnatis in fine reprobis etiam ipsarum quas dilexere rerum tollet figuram, iuxta quod scriptum est: Et mundus transiuit et concupiscentia eius.

Et eis qui columbas uendebant dixit: Auferte ista hinc, et nolite facere domum Patris mei domum negotiationis. uenditionem columbarum de templo auferri precepit, quia gratiam Spiritus qui gratis accepit  gratis debet dare: unde Simon Magus ille qui hanc pecunia emere uoluit, ut maiore pretio uenderet, audiuit: Pecunia tua tecum sit in perditione, non est tibi pars, neque sors in sermone hoc. Notandum autem quod non soli uenditores sunt columbarum, et domum Dei faciunt domum negotiationis, qui sacros ordines largiendo pretium pecunie uel laudis uel etiam honoris inquirunt. uerum hi quoque qui gradum uel gratiam in Ecclesia spiritualem, quam Domino largiente percepere, non simplici intentione, sed cuiuslibet humane causa retributionis exercent, contra illud apostoli Petri: Qui loquitur, quasi sermones Dei; qui ministrat, tanquam ex uirtute quam administrat Deus, ut in omnibus honorificetur Deus per Iesum Christum . Quicunque ergo tales sunt, si nolunt ueniente  Domino de Ecclesia auferri, auferant ista de suis actibus, ne faciant domum Dei domum negotiationis. Nec pretereundum quia sollicite nobis Scriptura utramque Saluatoris nostri naturam, et humanam uidelicet commendat et diuinam. Ut enim uerus Dei Filius intelligatur, audiamus quod ipse dicit: Nolite facere domum Patris mei domum negotiationis. Aperte namque se Filium Dei Patris ostendit, qui templum Dei domum Patris sui cognominat. Et rursum ut uerus Filius hominis sentiatur, recolamus quod in huius capite lectionis descendens in Capharnaum, matrem habuisse perhibetur. Sequitur:

Recordati uero sunt discipuli eius, quia scriptum est: Zelus domus tue comedit me. Zelo domus Patris Saluator  eiecit impios de templo. Zelemus et nos, fratres karissimi, domum Dei, et quantum possumus, ne quid in ea prauum geratur insistamus. Si uiderimus fratrem qui ad domum Dei pertinet superbia tumidum, si detractionibus assuetum, ebrietati seruientem, luxuria eneruatum, si iracundia turbidum, si alio cuiquam uitio substratum, studeamus in quantum facultas suppetit castigare, polluta ac peruersa corrigere, et si quid de talibus emendare nequimus, non sine acerrimo mentis sustinete dolore, et maxime in ipsa domo orationis, ubi corpus Domini consecratur, ubi angelorum presentia semper adesse non dubitatur, ne quid ineptum fiat, ne quid quod nostram fraternamue orationem impediat, totis uiribus id agamus. Sequitur:

 Responderunt ergo Iudei, et dixerunt ei: Quod signum ostendis nobis quia hec facis? Respondit iehsu, et dixit eis: Soluite templum hoc, et in tribus diebus excitabo illud. De quo templo diceret Euangelista, post aperuit, uidelicet de templo corporis sui, quod ab illis passione solutum ipse post triduum excitauit de morte. Quia ergo signum querebant a Domino, quare solita commercia proiicere debuerit e templo, respondit ideo se rectissime impios exterminare de templo, quia ipsum templum significauerit templum corporis sui, in quo nulla esset prorsus alicuius macula peccati. Neque immerito typicum purgauerit a sceleribus templum, qui uerum Dei templum ab hominibus morte solutum diuine potentia maiestatis excitare posset a mortuis.

 Dixerunt ergo Iudei: Quadraginta et sex annis edificatum est hoc templum, et tu tribus diebus excitabis illud? Quomodo intellexerunt, ita responderunt: sed ne nos quoque spiritualem Domini sermonem carnaliter sentiremus, Euangelista consequenter de quo templo loqueretur exposuit: Quod autem aiunt templum quadraginta et sex annis edificatum, non primam, sed secundam illius edificationem significant. Primus enim Salomon templum in maxima regni sui pace citissimo septem annorum opere perfecit, quod destructum a Chaldeis post septuaginta annos ad iussionem Cyri Perse, relaxata captiuitate, reedificari ceptum est: sed filii transmigrationis opus quod sub principibus Zorobabel et Iesu faciebant, propter impugnationem gentium uicinarum ante quadraginta  et sex annos implere nequiuerunt. Qui etiam numerus annorum perfectioni Dominici corporis aptissime congruit. Tradunt etenim naturalium scriptores rerum formam corporis humani tot dierum spatio perfici, quia uidelicet primis sex a conceptionis diebus lactis habeat similitudinem; sequentibus nouem conuertatur in sanguinem, deinde duodecim solidetur; reliquis decem et octo formetur usque ad perfecta lineamenta omnium membrorum; et hinc reliquo iam tempore usque ad tempus partus magnitudine augeatur. Sex autem et nouem et duodecim et decem et octo quadraginta quinque faciunt, quibus si adiecerimus unum, id est ipsum diem quo discretum per membra corpus crementum sumere incipit, tot nimirum  dies in edificatione corporis Domini, quot in fabrica templi annos inuenimus. Et quia templum illud manufactum sacrosanctam Domini carnem quam ex uirgine sumpsit, ut ex hoc loco discimus, figurabat; quia eque corpus eius quod est Ecclesia, quia uniuscuiusque fidelium corpus animamque designabat, ut in plerisque Scripturarum locis inuenimus, libet aliqua de templi ipsius factura commemorare, quibus uestra fraternitas quomodo omnia que de eo scripta sunt Christo et Ecclesie conueniant agnoscat. Conuersum stabat ad orientem, habens ostium contra ortum solis, qui statim exortus cuncta eius interiora suo iubare perfunderet. Et Ecclesia sancta totam mentis intentionem ad illius dirigit gratiam, de quo Zacarias ait: uisitauit nos oriens ex alto illuminare  his qui in tenebris et in umbra mortis sedent . Memorque semper promissi ipsius quo dicit, Dilata os tuum, et ego adimplebo illud ; leta respondet: Os meum aperui et attraxi spiritum, quia mandata tua desiderabam ; quod est dicere: Deuotionem cordis mei aperui, et lucem tui spiritus haurire promerui, quia non alia in mundo quam obseruationem mandatorum tuorum obseruare didici. Foris albo lapide constructum parebat, intus laquearia, parietes, pauimentum, trabes, ostia, et quidquid erat uasorum aurum tegebat obrisum. Et Ecclesia foris quidem omnibus fortitudinem perfecte monstrat actionis; sed soli qui hanc pie considerando intrare didicerint, quot anime uirtutibus premineat interius, quanta in singulis his caritatis luce  flagret intelligunt. Ipse auri lamine cedrinis sunt tabulis affixe uel abiegnis, uel certe de lignis oliuarum paratis: que omnia ligna esse egregie constat. Et fulgor Dominice dilectionis per memoriam sacratissime passionis ipsius, que pretioso crucis ligno consummata est, fidelium cordibus, ne labatur imprimitur. Templum ipsum uelamento medii parietis discretum est, domusque exterior sanctuarium, interior autem ubi arca testamenti posita erat, sanctum sanctorum uocabatur. Et Ecclesia partim in terris peregrinatur a Domino, partim cum Domino regnat in celis. Medius namque paries ipsum intelligitur celum, arca testamenti Dominus, qui solus paternorum conscius arcanorum, celi interna penetrauit.  Ascensus qui in superiorem et tertiam domum ducebat per uiscera meridiani parietis quasi inuisibili gressu factus est, ita ut initium tantum eiusdem ascensus ab orientali angulo memorati parietis appareret, profectum uero ascensionis ipsius solus qui scanderet nosset, cuius Scriptura ita meminit: Ostium autem lateris medii in parte erat domus dextre, et per cochleam ascendebant in medium cenaculum et a medio in tertium . Passo in cruce Domino, unus militum lancea latus eius aperuit, et continuo exiuit sanguis et aqua. Hec est aqua baptismi qua abluimur, et hic sanguis calicis Domini quo sanctificamur. Per hec sancti mysteria lateris merito inuisibilis fidei ascendimus de presenti Ecclesie uita, que peregrinatur in terris, in uitam superne beatitudinis,  qua exute corporibus fruuntur anime iustorum. Sed et de illa uita receptis in resurrectione corporibus, usque ad supernam perpetue felicitatis gloriam eiusdem Dominice passionis fide preuia transimus; de qua nimirum gloria dicit Isaias: In terra sua duplicia possidebunt, letitia sempiterna erit eis , id est, in terra uiuentium, que sola sanctorum terra est, carnis simul et anime felicis gaudia eterna percipient. Inferior ergo domus presentem sanctorum conuersationem significat, superior requiem animarum que post hanc uitam percipitur, suprema gloriam resurrectionis que nullo unquam fine mutabitur; ostium lateris medii, quod in parte domus dextre positum iter ad superiora pandebat, fides est passionis Christi, cuius dextrum  latus foratum in cruce nobis emanauit sacramenta, quibus imbuti ad celestis uite gaudia possimus ascendere. Septem annis et totidem mensibus prima templi structura perfecta est, octauo autem anno, et octauo mense ex quo edificari cepit, dedicationis solemnitas secuta est; et Ecclesia per totum presens seculum, quod septem diebus uoluitur, spiritualia suorum sumere non desinit incrementa membrorum usque ad tempora future resurrectionis eterna, quando cum pacifico rege festa sue dedicationis introibit. Nam quia Dominus octaua die, id est post septimam sabbati a morte surrexit, merito hic numerus etiam nostre resurrectionis futura gaudia designat.

Hec de factura pauca ex pluribus commemorasse  sufficiat, ut quam cuncta spirituali intellectu refulgeant clarius appareat. Sed finituri sermonem redeamus ad Domini sententiam, qua querentibus signum Iudeis dicit: Soluite templum hoc, et in tribus diebus excitabo illud , agamusque gratias misericordie eius, qui mysterium sue passionis et excitationis a mortuis, quod tentantibus se infidelibus clauso sermone proposuit, nobis iam in se credentibus clara luce reserauit. Et quia iam prope est tempus quo solutionem eiusdem templi uenerabilis que facta est a perfidis, simul et excitationem, quam ipse tertia die, sicut ipse promisit, mirabiliter exhibuit, annua solemnitate celebrare desideramus, mundemus templa corporum cordiumue nostrorum,  ut Spiritus Dei habitare dignetur in nobis, et iuxta quod Apostolus admonet, abiectis operibus tenebrarum induamus nos arma lucis, sicut in die honeste ambulemus, non in comessationibus et ebrietatibus, non in cubilibus et impudicitiis, non in contentione et emulatione, sed induamus nos Dominum Iesum Christum , qui cum Patre et Spiritu sancto uiuit et regnat Deus ante omnia secula seculorum. Amen.



HOMILIA XXIII. IN DOMINICA PALMARUM.


 MATTH. XXI, MARC. XI, LUC. XIX, IOAN. XII. In illo tempore cum appropinquasset iehsu Hierosolymis, et uenisset Bethphage ad montem Oliueti, tunc misit duos de discipulis suis dicens eis: Ite in castellum, quod contra uos est, et statim inuenietis asinam alligatam et pullum cum ea, soluite et adducite mihi, etc.

Mediator Dei et hominum, homo Christus iehsu, qui pro humani generis salute passurus de celo descenderat ad terras, appropinquante hora passionis, appropinquare uoluit loco passionis, ut etiam per hoc claresceret quia non inuitus sed sponte pateretur. In asino uenire, et a turbis rex appellari et laudari uoluit, ut etiam per hoc eruditus quisque agnosceret [Al., cognosceret] ipsum esse Christum, quem sic illo uenturum prophetia olim premissa signauerat. Ante quinque dies pasche uenire uoluit, sicut ex Ioannis Euangelio didicimus, ut etiam per hoc ostenderet se esse Agnum immaculatum qui peccata tolleret mundi. Agnus quippe paschalis  cuius immolatione populus Isrel est ab Aegyptia seruitute liberatus, ante quinque dies pasche, id est quarta decima luna, ad uesperam iussus est immolari: significans eum qui nos suo sanguine redempturus ante quinque dies pasche, id est, hodierno die magno precedentium sequentiumque populorum gaudio ac laudatione [Al., ad laudationem] deductus, uenit in templum Dei, et erat quotidie docens in eo. Quinta demum peracta die, ubi ueteris pasche sacramenta hactenus obseruata consummauit, ac noua deinceps obseruanda discipulis sacramenta contradidit, egressus in montem Oliueti, tentus est a Iudeis, et mane crucifixus, ipsa nos die a demoniaca dominatione redemit, qua antiquus ille  Hebreorum populus immolatione agni iugum Aegyptie seruitutis abiecit. Ergo Dominus instar agni paschalis ante quinque dies, quam pati inciperet, locum passionis adiit, ut se insinuaret esse illum de quo predixit Isaias: Sicut ouis ad occisionem ducetur, et quasi agnus coram tondente se obmutescet, et non aperiet os suum . Et paulo superius: Ipse autem uulneratus est propter iniquitates nostras, et liuore eius sanati sumus. Sed inuidorum corda principum in cunctis, que prouide gessit, eum persequi quam in eum credere maluerunt, et multum miseri uite auctorem morti potius dare, quam per eum ipsi uiuificari studebant. uerum nos perfidorum cecitate declinata eorum magis exempla qui fideliter Dominum laudauere, sequamur, et iter eius mysticum  mystica, ut decet, interpretatione scrutemur. Asina et pullus eius, quibus sedens Hierosolymam uenit, utriusque populi, Iudei uidelicet et gentilis, simplicia corda designant, quibus ille presidens queque a noxia libertate suo frenans imperio ad uisionem superne pacis perducit. Hierosolyma etenim uisio pacis interpretatur. Et bene cum ad montem Oliueti uenisset Dominus, discipulos qui hec animalia adducerent, misit: quia non nostris ad eum meritis, sed sola ipsius gratia largiente, peruenimus, Ioanne attestante, qui ait: Et in hoc caritas est, non quasi nos dileximus Deum, sed quia ipse prior dilexit nos . Mons namque Oliueti celsitudinem Dominice dilectionis, qua nos misericorditer illustrare ac saluare dignatus est, insinuat; non solum qui olei  natura lucis ministra est, et laborum dolorumque solamen, uerum etiam quia cunctis quibus immiscetur, solet excellere liquoribus. Et Apostolus de caritate locuturus: Adhuc, inquit, excellentiorem uobis uiam demonstro . Ad montem igitur Oliueti ueniens Dominus, asinos sibi quibus Hierosolymam petat, precepit exhiberi, figurate significans hoc quod alibi dicit aperte: Quia sic Deus dilexit mundum, ut Filium suum unigenitum daret, ut omnis qui credit in ipsum non pereat, sed habeat uitam eternam . Duos ad exhibenda sibi iumenta misit discipulos, ut significaret in utrumque populum, circumcisionis uidelicet et preputii, predicatores esse destinandos. uel certe duos misit, ut eosdem predicatores doctrina simul et operatione perfectos  esse moneret: ne uel erroris uerba indocti ueritati miscerent, uel ea que recte docuissent peruerse uiuendo negarent.

Inuenietis, inquit, asinam alligatam et pullum cum ea, soluite et adducite mihi. Pullum quoque alligatum fuisse alii euangeliste testantur. Uterque enim populus funibus peccatorum erat circumplexus, et solutione diuina opus habebat; iste lege quam acceperat male utendo, ille nunquam accipiendo peccauerat. Unde bene dicit Apostolus: Quia non est distinctio: omnes enim peccauerunt et egent gloria Dei, iustificati per gratiam ipsius gratis. Et pulchre alii tres euangeliste, qui gentibus scripserunt, pullum solummodo Domino adductum memorant. Mattheus  autem euangelista, qui ex Hebreis et Hebreo sermone scripsit Euangelium, etiam asine facit mentionem, prouida utraque dispensatione, ut quorum salutem scribendo quesierunt, hos saluandos a Domino mystice docerent esse figuratos [Al., futuros].

Et si quis uobis, inquit, aliquid dixerit, dicite quia Dominus his opus habet, et confestim dimittet eos. Et doctoribus precipitur, ut si quid eis obstiterit aduersitatis, si quis prohibuerit peccatores a laqueis diaboli solui, et per confessionem fidei Domino adduci, non tamen predicando desistant, sed constanter insinuent quia Dominus ad edificandam Ecclesiam talibus opus habet. Quamuis enim seuus sit persecutor et immanis, non potest eorum obsistere saluationi quos nouit Dominus, quia sint eius quos ad  uitam preordinauit eternam. Adhibetur autem huic facto prophete testimonium, ut appareat Dominum quidem in omnibus que de ipso erant scripta complesse, sed inuidia cecatos Scribas et Phariseos ea que ipsi legebant intelligere nequiuisse.

Dicite, filie Sion, Ecce rex tuus uenit tibi mansuetus, sedens super asinam et pullum filium subiugalis. Filia Sion Ecclesia est fidelium, pertinens ad supernam Ierusalem, que est mater omnium nostrum, cuius portio tunc non minima erat in populo Isrel regem habens mansuetum: quia non terrena immitibus, sed mansuetis celestia regna dare consueuit dicens: Discite a me, quia mitis sum et humilis corde, et inuenietis requiem animabus uestris . De quibus Psalmista: Mansueti, inquit, possidebunt terram,  et delectabuntur in multitudine pacis . Rex uero mansuetus mansuetis, id est humilibus corde, terram pacis tribuit, quos in terra belli et tribulationum quondam rex impius, id est diabolus, superbie uulnere strauit. Sedens, inquit , super asinam et pullum filium subiugalis, quia requiescit in corde humilium et quietorum et trementium uerba eius, siue eorum qui in synagoga iugum legis trahere nouerunt: seu illorum qui gentili diu libertate effrenes, eiusdem synagoge instantia ad fidei et ueritatis sunt gratiam conuersi.

Adducentes autem asinam et pullum discipuli, imposuerunt super eos uestimenta sua, et Dominum desuper sedere fecerunt. uestimenta discipulorum opera sunt iustitie, Psalmista teste, qui ait: Sacerdotes  tui induantur iustitiam [Al., iustitia].  Asinos quos nudos inueniunt discipuli, suis sternunt uestimentis, et ita desuper Dominum imponunt, cum predicatores sancti quoslibet a sanctitatis habitu uacuos inueniunt, hosque uirtutum suarum exemplis ad suscipiendam fidem et dilectionem sui conditoris imbuunt. Non enim nudam Dominus asinam, non nudum uoluit ascendere pullum, quia siue Iudeus siue gentilis, nisi sanctorum fuerit dictis ornatus et actis, non potest Dominum habere rectorem, sed regnat potius peccatum in mortali eius corpore ad obediendum concupiscentiis eius

Plurima autem turba strauerunt uestimenta sua in uia. Plurima hec turba innumerabilem martyrum  designat exercitum, qui corpora sua, animarum uidelicet tegumenta, pro Domino dabant, quo sequentibus electis planiorem recte uiuendi callem facerent: ne qui uidelicet dubitarent ibi pedem bone actionis ponere in pace, ubi non paucos uiderent in bello precessisse martyrii.

Alii autem cedebant ramos de arboribus, et sternebant in uia. Rami arborum dicta sunt Patrum precedentium exempla. Et quisquis in exemplum recte credendi siue operandi quid prophete, quid apostoli, quidue ceteri sancti dixerunt seu fecerunt, pandit: ramos profecto de arboribus cedit, quibus iter asini Dominum portantis complanet, quia sententias de sanctorum libris excerpit, per quas simplicium Christi corda ne in uia ueritatis errent, edificet.

 Turbe autem, que precedebant et que sequebantur, clamabant dicentes: Hosanna filio Dauid! Una eademque confessionis et laudationis uoce Dominum, qui preibant et qui sequuntur exaltant: quia una nimirum fides est eorum qui ante incarnationem Dominicam, et qui postea fuere probati, quamuis sacramenta habuerint pro temporum ratione disparia, Petro attestante, qui ait: Sed per gratiam Domini Iesu credimus saluari quemadmodum et illi . Quod autem aiunt, Hosanna filio Dauid, hoc est quod in psalmo legitur: Domini est salus, et super populum tuum benedictio tua , hoc est, quod in magne deuotione laudis in Apocalypsi sanctorum chorus resonat: Salus Deo nostro, qui sedit super thronum, et Agno .

 Benedictus qui uenit in nomine Domini. In nomine Domini, in nomine Dei Patris significat, quod ipse alibi Iudeis non credentibus dicit: Ego ueni in nomine Patris mei, et non recepistis me; si alius ueniet in nomine suo, illum recipietis . uenit enim Christus in nomine Dei Patris, quia in omnibus que gessit et dixit Patrem glorificare et glorificandum hominibus predicare curauit. ueniet Antichristus in nomine suo, qui cum sit homo omnium nequissimus et diabolo comite plenus, non [Al. om. non] dedignabitur se Filium Dei cognominari: aduersatur enim et extollitur super omne quod dicitur Deus, aut quod colitur. Assumunt autem uersiculum laudis turbe de psalmo centesimo decimo septimo, quem de Domino cantatum nemo qui dubitet. Unde pulchre  de ipso in eodem psalmo premittitur: Lapidem quem reprobauerunt edificantes, hic factus est in caput anguli; quia uidelicet Christus, quem reprobauerunt Iudei edificantes suarum decreta traditionum, factus est in munimentum utriusque populi credentis, Iudei scilicet et gentilis. Quod enim in psalmo lapis angularis uocatur Christus, hoc est utique quod in Euangelio precedentium sequentiumque collaudatur uoce turbarum. Quod autem in eisdem laudis prosecutione subiungitur, Hosanna, id est, salus siue saluifica in altissimis, perspicue docet aduentum Domini in carne, non solum humani generis in terra, sed et angelorum in celis esse salutem: quia dum nos redempti ad superna perducimur, eorum profecto  numerus, qui Satana cadente erat minoratus, impletur. Hic enim Paulus ait instaurari omnia in Christo, que in celis et que in terra sunt in ipso . Recte igitur Hosanna in altissimis in eius laudem canitur, cuius tota incarnationis dispensatio pro implenda gloria patrie celestis aderat. Proinde necesse est, fratres mei, ut ad promissam nobis patriam tota mentis deuotione tendamus, semper recordantes quia, etsi ungusta est uia qua ingredimur, beata est mansio ad quam festinamus. Felicius quippe est per asperum iter ad regnum, quam per amenum planumque ad supplicium duci. Felicius est continentia carnis temporali gaudium perenne mereri, quam pro lasciuia parui temporis eternam lucrare uindictam. Ecce ieiunium quadragesimale,  Domino auxiliante, iam plurima ex parte compleuimus, testis est unicuique conscientia sua; quia quanto districtius se sanctis his diebus Domino mancipasse meminit, tanto amplius gaudens sanctum Dominice resurrectionis tempus exspectat. At si quem forte adhuc conscientia minus perfecte castigata accusat, nulli dubium quin pauidus ac tremens tante solemnitatis prestolatur aduentum. Nec tamen hic talis de salute diffidat, ne aliqua suorum numerositate uel enormitate scelerum confusus, barathrum desperatione incidat, iuxta illud Salomonis: Impius cum uenerit in profundum malorum, contemnet : sed sollicite perpendat, quia si tempus annue festiuitatis, qua de auctoris nostri resurrectione letamur, tanto uel gaudio castos, uel  impuros metu et confusione afficitur, multo magis a tempore districti examinis, quando generalis omnium resurrectio celebratur, et iam audita iudicis sententia, hos conscientia munda excusans letificat, illos noxia accusans in perpetuum damnat. Quicunque ergo, fratres dilectissimi, continentie carnis armis accincti ab initio iam quadragesimali [Al., Quadragesime] cum tentatore superbo certare ceperunt, uideant caute ne cepta deserant, priusquam hoste prostrato ministeriis donentur angelicis. Qui uero hactenus armatura uirtutum se non induit, uel hodie incipiat, hodie cum turbis illis fidelibus fidei opera assumat, imploret pietatem eius qui in nomine Patris adueniens benedictionem mundo attulit, [Al., add. et] Hosanna in altissimis proclamans,  saluari se superna in patria flagitet. Sternat [Al., sternet] uestimenta sua in uia, id est, membra sui corporis humiliet in presenti, ut exaltet Deus in futuro, memor illius Dauidici quia exsultabunt ossa humiliata. Ramos de arboribus cedat, et sibi sternat in uia, id est, sanctorum scripta sedulus ad memoriam reuocet, quibus stantes ne cadant roborant, lapsos ne diutius iaceant hortantur, resurgentes ut uirtutibus exerceantur instruunt, exercitatos uirtutibus premia in celis ut sperent, erigunt: sicque [Al., hisque] gressus sue actionis, ne in lapidem offensionis et petram scandali offendant, premuniat, ac sic etiam ipse cum ceteris fidelibus redemptoris sui uestigia sequatur, passionisque ac resurrectionis eius mysteria digna mentis puritate ueneretur, qui  [Al., que] electis omnibus membris uidelicet suis in remedium uulnerum simul et celestium gaudiorum pignus dare dignatus est iehsu Christus Dominus noster, qui uiuit et regnat cum Patre in unitate Spiritus sancti Deus per omnia secula seculorum. Amen.



HOMILIA XXIu. IN FERIA SECUNDA POST DOMINICAM PALMARUM.


IOAN. XII. In illo tempore ante sex dies pasche uenit iehsu Bethaniam, ubi fuerat Lazarus mortuus, quem suscitauit iehsu, etc.

Moris esse prudentium solet, non solum ex eis, que recte apprehenderint [Al., ac prudenter], uerum etiam ex illis que aliter gesta seu dicta cognouerint, prudentie discere uirtutem; hec nimirum ut  imitentur sequendo, illa ne incurrant deuitando. Quod nos, fratres dilectissimi, in hodierna sancti Euangelii lectione facere ratio cogit, non tantum uidelicet deuotionem amatorum Christi ad exemplum discere uirtutis, sed [Al. add. et] perfidiam considerare, et consideratam citius declinare persequentium. Sequamur enim necesse est illarum prudentiam feminarum quas tanta fide et dilectione Domino adhesisse cognouimus; fugiamus insipientiam pontificum et Phariseorum, qui sapientiam Dei circumuenire insidiis et interficere querebant; caueamus dementiam eorum qui sanctificandi propter pascha Hierosolymam ascenderant, sed obliti sanctificationis, in ipsa domo orationis de Saluatoris nece tractabant. Imminebat pascha, quo sanctificatum quemque ac  mundum ad esum agni uenire oporteret: et ipsi qui sanctificandi ad templum ascenderant, sordidiores iam de conspiratione effundendi sanguinis descendebant. Curemus solerter [Al., sollicite], quia pasche nostri tempus appropiat. In [Al., Ut] illo iam ueniente sanctificati ad altare Dominicum accedamus, non agni carnes comesuri, sed nostri Redemptoris mysteria sancta sumpturi. Mundemus nos ab omni inquinamento carnis et spiritus, perficientes sanctificationem in timore Dei. Nemo domum orationis conuertat in speluncam latronum, nemo membris Christi mortis laqueos substernat, nemo manens adhuc in morte ad accipienda uite mysteria presumat accedere: qui enim non diligit, manet in morte. Diligamus Christum in seipso, diligamus in membris  eius, queramus Dominum, et uiuet anima nostra, queramus autem eum, non sicut impii ad occidendum, sed ut fideles ad perpetuo fruendum. Querebant, inquit, Iesum, et colloquebantur adinuicem in templo stantes. Quid putatis, quia non uenit ad diem festum? Querebant enim Iudei Iesum, sed male: querebant eum ut uenientem ad diem festum interficerent. Queramus autem nos illum stantem in templo Dei, et perseuerantes unanimiter in oratione, et colloquamur adinuicem psalmis, hymnis, canticis spiritualibus, in gratia postulantes ipsum, ut uenire ad diem festum nostrum, et sua nos presentia illustrare, sua ipse nobis dona sanctificare dignetur.

Dederant autem pontifices et Pharisei mandatum, ut si quis cognouerit ubi sit, indicet, ut apprehendant  eum. Demus et nos inuicem mandatum, fratres mei, ut si quis cognouerit in cuius corde fratris uberiora sint uiscera misericordia, maior humilitas, benignitas, modestia, potentia, ceterarumque abundantior copia uirtutum, presentis uidelicet indicia Christi, indicet confestim ubi sit talis, ut uestigia Christi que apud eum sunt inuenta fideliter imitando teneamus. Sciens autem Dominus conspirasse de se occidendo Iudeos, non fugit insidiantium manus, sed certus de gloria resurrectionis primo uenit Bethaniam, proximam Hierosolymis ciuitatem, ubi Lazarum suscitauerat a mortuis, deinde etiam Hierosolymam, ubi ipse pateretur et resurgeret a mortuis: Hierosolymam quidem, ut ipse ibi moreretur;  Bethaniam uero, ut suscitatio Lazari cunctorum memorie arctius imprimeretur, et magis magisque confunderentur, atque inexcusabiles conuincerentur impii principes, qui occidere non timerent eum qui suscitare possit a mortuis, et nec beneficiis suscitationis prouocati, nec diuina suscitantis uirtute perterriti, animos ab iniusta cede retraherent. Et ne dicerent machinatores calumniarum, phantastice suscitatum fuisse Lazarum, facta ibi Domino cena, et ipse unus erat ex discumbentibus cum eo, ut dum uiuentem, loquentem, epulantem, cum suis familiariter conuersantem uiderent siue audirent, uel suscitantis potentiam agnoscerent, et acciperent gratiam, uel obdurato corde nolentes ueritati acquiescere, incurrerent penam. Mystice autem cena  hec Dominica, ubi Martha ministrabat, et Lazarus inter alios discumbebat, fides est Ecclesie que per dilectionem operatur: unde alibi Dominus de credituris in se populis dicit ad discipulos: Ego cibum habeo manducare, quem uos nescitis . Et hoc exponens adiunxit: Meus cibus est, ut faciam uoluntatem eius qui misit me, ut perficiam opus eius. In qua cena Martha ministrat, cum anima queque fidelis operam Domino sue deuotionis impendit; Lazarus uero unus fit ex discumbentibus cum Domino, cum etiam ii qui post peccatorum mortem resuscitati ad iustitiam sunt, una cum eis qui in sua permansere iustitia, de presentia ueritatis exsultant, penitentes simul cum innocentibus celestis gratie muneribus aluntur. Et bene eadem cena in Bethania celebratur,  que est ciuitas in latere montis Oliueti, et interpretatur domus obedientie. Domus namque obedientie Ecclesia est, que fideliter Domini iussis obtemperat: et ipsa est ciuitas, que super montem misericordie constituta, nunquam potest abscondi, ipsaque de sui latere constructa Redemptoris, id est, aqua ablutionis et sanguine sanctificationis, que de ipsius latere pro se morientis exiere, imbuta est: ubi etiam altera soror Lazari Maria in magne indicium dilectionis, sicut sequentia monstrant euangelice lectionis, accepit libram unguenti nardi pistici pretiosi, et unxit pedes Iesu, et extersit capillis suis pedes eius. Quo facto non solum sue dat indicium deuotionis, sed et aliarum fidelium Deo animarum signat pietatis obsequium. Sed prius notandum quod, sicut narrantibus  Mattheo et Marco didicimus, non solum pedes Domini Maria, sed et caput nardo perfudit. Nec dubitandum est quin et ipsa sit mulier, que, sicut euangelista Lucas refert , quondam peccatrix ad Dominum cum alabastro uenit unguenti, et stans retro secus pedes eius, lacrymis cepit rigare pedes eius, et capillis capiti sui tergebat, et osculabatur pedes eius, et unguento ungebat. Eadem ergo est mulier, sed ibi pedes solum Domini prona unguebat, et hoc inter penitentie lacrymas, hic autem [Al. add. inter] gaudia iuste operationis et pedes ungere, et ad caput quoque ungendum non dubitauit erigi. Ibi quippe rudimenta penitentium, hic iustitiam perfectarum designat animarum, unde recte tunc mensura unguenti  non dicitur, nunc autem libra fuisse perhibetur. Quid namque per libram unguenti, nisi perfectio iustitie exprimitur? Tunc quale fuerit unguentum tacetur, nunc quia nardi pistici, id est fidelis neque extraneis speciebus adulterati, sed pretiosi fuerit indicatur, ut perfecte fidei et actionis que sit castitas intimetur. Per caput autem Domini quod unxit Maria, sublimitas diuinitatis eius, per pedes humilitas incarnationis exprimitur. Et pedes ungimus eius, cum mysterium suscepte incarnationis debita laude predicamus; caput ungimus, cum excellentiam diuinitatis digna uerbi opinione ueneramur. Quid enim per unguentum, nisi bonus odor opinionis insinuatur? Paulo attestante, qui ait: Deo autem gratias, qui semper triumphat nos in Christo Iesu, et odorem  notitie sue manifestat per nos in omni loco . Potest quoque per caput Domini [Al. add. ipse] mediator Dei et hominum, qui est caput Ecclesie, recte significari; per pedes autem ultima quelibet membra eius non inconuenienter intelligi, de quibus in fine dicturus est: Quandiu fecistis uni de his fratribus meis minimis, mihi fecistis . Et caput ungimus Domini, cum diuinitatis [Al. add. pariter et humanitatis] eius gloriam digna fidei, spei, caritatis dulcedine complectimur, cum laudem nominis eius bene uiuendo dilatamus. Pedes ungimus Domini, cum pauperes eius uerbo consolationis ne desperare in pressuris debeant, refouemus. Eosdem capillis nostris extergimus, cum de rebus que nobis superfluunt egentium necessitati communicamus: fitque  de nobis quod sequitur:

Et domus impleta est ex odore unguenti. Quia pro modulo nostro mundus impletur [Al., implebitur] ex opinione deuotionis, qua Deum et proximum simplici puroque corde uenerari ac diligere probamur: fitque quod in amoris Cantico sponsa gloriatur, dum esset rex in accubitu suo, nardus mea dedit odorem suum. Ubi aperte quid Maria semel fecerit, typice autem quid omnis Ecclesia, quid anima queque perfecta semper faciat, ostenditur.

Dixit ergo unus ex discipulis eius Iudas Iscariotes, qui erat eum traditurus: Quare hoc unguentum non uendidit [uulg., ueniit] trecentis denariis, et datum est egenis? ue impio traditori, ue complicibus nequitie eius, etiam nunc membra Christi persequentibus,  qui famam uirtutis, quam ipsi habere non merentur, proximis, qui hanc habent, inuidere non cessant! Et quidem putare possemus Iudam cura pauperum hec fuisse locutum, sed prodit mentem illius testis uerax, qui ait:

Dixit autem hoc, non quia de egenis pertinebat ad eum, sed quia fur erat, et loculos habens, ea que mittebantur, exportabat [uulg., portabat]. Non ergo tunc Iudas periit, quando pecunia corruptus Dominum prodidit, sed iam perditus Dominum sequebatur, qui loculos habens Dominicos, ea que mittebantur in iis non solum in eius ministerio portare, sed etiam furto exportare solebat. uidens enim Dominus cor Iude cupiditatis iam sorde pollutum, preuidens peioris  proditionis sorde polluendum, commisit eius fidei quidquid habebat in sacculis, eumque de his que uellet facere, permisit, ut uel collati honoris, uel habite memoria pecunie mentem ab ipsius uenditione reuocaret. uerum quia semper auarus eget, neque unquam beneficiorum perfidus meminit, impius a furto pecunie quam portabat peruenit ad traditionem Domini qui commendabat.

Dixit ergo iehsu: Sine illam, ut in diem sepulture mee seruet illud. Quasi innocenter interroganti Iude Dominus simpliciter et mansuete, quo ministerium Marie pertineret, exposuit: quia ipse uidelicet moriturus, et ad sepeliendum aromatibus esset ungendus. Ideoque Marie, cui ad unctionem mortui corporis eius, quamuis multum desideranti peruenire  non liceret, donatum sit uiuenti adhuc impendere obsequium, quod post mortem celeri resurrectione preuenta nequiret: unde bene Marcus Dominum de illa dixisse testatur: Quod habuit, hec fecit: preuenit ungere corpus meum in sepulturam . Quod est aperte dicere: Quia corpus meum iam defuncti tangere non poterit, solum quod nunc potuit, fecit, preuenit uiuum adhuc funerandi officio donare.

Pauperes enim semper habetis uobiscum, me autem non semper habetis. Et hic magne moderamine patientie Dominus non Iudam arguit auaritie, et non pauperum gratia de pecunia loqui, sed ex ratione demonstrat non esse culpandos eos qui ei inter homines conuersanti de facultatibus suis ministrarent,  cum tam paruo tempore ipse apud Ecclesiam corporaliter mansurus, pauperes autem, quibus eleemosyna fieri posset, in ea semper essent habendi.

Cognouit ergo turba multa ex Iudeis quia illic esset, et uenerunt non propter Iesum tantum, sed ut Lazarum uiderent, quem suscitauit a mortuis. Curiositas hos, non caritas, adduxit ad Iesum. Sed nos uersa uice, fratres karissimi, si cognoscimus ubi iehsu est, ubi mansionem facit, ubi Bethaniam, id est, domum anime obedientis in qua habitet, inuenit, ueniamus illuc contemplatione, non propter hominem tantum, quem a morte anime suscitatum spiritualiter uiuere donauit, sed ut bonam hominis uitam imitando per hoc ad uisionem Iesu pertingere mereamur: quia  pro certo cognouimus ubi iehsu est. Resurrexit enim post mortem, et ascendit in celum, ibi habet mansionem perpetuam. Ipsa est uera Bethania, ciuitas scilicet celestis, quam nullus ualet nisi obediens intrare. Studeamus igitur uenire illuc internis cordis affectibus [a 1Kb] , suspiremus illuc ipsum domus illius conditorem, petamus omnes, petamus singuli, ut inhabitemus in domo eius omnibus diebus uite nostre, non ut Lazarum ibi uideamus quem suscitauit a mortuis, sed ut ipsi cum Lazaro et ceteris sanctis resuscitati a mortuis, uideamus uoluntatem Domini, et protegamur a templo sancto eius.

Cogitauerunt autem principes sacerdotum, ut [Al, add. et] Lazarum interficerent; quia multi propter illum abibant ex Iudeis, et credebant in Iesum. O  ceca cecorum uersutia, occidere uelle suscitatum, quasi non possit suscitare occisum, qui poterat defunctum! Et quidem se utrumque posse docuit, qui et Lazarum defunctum, et seipsum suscitauit occisum. Sed nos, fratres, relicta malitia perfidorum, sequamur deuotionem fidelium, abeamus ab impiorum contubernio, non sedeamus in consilio uanitatis, et cum iniqua gerentibus non intremus; credamus in eum qui non tantum corpus, sed et animam saluat a morte, seruemusque operando quod credimus, ut credentes uitam eternam habeamus in nomine eius, qui cum Patre et Spiritu sancto uiuit et regnat Deus per omnia secula seculorum, Amen.



HOMILIA XXu. IN CeNA DOMINI.


IOANN. XIII. Ante diem festum Pasche, sciens iehsu quia uenit hora eius ut transeat ex hoc mundo ad Patrem, cum dilexisset suos qui erant in mundo, in finem dilexit eos. Et cena facta, cum diabolus iam misisset in cor, ut traderet eum Iudas Simonis Iscariote, etc.

Scripturus euangelista Ioannes memorabile illud Domini mysterium, quo discipulis in Pascha, priusquam ad passionem iret, pedes lauare dignatus est, primo ipsum nomen Pasche, quid mystice significaret aperire curauit, ita incipiens: Ante diem festum Pasche, sciens iehsu quia uenit hora eius, ut transeat ex hoc mundo ad Patrem, cum dilexisset suos qui erant in mundo, in finem dilexit eos. Pascha quippe  transitus interpretatur, nomen ex eo uetus habens quod transierit in eo Dominus per Aegyptum, percutiens primogenita Aegypti, et filios Isrel liberans, et quod ipsi filii Isrel transierint illa nocte de Aegyptia seruitute, ut uenirent ad terram promisse olim hereditatis et pacis. Mystice autem significans quod in eo Dominus transiturus esset ex hoc mundo ad Patrem, et quod eius exemplo fideles abiectis temporalibus desideriis, abiecta uitiorum seruitute, continuis uirtutum studiis transire debeant ad promissionem patrie celestis. Quomodo autem transierit iehsu ex hoc mundo ad Patrem, pulchro sermone designat Ioannes euangelista, cum dicit: Cum dilexisset suos qui erant in mundo, in finem dilexit eos, id est in tantum dilexit, ut ipsa dilectione uitam ad  tempus finiret corporalem, mox de morte ad uitam, de hoc mundo transiturus ad Patrem. Maiorem namque hac dilectionem nemo habet, ut animam suam quis ponat pro amicis suis. Unde recte uterque transitus, et legalis uidelicet et euangelicus, sanguine consecratus est. Ille agni paschalis, iste eius de quo dicit Apostolus: Etenim pascha nostrum immolatus est Christus . Iste sanguine fuso in cruce, ille in crucis modum medio limine, et superluminari mediis asperso in postibus.

Et cena, inquit, facta, cum diabolus iam misisset in cor ut traderet eum Iudas Simonis Iscariote, sciens quia omnia dedit ei Pater in manus, et quia a Deo exiuit, et ad Deum uadit, surgit a cena, et ponit uestimenta  sua. Locuturus de maxima humilitate assumpte humanitatis prius commemorat eternitatem diuine potestatis, ut et ipsum uerum Deum hominemque demonstret, et ut nos illius precepti admoneat, ut quanto magni sumus, humiliemur in omnibus. Homo namque erat uerus, qui hominum pedes tangere ac lauare, per hominem tradi, atque ab hominibus poterat crucifigi: Deus erat uerus, cui omnia dedit Pater in manus, quia a Deo exiuit, et ad Deum rediit. Sciebat ergo Dominus quia diabolus iam miserat in corde Iude, ut traderet eum, sciebat quia omnia dedit ei Pater in manus: inter que omnia et ipsum traditorem, et eos quibus tradendus erat, et mortem quam erat passurus, ut de his omnibus que uellet,  faceret, malumque eorum sua potentia conuerteret in bonum. Sciebat quia per humilitatem incarnationis a Deo exiuit, et per uictoriam resurrectionis ad Deum erat rediturus, nec Deum cum inde exiret, nec nos deserens cum rediret. Sciebat quidem omnia hec, et tamen in magne sue indicium pietatis, in magne nostre exemplum humilitatis surgit a cena, et ponit uestimenta sua, lauit pedes discipulorum, non Dei Domini, sed hominis serui implens officium, ut eius quoque pedes humiliter ablueret, cuius manus in sua traditione nouerat procaciter esse polluendas. Quod si altiori indagine mysterium hoc humillimum nostri Saluatoris pertractare delectat, cena hec sacrosancta, in qua cum discipulis recubuit Dominus, tempus significat uniuersum, quo corporaliter in Ecclesia  demoratus, et dapibus uerbi salutaris ac miraculorum suorum dulcedine cunctos longe lateque pauit, et ipse audientium fide ac dilectione pastus est: quia quotquot ad gratiam ueritatis conuertit, per hos nimirum corporis sui, quod est Ecclesia, quasi more uescentium fecit augmentum. Surrexit autem a cena, et posuit uestimenta sua, quando temporaliter cum hominibus amplius conuersari desistens, membra corporis assumpti deposuit in cruce. Accepto linteo precinxit se, quando accepto a Patre mandato patiendi, pro nobis in ipso passionis exercitio sua membra circumdedit. Solet namque per linteum, quod multifario tormentorum labore conficitur, afflictio  passionum figurari. Et Dominus ponens uestimenta linteo precingitur, ut significet se habitum corporis, quem induit, non sine pressura dolorum, sed longa crucis tribulatione deponere. Misit aquam in peluim, et cepit lauare pedes discipulorum, et extergere linteo quo erat precinctus, quando defunctus in cruce aquam una cum sanguine de latere suo profundit in terram, quibus credentium opera mundaret, eademque opera non solum passionis sacramentis sanctificare, sed etiam eiusdem exemplis confirmare dignatus est. Quod autem, inchoata pedum lauatione, dicitur, uenit ergo ad Simonem Petrum, non ita intelligendum est, quasi post aliquos ad illum uenerit, sed quia ab illo qui primus apostolorum erat, ceperit, et ille tale ministerium, quia mysterium nesciebat, non frustra horruerit. Quod  etiam quilibet eorum acturus fuisse non dubitatur, si non illa terreretur sententia, qua Petro dictum est:

Si non lauero te, non habebis partem mecum. Ubi aperte monstratur quod hec pedum lauatio spiritualem carnis et anime purificationem, sine qua ad consortium Christi peruenire non potest, insinuat. Unde Petrus hec audiens, solito mox amoris diuini feruore correptus, respondit,

Domine, non tantum pedes meos, sed et manus et caput. Ac si aperte dicat: Quia, iam te docente intelligo, quod lauando pedes meos errata mea te mundare significas, non solum pedes, sed et manus et caput tibi lauandum offero; quia non solum incessu, sed etiam actu, uisu quoque, auditu, gustu, olfactu et tactu, multa me committere, que a te debeant  dimitti, non ambigo. Sed feruido amatori quid respondeat Dominus, quomodo hunc ad intelligentiam mystice lauationis paulatim prouocet, audiamus.

Qui lotus est, inquit, non indiget, nisi ut pedes lauet, sed est mundus totus. Manifeste denuntiat quod lauatio pedum illa remissionem quidem peccatorum designaret, non tamen ea que semel in baptismate datur, sed illa potius qua quotidiani fidelium reatus, sine quibus in hac uita non uiuit, quotidiana eius gratia mundantur. Pedes namque, quibus incedentes terram tangimus, ideoque eos a contagio pulueris, sicut reliquum corpus, immunes custodire nequimus, ipsam terrene inhabitationis necessitatem designant, qua in quantum quotidie desides nos et negligentes afficimur, in tantum etiam ut magni quique  et summe conuersationis uiri a celesti, quam maxime diligunt, contemplatione reuocantur, ut si dixerimus, Quia peccatum non habemus, nos ipsos seducamus, et ueritas non sit in nobis . Qui ergo lotus est, non indiget nisi ut pedes lauet, sed est mundus totus; quia qui ablutus est fonte baptismatis in remissionem omnium peccatorum, non indiget rursus, imo non potest eodem modo ablui, sed quotidiana tantum mundane conuersationis contagia necesse habet, quotidiana sui Redemptoris indulgentia tergantur. Est enim toto actionum suarum corpore mundus, exceptis duntaxat iis que menti necessitate cure temporalis adheserunt, ob quorum quotidianam sordidationem simul et emundationem quotidie dicimus orantes, Et dimitte nobis debita nostra  sicut et nos dimittimus debitoribus nostris . uerum hec de apostolis eorumque similibus dicta sunt: Beati uidelicet et immaculati, qui timentes Dominum ambulant in uiis eius . At, nos, qui, diuini sepe timoris obliti, iter leuum incedimus, non illa leui et quotidiana orationum solemnitate possumus ab erratuum nostrorum sorde liberari, sed maior necesse est inquinatio maiori orationum, uigiliarum uel ieiuniorum, lacrymarum atque eleemosynarum exercitio purgetur; ipso nimirum interius uestigia cordis nostri mundante, qui sedens in dextra Dei per assumpte habitum humanitatis quotidie interpellat pro nobis. Postquam uero lauit pedes discipulorum Dominus, accepit uestimenta  sua, et cum recubuisset, iterum aperuit uerbo ministerium lauationis, quod eis paulo ante facto necdum scientibus exhibuerat. Quia postquam patiendo in cruce lauacrum nobis remissionis consecrauit, accepit membra iam immortalia que mortalia posuerat; ac cum post resurrectionem apparuisset discipulis, ac familiariter cum eis esset etiam in conuescendo per dies quadraginta conuersatus, exposuit eis utilitatem sue passionis, cuius eatenus, quia uirtutem mysticam nesciebant, euentum satis timebant .

Si ergo, inquit, laui uestros pedes, Dominus et magister, et uos debetis alter alterius lauare pedes. Que uidelicet sententia et ad litteram et ad mysticum sensum recte accipi, et deuote debet impleri: ad litteram quidem, ut per caritatem seruiamus inuicem,  non solum in lauando pedes fratrum, sed etiam in quibuslibet eorum necessitatibus adiuuandis; ad mysticum uero intellectum, ut sicut Dominus nobis peccata penitentibus dimittere consueuit, ita etiam nos peccantibus in nos fratribus dimittere festinemus . Sicut ille lauit nos a peccatis nostris interpellando Patrem pro nobis, ita et nos, si scimus fratrem nostrum peccare peccatum non ad mortem, petamus ut detur ei uita peccanti non ad mortem . Et sicut Iacobus apostolus admonet, Confiteamur alterutrum peccata nostra, et oremus pro inuicem, ut saluemur : sicut ille pro nobis animam suam posuit, sic et nos instante temporis articulo pro fratribus animas ponamus . Sequitur,

 Amen dico uobis, non est seruus maior domino suo, neque apostolus maior eo qui misit illum. Hoc ideo dixit quia lauerat pedes seruorum suorum Dominus, et ipse qui misit eorum quos misit. Apostolus Grece, Latine dicitur missus, ut ostenderet ea que excelsus fecit humiliter, multo magis humilibus et infirmis humiliter esse facienda. Sed ut hoc in loco spiritualis intellectus commoneret, quia si ipse qui peccatum non fecit, nec inuentus est dolus in ore eius , interpellat pro nostris excessibus, multo magis ipsi debeamus orare pro inuicem. Sed etsi dimittit nobis ille cui non habemus quod dimittamus, multo magis oportet nos alterutrum dimittere nobis  debita nostra. Quod ipsum Apostolus quoque precipiens, ait, Estote autem inuicem benigni, misericordes, donantes inuicem, sicut et Deus in Christo donauit uobis .

Si hec, inquit, scitis, beati eritis si feceritis ea. Salutaris hec multum nostri Saluatoris, et sedulo est cogitanda sententia, quia beati erimus sciendo celestia precepta, si tamen ea que nouimus operando sectemur. Qui enim cognita eius mandata seruare negligit beatus esse non ualet; qui hec uel cognoscere contemnit, multo longius a beatorum sorte secluditur. Congruit his Psalmista, qui mortalium corda perpendens, eque omnes beatitudinem amare, sed paucos ubi est querere conspiciens, ipse que sit maxima in hac uita hominis beatitudo manifeste  protestatus est, dicens, Beati immaculati in uia, qui ambulant in lege Domini . Et ne putaretur hec uia immaculatorum ac beatorum ab imperitis passim et rudibus posse comprehendi, consequenter adiunxit et ait, Beati qui scrutantur testimonia eius; in toto corde exquirunt eum. Quapropter, karissimi, rogemus eius clementiam, qui mandauit mandata sua custodiri nimis, ut dirigat ipse uias nostras ad custodiendas iustificationes suas, ipse post custodiam mandatorum suorum ad beatitudinem nos sue perpetue uisionis inducat iehsu Christus Dominus noster, qui uiuit et regnat cum Patre in unitate Spiritus sancti per omnia secula seculorum. Amen.



LIBER SECUNDUS. HOMILIAE ITEM GENUINAE.



HOMILIA PRIMA. IN uIGILIA PASCHAE.


MATTH. XXuIII. MARC. XuI. LUC. XXIu. IOAN. XX. In illo tempore, uespere autem Sabbati que lucescit in prima Sabbati, uenit Maria Magdalena, et altera Maria uidere sepulcrum. Et ecce terremotus factus est magnus. Angelus enim Domini descendit de celo, et accedens reuoluit lapidem, et sedebat super eum, etc.

uigilias nobis huius sacratissime noctis, sicut ex lectione euangelica audiuimus, fratres karissimi, resurrectio Domini ac Saluatoris nostri dedicauit. Iuste etenim hanc pro eius amore uigiliis celebramus et hymnis, qui pro nostro amore in ea dormire in mortem, ac de morte uoluit excitari; nam sicut Apostolus ait: Mortuus est propter delicta nostra, et resurrexit propter iustificationem nostram .  Quod ipso quoque statum temporis quod uel mortuus est in cruce, uel a mortuis resurrexit, ostendit. Circa horam quippe nonam, cum inclinata iam esset ad uesperam dies, et tepefactus a meridiano feruore radius solis, mysterium uictoriosissime passionis consummauit, euidenter se insinuans propter auferenda scelera, quibus a diuina luce et dilectione in huius mortem peregrinationis incidimus, crucis subisse patibulum. Surrexit mane prima Sabbati, que nunc dies Dominica uocatur, manifeste docens se  nos a morte anime resuscitaturum, et in lucem perpetue felicitatis esse perducturum. Sed et aliud nobis memorabile mysterium tempore sue passionis, sepulture et resurrectionis intimare curauit. Sexta quippe feria crucifixus est, Sabbato quieuit in sepulcro, Dominica resurrexit a mortuis, significans electis suis per sex huius seculi etates, inter pericula persecutionum bonis operibus insudandum. In alia autem uita quasi in Sabbato perpetuo requiem animarum sperandam: porro in die iudicii quasi in die Dominica, corporum quoque immortalium receptionem esse celebrandam, in quibus deinceps anime superno gaudio sine fine fruantur. Quod autem in lectione euangelica dictum est, quia sancte mulieres uespere Sabbati, que lucescit in prima Sabbati, uenerint  [Al., uenerunt] uidere sepulcrum, ita intelligendum est: quia uespere quidem uenire ceperint [Al., ceperunt], sed lucescente mane in primam Sabbati ad sepulcrum peruenerunt, id est, uespere aromata parauerunt, quibus corpus Domini ungere desiderabant, sed parata uespere aromata mane ad sepulcrum detulerint [Al., detulerunt]. Quod Mattheus quidem breuitatis causa obscurius posuit, sed alii euangeliste quo ordine sit factum euidentius ostendunt. Sepulto namque sexta feria Domino, reuerse  a monumento mulieres parauerunt aromata et unguenta quandiu operari licebat, et Sabbato quidem siluerunt secundum mandatum, sicut Lucas aperte designat. Cum autem transisset Sabbatum, uesperaque adueniente tempus operandi redisset, mox prompte ad deuotionem emerunt, que minus parauerant aromata, sicut Marcus commemorat, ut uenientes ungerent eum, et ualde mane una Sabbatorum ueniunt [Al., uenerunt] ad monumentum. Querendum autem cur noctem Dominice resurrectionis euangelista describens ait:

uespere autem Sabbati, que lucescit in prima Sabbati. Cum consuetus ordo temporum habeat, uesperam magis tenebrescere in noctem, quam in diem lucescere. Sed mystice loquens euangelista quantum  dignitatis hec sacratissima nox de gloria deuicte mortis accepit [Al., acceperit], insinuare studuit, dum eius exordium quo deuote Christo femine in obsequium illius uigilare ceperunt, in sequentem iam diem lucescere perhibuit. Nam Dominus auctor et ordinator temporum, qui in ultima noctis huius parte surrexit, totam eam nimirum eiusdem resurrectionis luce festiuam reddidit et coruscam. Siquidem ab exordio mundane creationis usque huc, ita temporum cursus distinguebatur, ut dies noctem precederet, iuxta ordinem uidelicet prime conditionis. Hac autem nocte per mysterium resurrectionis Domini temporum ordo mutatus est. Nam quia nocte resurrexit a mortuis, die uero sequenti eiusdem  resurrectionis effectum discipulis ostendit, ac participato cum eis conuiuio, ueritatem uirtutis eius mirantibus simul et gaudentibus astruxit, rectissime nox illa sequentis diei coniuncta est luci, ac si [Al., sic] temporum ordo statutus est, ut dies noctem sequatur. Et quidem aptissime quondam diem sequebatur nox, quia homo a luce paradisi peccando lapsus, in huius seculi tenebras erumnasque decidit; aptissime nunc dies sequitur noctem, quando per fidem resurrectionis a peccati tenebris et umbra mortis ad lucem uite Christo largiente reducimur. Quapropter necesse est, fratres karissimi, ut quia [Al., qui] noctem hanc precipuam gratia Dominice resurrectionis illustratam cognouimus, ipsi quoque sollicite curemus, ne qua eius particula nostro in  corde tenebrescat, sed tota lucescat in diem, et nunc uidelicet nobis uigilias eius digne deuotione laudis agentibus, et completis quoque uigiliis sobria ac pura conscientia, diei Dominici paschalia festa expectantibus.

uenit, inquit, Maria Magdalena, et altera Maria uidere sepulcrum. Due unius nominis eiusdemque amoris ac deuotionis femine, que Dominicum uenerunt inuisere sepulcrum, duas fidelium plebes, Iudaicam, scilicet, et gentilem designant, que una atque indissimili studio passionem resurrectionemque sui Redemptoris quacunque eius Ecclesia per orbem diffusa est celebrare desiderant. Quod autem terremotus, resurgente Domino de sepulcro sicut etiam moriente in cruce, factus est magnus, significat  terrena prius corda et celesti spe deiecta per fidem passionis ac resurrectionis eius concutienda ad penitentiam, ac saluberrimo pauore permota, ad uitam sublimanda perpetuam. Quod angelus aduenit, obsequium seruitutis sue quod Domino debuit, exsoluit. Quia enim Christus Deus et homo est, inter acta humanitatis eius semper angelorum ministeria Deo debita non desunt, sicut inquisita sancti Euangelii copiosissime probat historia. Reuoluit autem lapidem, non ut egressuro Domino ianuam pandat, sed ut egressus eius iam facti prestet hominibus indicium. Qui enim mortalis adhuc clauso uirginis utero potuit nascendo mundum ingredi, ipse absque ulla dubietate iam factus immortalis, clauso licet sepulcro, potuit resurgendo exire de mundo. Nec  pretereundum quare testis Dominice resurrectionis angelus sedens apparuerit, cum is qui natiuitatis eius mundo gaudium euangelizabat, iuxta pastores stetisse legatur. Stare quippe pugnantis est, sedere autem [Al. om. autem] regnantis. Et recte stans apparuit angelus qui aduentum Domini in mundo predicabat, ut etiam stando signaret, quia is quem predicabat, ad debellandum mundi principem ueniret. Recte preco resurrectionis eius sedisse memoratur, ut etiam sedendo figuraret eum superato mortis auctore, sedem regni iam conscendisse perpetui. De qua ipse paulo post discipulis apparens ait: Data est mihi omnis potestas in celo et in terra . Et Euangelista Marcus: Et Dominus quidem iehsu, inquit, postquam locutus est eis, assumptus est in celum,  et sedet [Al., sedit] a dextris Dei . Sedebat autem super lapidem reuolutum, quo ostium monumenti claudebatur, ut claustra inferorum sua illum uirtute deiecisse ac superasse doceret, quatenus omnes quos ibi suos inuenisset ad paradisi lucem requiemque subleuaret, iuxta illud propheticum: Tu quoque in sanguine testamenti eduxisti uinctos [Al. add. tuos] de lacu, in quo non est aqua .

Erat [Al. add. autem] aspectus eius sicut fulgur, et uestimenta eius sicut nix. Ut ipso quoque habitu et uultu significaret, quia is, cuius gloriam resurrectionis nuntiabat, et terribilis ad damnandum reprobos, et benignus esset ac blandus ad consolandum electos. In fulgure etenim terror timoris, in niue autem  blandimentum candoris exprimitur. In cuius indicium diuine discretionis ipse quoque angelus apparet, et custodes sepulcri impios timore perterret [Al., perterruit], ac mortuorum instar terre prosternit, et uisitatrices eiusdem sepulcri piissimas benigna consolatione refouet, ac ne paueant confortat. Insuper etiam familiari affatu prior ipse, quia sciret eos Iesum querere, dicit, et quia iam surrexit addit, mox etiam ipsas honorifico ac letissimo subditas ministerio gaudium resurrectionis eius euangelizare precipit. Et quam felices femine, que angelico docte oraculo triumphum resurrectionis mundo annuntiare meruerunt, atque mortis, quam Eua serpentino seducta affatu contraxit, imperium predicare dirutum. Quanto feliciores anime  uirorum pariter et feminarum, quotquot in die iudicii percussis pauore ac digna ultione reprobis, ipse celesti gratia adiute triumphare de morte, et gaudium beate resurrectionis intrare meruerint. Currentibus autem eis euangelizare discipulis occurrit iehsu, easque salutat, ostendens se omnibus iter uirtutum inchoantibus, ut ad salutem perpetuam [Al. om. perpetuam] peruenire queant, adiuuando occurrere.

Ille autem accesserunt et tenuerunt pedes eius. uideamus, fratres, in Domino resurgente a mortuis ueritatem nostre carnis, uideamus gloriam noue incorruptionis. Superius quippe lectum est quia clauso surrexit monumento: nunc autem legitur quia mulieres tenuerunt pedes eius, et adorauerunt eum.  Surrexit enim clauso ostio monumenti, et exiit, ut immortale iam factum doceret esse corpus, quod in monumento clausum fuerat mortuum. Tenendas mulieribus prebuit plantas, ut ueram se habere [Al., ostendere] carnem, que a mortalibus tangi posset [Al., possit] intimaret.

Ite, inquit, nuntiate fratribus meis, ut eant in Galileam, ibi me uidebunt. O mira pietas Saluatoris, mira benignitas! Quos ante passionem discipulos, et aliquando etiam seruos uocare consueuerat, hos post resurrectionem fratres appellat, ut et eiusdem se humanitatis, quam et ante habuerat, habitum resurgendo resumpsisse monstraret, et illos quoque ad promerendam sperandamque in sua carne coronam immortalitatis qua ipse iam preeminebat erigeret.  Sane quod se in Galilea uidendum a discipulis predixit, et sicut sequentia sancti Euangelii declarant, exhibuit etiam in hoc mystice, et ueritatem sue resurrectionis et nostre profectum uite spiritualis insinuat. Galilea quippe transmigratio facta interpretatur. Et bene in Galilea uidetur a discipulis, qui iam de morte ad uitam, de corruptione ad incorruptionem, de pena transmigrauerat ad gloriam, ut uictoriam resurrectionis non solum ostensione corporis et exhortatione sermonis, sed nomine quoque loci in quo appareret et loqueretur commendaret. Sed et ipsi gaudio resurrectionis eius ita solum tunc frui ualemus, si nunc de corruptela uitiorum ad uirtutum opera transmigrare satagimus. Unde curandum summopere  est, fratres mei, ut quia resurrectionis Domini et Saluatoris nostri tempus agnouimus, quia eius solemnia celebramus, continuis bonorum operum profectibus ad contemplandam eius celsitudinem transmigremus, quia nostre resurrectionis tempus ignoramus, quod tamen futurum nullo modo ambigimus, et omni quidem, et in hac precipua nocte, sollicitas pro eius exspectatione uigilias agamus. Obsecremus misericordiam illius, qui susceptam pro nobis humiliter mortem mox sublimiter superauit, ut nostre nos tempore resurrectionis de morte ad uitam transmigrare concedat. Rogemus eum qui pascha nostrum immolatus est Christus, ut et inchoata paschalis gaudii solemnia nos digne peragere, et per hec contingere ad gaudia prestet eterna. Inter hec  uero notandum quod huius sacratissime noctis ac redemptionis nostre, quam colimus, solemnitas iam olim est in antiquo Dei populo mystice designata. Cum enim idem populus diu fuisset Aegyptia seruitute grauatus, nec eum dimittere uellent Aegyptii ad liberum sui Conditoris exire seruitium, tandem precepit ei Dominus in celebratione pasche immolare agnum, eiusque carnes hac nocte assare et edere, et ex eius sanguine, qui esset effusus in limine, postem domorum suarum utrumque ac superliminare perungere, atque intus paratum ac uigilantem, horam sue redemptionis exspectare: quod dum faceret, ecce noctis huius medio Dominus adueniens, percussis Aegyptiorum primogenitis, liberauit populum suum a pondere longe seruitutis, atque ad terram  promisse olim patrie perduxit, iubens eum hanc noctem in memoriam sue saluationis omnibus annis immolatione agni paschalis agere solemnem. Que profecto redemptio populi illius spiritualis nostre redemptionis, que resurgente a mortuis Domino hac nocte completa est, typum gessit, sicut etiam carnales eiusdem populi oppressores Aegyptii diriora nequitie spiritualis arma designant, quibus subiectum sibi genus humanum impia damnatione premebat. Sed ueniens Agnus immaculatus dignatus est immolari pro nobis, dedit sanguinem suum nostre salutis pretium, qui, morte ad tempus suscepta, mortis imperium perpetuo damnauit, mirandoque ac desiderabili spectaculo agnus innocenter occisus, leonis qui occiderat uires potenter attriuit. Agnus  qui tollit peccata mundi, leonem qui intulit peccata mundo confregit: Agnus, qui nos sue carnis et sanguinis libamine ne pereamus reficit, leonem qui nos rugiens circuit, et quem de nobis perdat inquirit, interficit Agnus, qui sue mortis signum frontibus nostris ad decutienda tela mortiferi hostis imposuit. Nam et ideo sanguis agni legalis in limine superliminari et utroque poste domorum in quibus edebatur iussus est poni, ut etiam quadripartita sanguinis distinctio quadrifidum dominice passionis uexillum, quo nos signati liberamur exprimeret, deiecit aduersarium nostre libertatis et pacis, qui insidiatur nobis in occulto, sicut leo in cubili suo. Sicuti ergo nocte hac immolato agno in Aegypto,  signatis eius sanguine domibus fidelium, comestis eius carnibus uenit Dominus repente, et eos qui mysterii celestis exortes manebant puniens, e contra populum quem sacramentis salutaribus imbutum uidit, redemit: ita nimirum Dominus ac Redemptor noster cum suum pro nobis corpus et sanguinem hostiam Patri obtulisset, subuertit potentiam diaboli, et satellitum eius, spirituum, uidelicet, immundorum, audaciam comminuit. Disiecit claustra inferni, electos qui ibidem quamuis in tranquillitatis sinu tenebantur eruit, et hac ipsa nocte resurgens a mortuis ad celestis regni gaudia reduxit, impleta prophetia que dixit , [Al., om. hec omnia] nec iustos solum quos apud inferos inuenit, abstulit, uerum  etiam eis [Al., eos] quos in carne adhuc positos suos esse cognouit, necnon et nobis, quos in se credituros in fine temporum preuidit, remedium salutis morte sua ac resurrectione procurauit. Nobis etiam antequam crearemur spiritualem uite alimoniam qua recrearemur [Al., recreamur] sacrauit, signum uictorie quo ab hostium insidiis muniremur parauit, uite perennis iter quod sequamur aperuit. Unde et ipsi merito nocte hac redemptionis nostre memores, uigiliis Deo dignis instamus et precibus lectionibusque diuinis, que date nobis gratie munera narrant, audiendis operam damus, nouam adoptionis plebem spiritualis Aegypti Domino subtractam, uni uero Domino fonte regenerationis sacramus, missarum solemnia celebramus, corpus sacrosanctum et pretiosum  Agni nostri sanguinem, quo a peccatis redempti sumus, denuo Deo in profectum nostre salutis immolamus. Et quia de resurrectionis dominice simul et ereptionis nostre mysteriis annua solemnitate letamur, studeamus, karissimi, hec eadem mysteria interno mentis amore complecti, hec uiuendo semper tenere, hec quasi munda animalia nunc oris locutione ruminanda, nunc cordis penetralibus retractanda seruemus, et ante omnia talibus uitam ducere curemus actibus, quibus nostre quoque resurrectionis euentum letantes mereamur aspicere, ut cum tuba nouissima totum genus humanum excitans ad tribunal iusti iudicis aduocauerit, nos a sorte reproborum secernat, signum eiusdem iudicis nostri,  quo sacramur, a pena negligentium secernant uigilie quibus aduentum eius exspectamus, eisque digna ultione multatis ipse nos ad mansionem superne pacis, quam ante secula promisit, inducat, qui uiuit et regnat cum Patre in unitate Spiritus sancti Deus per omnia secula seculorum. Amen.



HOMILIA II. IN uIGILIA PASCHAE.


LUC. XXIu. IOAN. XX. In illo tempore, stetit iehsu in medio discipulorum suorum, et dicit eis: Pax uobis, ego sum, nolite timere, etc.

Gloriam sue resurrectionis Dominus et Redemptor noster paulatim discipulis et [Al. om. et] per incrementum temporis ostendit, quia nimirum tanta erat uirtus miraculi, ut hanc repente totam capere  fragilia mortalium pectora non possent. Consulens igitur ipse imbecillitati querentium, primo uenientibus ad monumentum et feminis suo amore feruentibus et uiris, reuolutum lapidem, et ablato suo corpore linteamina, quibus inuolutum erat, sola posita monstrauit; deinde curiosius inquirentibus feminis, et de eo quod inuenerant mente consternatis angelorum uisionem ostendit, qui illum resurrexisse certa manifestatione patefacerent, ac sic precurrente fama patrate resurrectionis, tandem ipse Dominus uirtutum et rex glorie apparens, quanta potentia mortem quam ad horam gustauerat deuicisset, aperuit. Et quidem quantum et euangelice serie lectionis inuenimus, quinquies ipsa qua resurrexit die, uisus est hominibus primo Marie Magdalene ad monumentum,  quando ei desideranti pedes eius amplecti [Al. complecti] dictum est: Noli me tangere, nondum enim ascendi ad Patrem meum . Deinde duabus a monumento currentibus nuntiare discipulis que ab angelis de perfecta eius resurrectione didicerant, de quibus scriptum est: Quia accesserunt, et tenuerunt pedes eius, et adorauerunt eum . Apparuit ipso die aduesperascente duobus euntibus in castellum Emaus [Al., Emmaus], qui eum ad hospitium uocantes in panis fractione cognouerunt; apparuit et Petro . Quod si euangelista quando uel ubi factum sit, minime designauerit, tamen quia factum sit non tacet, scribens quia cum prefati duo discipuli, cognito Domino in Emaus, statim redissent Hierusalem, inuenerunt congregatos undecim, et eos qui  cum ipsis erant, dicentes: Quia surrexit Dominus uere, et apparuit Simoni. Ac deinde subiungit: Et ipsi narrabant que gesta erant in uia, et quomodo cognouerunt eum in fractione panis. Statimque annectit quintam eius apparitionem, de qua modo cum [Al. add. Euangelium] legeretur audiuimus, ita incipiens:

Dum hec autem loquuntur, iehsu stetit in medio eorum, et dicit [Al., dixit] eis: Pax uobis, ego sum, nolite timere. Ubi primo notandum et diligenter memorie commendandum est, quod de se loquentibus discipulis Dominus astare in medio, et presentiam sue uisionis reuelare dignatus est. Hoc est enim quod fidelibus cunctis alibi promisit, dicens: Ubi sunt duo uel tres congregati in nomine meo, ibi sum in medio  eorum . Ad confirmandam namque fidei nostre constantiam, quod semper agit presentia diuine pietatis, aliquando etiam presentia uoluit corporalis ostendere uisionis. Nam et de nobis quamuis porro infra apostolorum pedes iacentibus hoc ipsum eius misericordia fieri confidere debemus, ipsum, uidelicet, esse in medio nostri, quotiescunque conuenientes in nomine illius congregamur. Nomen quippe illius iehsu, id est, Saluator est. Et cum de acquisitione perpetue salutis locuturi conuenimus, constat nimirum quia in nomine Iesu congregamur. Nec dubitare fas est de his que ipse amat conferentibus nobis eum esse presentem, et tanto utique uerius, quanto ea que ore proferimus perfectiori corde retinemus. Deinde uidendum quod apparens Saluator  discipulis pacis statim eis gaudia mandat, id ipsum celebrata immortalitatis gloria iterans, quod ad passionem iturus mortis quasi pignus eis speciale salutis accurate commendauerat dicens: Pacem relinquo uobis, pacem meam do uobis . Cuius gratiam muneris eo quoque nato uisi mox pastoribus angeli predicabant laudantes Deum, et dicentes: Gloria in excelsis Deo, et in terra pax hominibus bone uoluntatis , quia nimirum tota Redemptoris nostri in carne dispensatio, mundi est reconciliatio. Ad hoc quippe incarnatus, ad hoc passus, ad hoc est resuscitatus a mortuis, ut nos qui peccando iram Dei incidimus, ipse reconciliando ad Dei pacem reduceret. Unde recte et a propheta Pater futuri seculi, Princeps pacis, nominatur . Et Apostolus  de eo scribens his qui ex gentibus crediderant, ait: Et ueniens euangelizauit pacem uobis qui longe fuistis, et pacem his qui prope, quoniam per ipsum habemus accessum ambo in uno spiritu ad Patrem . Apparente autem sibi Domino, conturbati et conterriti discipuli, existimabant se spiritum uidere. Agnoscentes quidem Dominum esse qui apparuit, sed putantes quia non in corporis eum, sed in spiritus sui substantia uiderunt [Al., uiderent], id est, quia non corpus ipsius quod defunctum et sepultum nouerant, iam resuscitatum a morte conspicerent, sed spiritum potius quem, relicto corpore, in manus patris commendauerat, pre oculis haberent. Sed hunc eorum errorem simul et pauorem, quo ad nouam incognitamque uisionem fuerant perculsi, benigna  [Al., benigne] magister piissimus gratia consolationis et admonitionis abstergere curauit.

Quid, inquiens, turbati estis, et cogitationes ascendunt in corda uestra? uidete manus meas et pedes, quia ego ipse sum. Non autem sine causa manus suas potius ac pedes, quam uultum quem eque nouerant, eos uidere ac recognoscere iubet, sed ut, uisis clauorum signis quibus cruci erat affixus, non solum corpus esse quod uidebant, sed ut ipsum Domini sui corpus quod crucifixum nouerant intelligere possent. Unde bene Ioannes, dominice apparitionis memoriam faciens, latus quoque suum, quod a milite fuerat uulneratum, discipulis eum ostendisse perhibet, ut quo plura notissime passionis ac suscepte  mortis indicia cognoscerent, eo certiori patrate iam resurrectionis ac dirute mortis fide gauderent. Qui ut illos per omnia de fide resurrectionis certos redderet, non tantum oculis intuendum, sed attrectandum quoque manibus corpus, quod immortale illis ostendebat, exhibuit dicens:

Palpate et uidete, quia spiritus carnem et ossa non habet, sicut me uidetis habere. Quatenus gloriam resurrectionis predicaturi, modum quoque nobis resuscitati corporis qualis esset sperandus absque omni ualerent ambiguitate monstrare. Unde cum magna fiducia beatus Ioannes apostolus auditores suos ad sequenda fidei et ueritatis, quam didicit, arcana prouocat dicens: Quod fuit ab initio, quod audiuimus  et uidimus oculis nostris, quod perspeximus, et manus nostre tentauerunt de uerbo uite . Solent autem gentiles hoc in loco simplicitati fidei nostre deceptionum laqueos tendere dicendo: Qua temeritate confiditis quia Christus quem colitis uestra de puluere corpora possit incorrupta reducere, qui nec suorum uulnerum, que in cruce suscepit, potuit cicatrices obducere, sed resuscitato, ut dicitis, suo corpore a mortuis, signa adhuc mortis inesse non celauit? Quibus respondemus, quia Christus, cum omnipotens sit Deus, et nostra, ut promisit, corpora de corruptione ad incorruptionem, de morte ad uitam, de terre puluere celestem suscitauit ad gloriam, et suum quod moriendo exuerat corpus quale uoluit reuocauit ad uitam. Quod cum abolitis passionis  indiciis ostendere discipulis posset, certe [Al., certe] utique dispensationis gratia passionis in eo maluit indicia reseruare. Primo, uidelicet, ut discipuli, qui hec uidebant, manifeste possent dignoscere non spiritum sine corpore, sed corpus esse spirituale quod uidebant, certamque fidem peracte resurrectionis eius, certam spem future omnium hominum resurrectionis mundo predicarent. Deinde, ut ipse Dominus et Deus noster iehsu Christus, qui in humilitate [Al., humanitate] Patrem interpellat pro nobis, ostensis uulnerum suorum cicatricibus, quantum pro humana salute laborauerit, ei perpetuo demonstret, miroque et ineffabili nobis ordine eum qui nil unquam potest obliuisci, qui semper misereri paratus est, absque intermissione admoneat [Al.,  commoneat] quam congrue [Al., iuste] hominibus misereatur, quorum particeps nature, doloris et passionis ipse Dei Filius effectus sit, pro quibus ipse confligens, mortis imperium moriendo prostrauit. Tertio, ut omnes electi perpetua beatitudine suscepti, uidentes in Deo ac Domino suo signa passionis, nunquam illi gratias agere desistant, per cuius mortem se uiuere cognoscunt, sicque fieri ualeat quod uoce totius Ecclesie cantat propheta in Psalmis: Misericordias Domini [Al., tuas, Domine] in eternum cantabo . Ad extremum ut etiam reprobi in iudicio signa eiusdem passionis aspiciant, sicut scriptum est: uidebunt in quem transfixerunt , ac se iustissime damnandos intelligant, non solum hi qui ei impias intulere manus, sed et  illi qui uel suscepta eius mysteria pro nichilo contemnunt, uel sibi oblata nunquam suscipere curarunt, uel etiam maiore impietate in eos qui susceperant odiis ac persecutionibus exstinguere aut corrumpere laborant. Non ergo fallit [Al. add. nos] fides resurrectionis Christi, non decipit nos spes resurrectionis nostre, quia Deus Pater et Dominum suscitauit, et nos suscitabit per uirtutem suam . Et sicut alibi idem Apostolus ait: Quod si spiritus eius, inquit [Al. om. inquit], qui suscitauit Iesum a mortuis, habitat in uobis, qui suscitauit Iesum Christum a mortuis, uiuificabit et mortalia corpora uestra per inhabitantem Spiritum eius in uobis . Quod de electis specialiter dictum constat,  quoniam quidem omnes resurgemus, non autem omnes immutabimur, sed soli qui nunc spiritus sancti inhabitatione reguntur, tunc in eterne uite beatitudine [Al., beatitudinem] maiori eiusdem [Al., etiam] spiritus gratia subleuantur. Igitur Dominus, ad confirmandam resurrectionis fidem, se ipsum uiuum discipulis prebuit, uerba exhortationis attulit, uestigia passionis non solum intuenda, sed et palpanda demonstrauit. Sed infirma adhuc eorum precordia nouitatem tante potentie capere nequeunt, magisque mirari pre gaudio quod uidebant, quam credere quod docebantur incipiunt. uerum Dominus ne quid in eorum mente resideret ambigui, sumptis etiam epulis, comedit coram eis, ut si uisibus oculorum, si suorum tactibus non crederent digitorum,  uel alimentorum carnalium perceptione carnem esse que apparuit cognoscerent. Qua in re, fratres [Al. add. karissimi], cauenda est heresis stulta Cerinthianorum, ne quis uidelicet pueriliter desipiens estimet uel Mediatoris Dei et Domini nostri corpus excitatum a mortuis, sustentaculo eguisse ciborum, uel nostra post resurrectionem corpora in uita et conuersatione spirituali escis reficienda carnalibus, ubi diuine contemplatio claritatis esurire et sitire, sicut et bonorum ceterorum penuriam pati nullatenus sinit. Unde ardentissimus uite illius amator de sua certus deuotione, Deo spe letabundus loquitur: Ego autem cum iustitia apparebo in conspectu tuo, satiabor dum manifestabitur gloria tua . Et Philippus eodem feruens amore: Domine, inquit,  ostende nobis Patrem, et sufficit nobis . Simpliciter itaque et pie sentiendum est resuscitatum a morte, et immortale iam factum corpus dominicum, nullam quidem necessitatem, attamen facultatem habuisse uescendi; ideoque ubi opportunitas probande substantie naturalis exigebat, cibis esse refectum, qui nimirum cibi nullum sagine adiumentum, ut mortalium corporibus solent, illi prebuerint, sed quomodo in ignem missa aqua, ita mox comesti spirituali eius sint uirtute absumpti. Sed et nostra post resurrectionem corpora celesti gloria predita, credendum est ad quidquid uoluerint agendum esse potentia, ad perueniendum ubicunque libuerit esse promptissima; sed quia tunc nulla manducandi necessitas uel utilitas aliunde potest incurrere [Al.,  inferri], nullatenus immortale seculum cibis mortalibus esse fruiturum, ubi filiis resurrectionis non aliud esca et potus quam uita et salus, gaudium, pax, et omnia bona, quam illud nimirum sit quod in psalmo canitur: Beati qui habitant in domo tua, Domine, in secula seculorum [Al., seculum seculi] laudabunt te . Et iterum: uidebitur Deus deorum in Sion . Unde et Apostolus illius seculi arcana scribens [Al., describens], ait: Quando erit Deus omnia in omnibus . Expleta autem refectione Dominus adhuc exhortationis monita subiunxit, dicens:

Hec sunt uerba que locutus sum ad uos, cum adhuc essem uobiscum. Id est, cum mortali adhuc et  passibili carne uestri essem similis.

Quoniam necesse est impleri omnia que scripta sunt in lege Moysi et Prophetis et Psalmis de me. Omnem Magister ueritatis tollit scrupulum simulationis, undique ueritatis iura confirmat. uidetur, palpatur, reficitur, sermo exhortationis per singula prebetur, et ne solum eius testimonium minus sufficere putaretur, etiam Moysi et prophetarum auctoritas, qui eius incarnationem, passionem et resurrectionem suis presignauerunt scriptis, ad medium producitur. Ne uero ad intelligenda horum mystica dicta, tardi forte remanerent, sensum quoque illis quo hec intelligere possent aperuit: quo facto, nil ultra prisce dubietatis in eorum mente residere permisit, nec tamen [Al., tunc] illis adhuc rationem passionis  ac resurrectionis sue reddere desistit [Al., destitit]. Nam sequitur:

Et dixit illis: Quoniam sic scriptum est, et sic oportebat Christum pati, et resurgere a mortuis die tertia, et predicari in nomine eius penitentiam et remissionem peccatorum in omnes gentes. Ideo autem Christum pati et resurgere oportebat a mortuis, quia impossibile erat mundum saluari nisi Deus homo ueniret, qui in hominis habitu apparens, et homines que essent diuina instrueret, et mortem ut homo suscipiens diuina uirtute reuinceret, sicque in se credentes, et ad contemptum subeunde mortis accenderet, et certitudine sperande resurrectionis ac uite perpetis animaret. Quo enim aptius exemplo poterant homines ad fidem participande glorie, et  promerende uite immortalis erigi, quam cum ipsum Deum cognoscerent [Al., agnoscerent] humanitatis ac mortalitatis sue factum [Al., add. fuisse] participem? Quo efficacius ordine ad toleranda pro sua salute aduersa queque prouocarentur, quam cum auctorem suum didicissent pro eorum [Al., ipsorum] salute [Al. add. et] innumera ab impiis genera probrorum, et ipsam mortis subiisse sententiam? Qua ratione congruentius spem resurrectionis acciperent, quam cum eius se sacramentis ablutos et sanctificatos, eius corpori adunatos esse meminissent, qui, pro ipsis morte gustata, citius exemplum resurgendi a morte preberet? Oportebat itaque pati Christum, et resurgere a mortuis die tertia, et predicari, inquit, in nomine eius penitentiam, et remissionem [Al.  add. peccatorum] in omnes gentes. Qui [Al., quia] nimirum ordo erat necessarius, ut prius pro salute mundi sanguis funderetur Christi, postquam [Al. om. postquam] per [Al. add. quem] eius resurrectionem et ascensionem patefieret hominibus celestis ianua regni; et sic demum mitterentur qui cunctis per orbem nationibus uerbum uite predicarent, ac sacramenta fidei, quibus saluari atque ad gaudia superne patrie possent attingere, ministrarent, cooperante ipso Mediatore Dei et hominum, homine Iesu Christo, qui uiuit et regnat cum Patre in unitate Spiritus sancti Deus, per omnia secula seculorum. Amen.



HOMILIA III. IN FERIA SEXTA INTER OCTAuAM PASCHAE.


 MATTH. XXuIII. In illo tempore undecim discipuli abierunt in Galileam, in montem ubi constituerat illis iehsu. Et uidentes eum adorauerunt, etc.

Euangelica lectio, fratres karissimi, quam modo audiuimus, et iuxta litteram gaudio plena refulget, quia triumphum Redemptoris nostri, simul et redemptionis nostre dona plano sermone describit. Et si hanc enucleatius pertractare uelimus, gratiorem in littera fructum spiritualis sensus inditum esse comperimus. Sermo etenim Dei, aromatum more, quo subtilius quasi terendo et cernendo discutitur, eo maiorem interne sue uirtutis fragrantiam [Al., flagrantiam] reddit. Planum namque est et dulce ad audiendum piis, quod:

Discipuli abierunt in Galileam in montem ubi constituerat  illis iehsu, et uidentes eum adorauerunt. Sed non uacat [Al. add. a] mysterio, quod Dominus in Galilea post resurrectionem, uel quod in monte discipulis apparuit. In monte etenim apparuit, ut significaret quia corpus, quod de communi generis terra nascendo susceperat, resurgendo iam super terrena omnia subleuatum celesti uirtute induerit. In monte apparuit, ut admoneret fideles, si illic celsitudinem resurrectionis eius cupiunt uidere, hic ab infimis cupiditatibus ad superna studeant desideria transire. Nomen uero Galilee quid mysterii salutaris contineat, crebra Patrum expositione notissimum est. Sed non ab re est sepius uerbo [Al., uerbum] repetere, quod semper necesse est animo retinere. Galilea quippe transmigratio facta, uel reuelatio, dicitur.  Utraque autem [Al., enim] interpretatio nominis ad unum finem respicit. Siquidem supra legimus dixisse angelum mulieribus: Ite, dicite discipulis eius quia surrexit, et ecce precedet uos in Galileam, ibi eum uidebitis. Et nunc, euangelista narrante, cognouimus quia.

Abierunt discipuli in Galileam, et uidentes eum adorauerunt. Quid est ergo quod Dominus iehsu precedit discipulos in Galileam, ut uideatur ab eis, sequuntur illi et uidentes eum adorant, nisi quia surrexit Christus a mortuis, primitie dormientium ? Sequuntur autem hi qui sunt Christi, et ipsi in suo ordine ad uitam de morte transmigrant, ibique eum uidentes adorant, quia [Al., quem] in specie sue diuinitatis contemplantes sine fine  collaudant. Cui uisioni congruit illud, quod Galilea etiam reuelatio interpretatur. Tunc etenim reuelata facie, sicut Apostolus testatur, gloriam Domini speculantes, in eamdem imaginem transformamur, quicunque modo reuelamus ad eum uiam nostram, eiusque uestigia fide sequimur non ficta.

Et uidentes, inquit, eum adorauerunt: quidam autem dubitauerunt. Si querimus unde dubitauerint, qui uidentes Dominum adorauerunt, nulla magis causa occurrit, quam ea cuius Lucas meminit cum ipso resurrectionis sue die discipulis eum apparuisse narraret, conturbati uero [Al. add. inquit] et conterriti existimabant se spiritum uidere . uidentes ergo Dominum cognoscunt, et quia hunc Deum esse didicerant, dimissis in terram uultibus  adorant. Sed inerat mentibus eorum non contemnenda dubietas, quia se non corpus in quo passus est resuscitatum, sed spiritum, quem finita passione tradidit, solum uidere putabant. Unde confestim Magister pius et eos qui iam crediderunt in fide confortat, et illos qui adhuc dubitauerunt ad fidei gratiam conuocat, omnibus, scilicet, intimans, ad quantam glorie magnificentiam assumpta pro hominibus et morti data humanitas resurgendo peruenerit.

Data est mihi, inquit, omnis potestas in celo et in terra. Non enim hoc [Al., hec] de ceterna Patri diuinitate, sed de assumpta loquitur humanitate, quam suscipiendo minoratus est paulo minus ab angelis,  et in qua resurgendo a mortuis, gloria et honore coronatus est, et constitutus super opera manuum Patris, omniaque subiecta sub pedibus eius . Interque [Al., inter que] omnia etiam mors ipsa, que ei ad tempus preualere uisa est, eius pedibus substrata est. Quod ergo Psalmista de Domino resurgente a mortuis ait Patri: Omnia subiecisti sub pedibus eius, hoc est utique quod resurgens ipse Dominus ait discipulis:

Data est mihi omnis potestas in celo et in terra. Et quidem etiam priusquam a morte resurgeret, nouerant angelice in celo uirtutes iure [Al. add. se] subditas homini, quem a suo Conditore specialiter assumptum esse uidebant; sed ceci in terra homines dedignabantur ei subiici, quem communi secum  mortalitate cognouerant indutum. Contemnebant eius uirtutem in miraculis intelligere diuinam, cui infirmitatem in passionibus inesse cernebant humanam. Propter quod benigne Mediator ipse Dei et hominum, etiam hominibus in terra notum fieri uolens quia data sit ei omnis potestas in celo et in terra, quatenus et ipsis [Al., ipsi] cum angelis in celo uitam possent habere perennem, misit doctores qui cunctis per orbem nationibus uerbum uite predicarent.

MATTH. ULT. MARC. XuI. Euntes, inquit, docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia quecunque mandaui uobis. Rectissimus autem ordo predicandi et modernis quoque predicatoribus Ecclesie  diligentissime sectandus, ut primo quidem doceatur auditor, deinde fidei sacramentis imbuatur, deinde seruandis Domini mandatis ex tempore liberius instruatur. Quia neque indoctus quisque et ignarus Christiane fidei potest eiusdem fidei sacramentis ablui, neque lauacro baptismi a peccatis emundari sufficit, si non post baptisma studeat quisque bonis operibus insistere. Prius ergo docere gentes, id est, scientia ueritatis instruere, ac sic baptizare precipit, quia et: Sine fide impossibile est placere Deo ; et: Nisi quis renatus fuerit ex aqua et Spiritu sancto, non potest introire in regnum Dei . Ad extremum uero subiungit:

Docentes eos seruare omnia quecunque mandaui uobis.  Quia sicut corpus sine spiritu mortuum est, ita et fides sine operibus mortua est. Quanta autem merces pie conuersationis, quale pignus future beatitudinis etiam in presenti fidelibus [Al., fideles] maneat, subsequenter insinuat, dicens:

Et ecce ego uobiscum sum omnibus diebus usque ad consummationem seculi. Libet autem conferre huic testimonio quod Marcus ait: Et Dominus quidem postquam locutus est eis, assumptus est in celum, et sedet a dextris Dei . Quia enim ipse Deus et homo est, assumptus est in celum humanitate, quam de terra susceperat; manet cum sanctis in terra diuinitate, qua terram pariter implet et celum: manet autem omnibus diebus usque ad consummationem seculi. Ex quo intelligitur, quod usque  ad finem seculi non sunt defuturi in mundo, qui diuina mansione et inhabitatione sint digni. Nec dubitandum eos post huius seculi certamina manere cum Christo in regno, qui in seculo certantes Christum in sui cordis hospitio meruerunt habere mansorem. Notandum interea quod presens ubique diuina Maiestas aliter electis suis, aliter adest reprobis. Adest enim reprobis potentia nature incomprehensibilis, qua omnia cognoscit nouissima et antiqua, intelligit cogitationes a longe, et omnes uias singulorum preuidet. Adest electis gratia pie protectionis, qua illos specialiter per presentia dona uel flagella quasi filios pater erudit, atque ad possessionem future hereditatis erudiendo prouehit . Adest electis, ut scriptum est: Iuxta est  Dominus his qui tribulato sunt corde, et humiles spiritu saluabit . Adest reprobis, ut premissum est: uultus autem Domini super facientes mala, ut perdat de terra memoriam eorum . Unde necesse est ut semper in operibus nequam paueant mali, quorum etiam cogitationes singule conspectui districti iudicis patent, semper in operatione iustitie et in his que propter iustitiam patiuntur gaudeant boni, quibus Deum diligentibus omnia cooperantur in bonum , et in quacunque tribulatione positis nunquam eius pietas abest, cui canitur in psalmo: Tibi enim derelictus est pauper, pupillo tu eris adiutor. Contere brachium peccatoris et maligni . Quam pietatis sue presentiam non tantum nobis uerbo promisit, sed et  euidentibus designauit indiciis, cum post resurrectionem suam discipulis sepius, usque ad diem quo celos petiit, apparuit, eorumque animos admonendo, increpando, Spiritus sancti donum tribuendo, roborauit. E quibus quidem apparitionibus decem solummodo in euangelistarum scriptis inuenimus, sed plures fuisse docet Apostolus, dicens: Et resurrexit tertia die secundum Scripturas, et uisus est Cephe, et post hec undecim. Deinde uisus est plus quam quingentis fratribus simul, deinde uisus est Iacobo, deinde apostolis omnibus; nouissime autem omnium, tanquam abortiuo, uisus est et mihi . Quibus enim locis uel temporibus facte sint uisiones quas commemorat ignoramus: tantum scimus quia quod  sibi nouissime uisum esse Dominum confirmat, post ascensionem eius factum est, uel quando illum de celo alloquens de persecutore doctorem ecclesie fecit ; uel quando in paradisum et tertium celum raptus audiuit arcana uerba que non licebat homini loqui . Et, sicut alibi dicit Mysterium Euangelii, quod ab homine non accepit, per reuelationem Iesu Christi didicit . Decies uero uisum, ut diximus, post resurrectionem Dominum Euangeliorum nobis et Actuum apostolorum prodit historia, ubi ipso resurrectionis sue die quinquies apparuisse legitur.

Primo quidem Marie Magdalene flenti ad monumentum; deinde, eidem Marie, et alteri eiusdem nominis femine, regredientibus a monumento nuntiare  discipulis que ibi compererant, occurrens apparuit; tertio, Simoni Petro; quarto, Cleophe [Al., Cleope] et socio eius, cum quibus ipse gradiens in Emaus, ibidem in panis fractione cognitus est. Qui mox reuersi Hierosolymam, inuenerunt discipulos loquentes: Quia surrexit Dominus uere, et apparuit Simoni. Nam plenius alibi quando Simoni apparuerit, non legitur. Quinto, apparuit eis in eodem loco ianuis clausis, ubi non erat [Al., aberat] Thomas. Sexto, post dies octo, quando erat cum eis et Thomas. Septimo, piscantibus ad mare Tiberiadis. Octauo, in monte Galilee, quod hodierna lectione audiuimus. Nono, recumbentibus illis undecim apparuit, die quo ascendit in celum. Decimo, uiderunt eum ipsa die non iam in terra positum, sed eleuatum in  era, celosque petentem dicentibus sibi angelis: Sic ueniet quemadmodum uidistis eum euntem in celum. 

Hac ergo frequentia corporalis sue manifestationis ostendere uoluit Dominus, ut diximus, in omni loco se bonorum desideriis diuinitus esse presentem. Apparuit namque ad monumentum lugentibus ; aderit et nobis absentie eius recordatione salubriter contristatis. Occurrit reuertentibus a monumento, ut agnita resurrectionis gaudia predicarent ; aderit et nobis, dum bona que nouimus proximis fideliter annuntiare gaudemus. Apparuit in fractione panis his qui se peregrinum  esse putantes ad hospitium uocauerunt ; aderit et nobis cum peregrinis et pauperibus, quecunque possumus, bona libenter impendimus. Aderit et nobis in fractione panis, cum sacramenta corporis eius, uidelicet, panis uiui [Al. om. uiui], casta ac simplici conscientia sumimus. Apparuit in abdito de sua resurrectione loquentibus; adest et nobis modo eius dono idem agentibus. Aderit nobis semper cum, ab externis [Al., extrinsecus] operibus ad tempus uacantes, de eius gratia locuturi conuenimus . Apparuit, cum foribus clausis intus Iudeorum metu residerent . Apparuit cum minorato eodem metu apertis eum gressibus in montis uertice [Al., uerticem] quererent . Adfuit  quondam confortaturus suo Spiritu Ecclesiam, cum ab infidelibus premeretur. Ad [Al., prem. et ad] publicum uenire ac dilatari prohiberetur. Adest eidem et nunc cum inclinato ad fidem culmine regali terror quieuit persecutionis, et omnis mundi sublimitas apostolicis est subdita uestigiis. Apparuit piscantibus , eisque [Al., eosque] apparens diuinis adiuuit beneficiis: aderit et nobis, cum necessaria uite temporalis recta intentione curamus, iustisque nostris laboribus subsidium sue pietatis adiungit [Al., subiunxit]. Apparuit recumbentibus , aderit et nobis, cum, iuxta Apostoli monita, siue manducamus, siue bibimus, siue aliud quid agamus [Al., agimus], omnia in gloriam [Al., gloria] Dei facimus . Apparuit primo in Iudea ,  deinde in Galilea, post hec rursum in Iudea die quo ascendit in celum. Aderat Ecclesie, cum primo solius Iudee terminis clauderetur, adest modo, cum Iudeis ob culpam perfidie derelictis transmigrauit ad gentes. Aderit in futuro, cum ante finem seculi reuertetur ad Iudeam, et, sicut Apostolus ait, intrante gentium multitudine, sic omnis Isrel saluus erit . Nouissime illis apparuit ascendens in celum . Aderit et nobis, ut eum post mortem sequi mereamur ad celos, si ante mortem eum in Bethaniam unde ascendit, id est, in domum obedientie, sequi curamus . Ipse etenim celos [Al., celum] ascensurus Bethaniam uenit, quia, sicut Apostolus ait, Factus est obediens usque ad mortem, mortem autem crucis, propter quod et Deus illum  exaltauit . uenimus ibidem et nos, si quod ille monet agimus, quod promisit intendimus. Esto, ait [Al., autem], fidelis usque ad mortem, et dabo tibi coronam uite . Fitque, ipsius gratia largiente, ut qui nobiscum usque ad uite huius terminum manet, post hanc nos uitam ad uidenda secum uite celestis premia subleuet, in qua uiuit et regnat cum Patre, Deus, in unitate Spiritus sancti, per omnia secula seculorum. Amen.



HOMILIA Iu [a 1Kb] . INFRA OCTAuAS PASCHAE.


LUC. XXIu. In illo tempore. Una Sabbati ualde diluculo uenerunt mulieres ad monumentum portantes que parauerant aromata, et inuenerunt lapidem reuolutum a monumento, et ingresse non inuenerunt corpus Domini Iesu.

 Aperta nobis est, fratres, de resurrectione Domini et Saluatoris nostri lectio recitata; neque exponendo laborare opus est, ubi notissima fidei nostre mysteria euangelicis replicantur oraculis, sed breuiter oportet intimare que nobis sint ex eius lectionis imitatione facienda.

Una, inquit, Sabbati ualde diluculo uenerunt mulieres ad monumentum. Una Sabbati prima est dies post diem Sabbati, quam nunc ob reuerentiam Dominice resurrectionis Dominicam uocare solemus. Sic enim secunda Sabbati, tertia Sabbati, et ceteri ex ordine dies in Scriptura sacra nomen a numero sortiuntur. Idipsum autem significat, ubi una Sabbatorum legitur, unam, uidelicet, siue primam diem  post Sabbatorum, hoc est, requietionum diem ostendens. Quod autem mulieres Dominum quesiture ualde diluculo uenerunt ad monumentum, magnam sui amoris erga illum deuotionem demonstrant, ad cuius obsequium mox ut noctis umbra discessit, ut luce apparente facultas eundi dabatur, festinare contendunt. Sed et nobis typicum prebent exemplum, ut si Dominum inuenire, si angelorum desideramus presentia confortari, abiiciamus opera tenebrarum, et induamus nos arma lucis, sicut in die honeste ambulemus. Decet autem nos sicut operum bonorum luce fulgidos, ita etiam spiritualium orationum gratia refertos querere Dominum. Unde bene mulieres que ad monumentum uenerunt, aromata  que parauerant secum portasse referuntur. Aromata etenim nostrarum uoces sunt orationum, quibus de sideria cordis nostri Domino commendamus, attestante apostolo Ioanne, qui mundissima sanctorum precordia mystice describens, habebant, inquit, phialas aureas plenas odoramentorum, que sunt orationes sanctorum . Que enim Grece aromata, Latine odoramenta uocantur. Diluculo igitur aromata ad monumentum Domini ferimus, cum memores passionis ac mortis quam pro nobis suscepit, et actionum bonarum proximis foris lucem monstramus, et suauitate pure compunctionis intus in corde feruemus: quod et omnibus horis, et tunc maxime fieri oportet, cum ecclesiam oraturi ingredimur, cum appropiamus altari Dominici corporis et  sanguinis mysteria sumpturi. Si enim mulieres tanta cura corpus Domini mortuum querebant, quanto magis nos conuenit, qui eum resurrexisse a morte, qui ad celos ascendisse, qui potentia diuine maiestatis ubique presentem cognouimus, cum omni reuerentia eius astare conspectibus, eius mysteria celebrare? Bene autem dicitur: Portantes que parauerant aromata. Aromata namque que ad obsequium Domini portemus prius parasse, est ad eum cor ante tempus orationis a superuacuis expurgare cogitationibus, ut in ipso tempore orandi nichil sordium mente recipere, nichil rerum labentium cogitare, nulla preter ea que precamur, et ipsum cui supplicamus meminisse nouerimus, iuxta exemplum eius qui ait: Paratum cor meum, Deus, paratum cor  meum; cantabo, et psalmum dicam Domino . Nam qui ad orandum ecclesias ingressus inter uerba obsecrationis consuetudinem superflue cogitationis ab animo repellere negligit, quasi Deum querens, minus parata secum aromata detulit.

Inuenerunt autem mulieres lapidem reuolutum a monumento, et ingresse non inuenerunt corpus Domini Iesu. Notum iuxta historiam est, narrante euangelista Mattheo, quia descendens de celo angelus reuoluit lapidem ab ostio monumenti, non quidem ut exeunti Domino uiam faceret, sed ut apertus uacuusque monumenti locus hominibus eum resurrexisse proderet. Mystice autem reuolutio lapidis sacramentorum est reuelatio diuinorum, que quondam  littera legis claudebantur occulta. Lex enim in lapide scripta est. Etenim et nobis singulis cum fidem Dominice passionis et resurrectionis agnouimus, monumentum profecto illius, quod clausum fuerat, apertum est. Ingredimur et ipsi monumentum, nec corpus Domini inuenimus, cum ordinem incarnationis ac passionis illius sedulo corde retractantes, resurrexisse illum a mortuis, neque ultra in carne mortali uidendum esse recolimus. At uero Iudeis ac paganis, qui mortem quidem Redemptoris nostri quam credunt irrident, triumphum uere resurrectionis eius prorsus credere recusant, quasi clausum lapide adhuc monumentum permanet, nec ualent ingredi, ut cernentes ablatum resurgendo  corpus Domini resipiscant, quia duritia sue infidelitatis repelluntur ne animaduertant quia non potest in terris inueniri mortuus, qui, destructo mortis aditu, iam celorum alta penetrauit. Hoc quoque quod mulieres non inuento corpore Domini mente consternabantur, nos congruit imitari. Meminisse etenim continue debemus, quia corpus Domini nostri in terris inuenire nequimus; et eo magis humiliari, quo nos constat de profundis clamare ad eum qui habitat in celo, eo amplius mente consternari, quo nos uidemus longe adhuc peregrinari ab illo in cuius solum presentia beate uiuere ualemus, omnique nisu uirtutis agere, ut magis peregrinari a seculo et presentes esse mereamur ad illum. Mestis autem de ablato corpore Iesu mulieribus  apparuerunt angeli, qui illis, patefacta eius resurrectione, consolationis remedia ferrent: quod nunc quoque inuisibiliter nobiscum agi minime dubitare oportet, cum de longitudine presentis incolatus, ac de absentia nostri Conditoris salubriter afflicti, repente supernorum ciuium que sint gaudia eterna recolimus, ac recordata illorum beatitudine, in qua etiam nos futuros speramus, exsilii quam patimur erumnam leuius ferre incipimus; et quo resurgens a morte Redemptor noster ascendit; illo nos quoque quos redimere dignatus est, sequi posse confidimus. Nec latet angelos crebro electis inuisibili adesse presentia, ut eos uel ab hostis callidi defendant insidiis, uel maiori celestis desiderii gratia sustollant, Apostolo attestante, qui ait: Nonne  omnes administratorii sunt spiritus in ministerium missi propter eos qui hereditatem capient salutis ? Maxime tamen angelici nobis spiritus adesse credendi sunt, cum diuinis specialiter mancipamur obsequiis, id est, cum ecclesiam ingressi uel lectionibus sacris aurem accommodamus, uel psalmodie operam damus, uel orationi incumbimus, uel etiam missarum solemnia celebramus. Unde monet Apostolus mulieres in ecclesia uelamen habere super caput propter angelos. Et propheta ait: In conspectu angelorum psallam tibi . Nec dubitare licet ubi corporis et sanguinis Dominici mysteria geruntur, [a 1Kb] supernorum ciuium adesse conuentus, qui monumentum quo corpus ipsum uenerabile  positum fuerat, et unde resurgendo abscesserat, tam sedulis seruant excubiis. Unde studendum solerter, fratres mei, ut cum ecclesiam uel ad diuine laudis debita soluenda, uel ad agenda missarum solemnia intramus, semper angelice presentie memores, cum timore ac ueneratione competenti celeste compleamus officium in exemplum feminarum Deo deuotarum, que apparentibus ad monumentum angelis timuisse, ac uultum declinasse narrantur in terram. Notandum uero quidnam sit quod in hac lectione angeli secus mulieres stetisse perhibentur, qui apud alios euangelistas sedentes eas alloqui memorantur.  Sedere quippe in throno regis est stare ad aram pontificis. Quia igitur Redemptor noster Rex nobis pariter et Sacerdos fieri dignatus est; Sacerdos, uidelicet, ut nos a peccatis hostia sue passionis emundet; Rex, ut regnum nobis perenne tribuat, apparent angeli sedentes, qui resurrectionis eius gloriam nuntiant, ut hunc significent sedem regni celestis deuicta morte petiisse; apparent et stantes, ut eum in secreto Patris etiam pro nobis quasi pontificem interpellare demonstrent, iuxta quod de illo loquens Apostolus ait: Qui est ad dexteram Dei, qui etiam interpellat pro nobis .

Dixerunt angeli mulieribus: Quid queritis uiuentem cum mortuis? Non est hic, sed surrexit. Quod aperte est dicere: Quid queritis in tumulo, qui locus  est proprie mortuorum, eum qui ad uitam iam surrexit a mortuis? Recordamini qualiter locutus est uobis, cum adhuc in Galilea esset dicens: Quia oportet Filium hominis tradi in manus peccatorum hominum, et crucifigi, et die tertia resurgere . Plana sunt hec uerba angelorum et cunctis nota fidelibus, utpote sine quorum scientia nullatenus possunt esse fideles. Sed est quod in illis fraternitatem uestram una nobiscum admonere debeamus, ut, iuxta quod angeli precipiunt, recordemur sepius, ac sollicita mente uersemus, quia Filius Dei hominis fieri dignatus est filius, ut nos in se credentes Dei faceret filios. Traditus est in manus hominum peccatorum, ut nos a consortio hominum peccatorum segregaret, simul a spirituum malignorum potestate  liberaret. Crucifixus die tertia resurrexit, ut nobis uirtutem pro se patiendi, et spem in se resurgendi, ac secum uiuendi donaret. Hec dominice dispensationis arcana et semper nos animo decet retinere, et intentius solito ubi beatissime passionis sacramenta conficiuntur, ubi mors Saluatoris nostri quam citissima resurrectionis uirtute in eternum conculcauit, mysticis in altari renouatur officiis. Nec sine discussione pretereundum quare Dominus ac Redemptor noster tertia die resurgere, hoc est, duabus noctibus et una die uoluit in sepulcro quiescere: siquidem sexta Sabbati, qua passus est, sero positus est in monumento, mane prima Sabbati surrexit. Duabus etenim mortibus natura humana tenebatur obnoxia,  anime, uidelicet, et carnis: anime quidem, propter peccatum; carnis uero, propter penam peccati. Mors namque anime est cum propter peccatum suum deseritur a Deo qui est uita eius; mors corporis cum per iudicium diuinum deseritur ab anima, que est uita illius. Sicut etiam resurrectio anime est, abiecta labe peccati, in se recipere Deum; ita resurrectio est carnis soluta pena corruptionis in se recipere animam. His itaque duabus mortibus a primo parente generis nostri tenebamur obnoxii; sed uenit Mediator Dei et hominum homo Christus iehsu: suscepit unam misericorditer, et iuste utramque damnauit.  Sola namque carne mortuus, sola carne surrexit, quia anime sue uitam, quam penitendo reciperet, nunquam peccando amisit, ut et omne genus humanum in iudicio de morte carnis surrecturum, exemplo sue resurrectionis ostenderet, et omnes electos ante iudicium de morte anime suscitandos sacramento eiusdem sue resurrectionis intimaret. Qui ergo sua simpla morte duplam nostram destruxit, recte duabus noctibus et una inter has die in monumento iacuit, ut per ipsum quoque tempus sue sepulture signaret quia tenebras nostre duple mortis sue simple mortis luce discuteret.

Regresse autem mulieres a monumento, nuntiauerunt apostolis que ibi uiderant, uel ab angelis audierant. Quod diuine pietatis actum dispensatione  cognoscitur, ut a sexu femineo prime preuaricationis tolleretur opprobrium. Ecce enim mortem, quam una mulier mundo a diabolo seducta intulerat, plures ab angelis edocte iam destructam predicant. Una egrediens a celestibus gaudiis [a 1Kb] iter aperuit; multi egredientes de exsilio presenti ad patriam supernam repetendi ianuam iam reseratam astruunt. Sed quia non immerito mouet eos qui simplicia tantum monumenta norunt quomodo factum fuerit monumentum illud dominicum, ut tot homines una cum angelis caperet, opportunum putamus simpliciter caritati uestre que de illo comperimus explicare, iuxta relationem illorum [b 1Kb] qui nostra etate Hierosolymis fuerunt, queque ibi uiderunt redeuntes nobis scripta reliquerunt. Domus igitur [c 1Kb] rotunda erat, excisa in  petra, tante altitudinis, ut qui in medio staret manu culmen tangere posset. Habebat autem introitum ab Oriente, cui lapis ille magnus, de quo Euangelia narrant, appositus est. Hanc ingredientibus erat a dexteris ille locus qui specialiter dominici corporis receptui paratus est, septem quidem pedum longus, trium uero mensura palmorum reliquo pauimento eminentior, qui non uulgarium more sepulcrorum desuper, sed a latere meridiano per totum factus est patulus, unde corpus posset imponi. Et hoc est quod euangelista Marcus ait, quia intreuntes in monumentum mulieres uiderunt iuuenem sedentem a dextris, quia nimirum angelus qui ad locum dominici corporis sedebat intrantibus erat a dextris, sed et ipse eidem  loco sepulcri dexter sedebat. Cuncta autem hec continuata et non ab inuicem erant separata, ut pote in una eademque petra excisa. Talem quidem dominici monumenti primo positionem fuisse percepimus. At nunc tradunt ecclesiam ibi esse rotundam eximii operis, triplici pariete distinctam, in cuius medio sit monumentum, et hoc deforis marmorum crustis usque ad summa culminis tecta; ipsum uero culmen auro uestitum auream crucem gestare non modicam, cuius ad Orientem ecclesie Golgothana est ecclesia, que inter alia ornamenta tali loco congrua crucem  argenteam habet pergrandem in loco quo Dominus crucifigi pro nostra est salute dignatus; pendente magno pharo desuper, id est erea rota cum lampadibus, que ipsam crucem debita lucis ueneratione coronent. Sed et huius ad Orientalem plagam ecclesie proxima est ecclesia Constantiniana, que alio nomine Martyrium uocatur; ubi crux Domini ab Helena Constantini matre reperta est, et ob id ipse ibidem ecclesiam magnifico ac regio cultu construxit. His de sanctorum situ locorum, prout dicere potuimus explanatis, libet intueri adimpletam esse prophetiam Isaie, quam de sepultura ac resurrectione dominica simul et de nostra fide ac salute predixit: In die illa radix Iesse qui stat in signum populorum, ipsum gentes deprecabuntur, et erit sepulcrum eius gloriosum  . Radix quippe Iesse Dominus est, natus quidem ex stirpe Iesse secundum humanitatem, sed conditor ipsius Iesse secundum diuinitatem, qui stat in signum populorum, quia signum salutis quo credentium populi a callidi hostis malitia muniuntur, ipsius est passione sacratum. Ipsum gentes deprecabuntur, quia non solum Iudeos, sed et nos qui de finibus terre ad eum clamare noscimur, gratia sue uisitationis aduocauit. Et est sepulcrum eius gloriosum, quia locum in quo regnum mortis diruit, palme perennis indiciis memorabilem seruauit. Quapropter, dilectissimi, tota ad ipsum mente conuersi deprecemur, ut nos signo sue protectionis ab hostium liberet insidiis, ipse nos et redemptionis nostre sacramenta digne celebrare et ad beate resurrectionis tribuat  gaudia peruenire iehsu Christus Dominus noster, qui uiuit et regnat cum Patre in unitate Spiritus sancti Deus per omnia secula seculorum. Amen.



HOMILIA u. IN DOMINICA SECUNDA POST OCTAuAS PASCHAE.


IOAN. XuI. In illo tempore, dixit iehsu discipulis suis: Modicum et iam non uidebitis me, et iterum modicum et uidebitis me, quia uado ad Patrem, etc.

Leta Domini et Saluatoris nostri promissa, fratres karissimi, leto cordis auditu percipere debemus, sedulaque intentione persistere, quatenus ad hec contingere mereamur. Quid est enim quod merito letius audiatur quam perueniri posse ad gaudium quod nunquam possit auferri? Notandum autem  quod tota lectionis huius euangelice series illis conuenit qui eam presentes audierunt a Domino: pars autem illius etiam nobis, qui post passionem et resurrectionem dominicam ad fidem uenimus, aptissime congruit. Quod ergo ait:

Modicum et . . . ad patrem. Ad illos specialiter pertinet, qui eius discipulatui predicantis in carne adhesere, et post tristitiam passionis uisa resurrectione et ascensione eius letificari meruerunt. Nam quia hec illa qua tradebatur nocte locutus est, modicum erat, id est, eiusdem noctis et diei sequentis  tempus, usque ad horam qua illum non uidere inciperent. Tentus enim nocte illa a Iudeis, et in crastinum crucifixus, cum sero factum esset depositus est de cruce, et intra septa sepulcri ab humanis seclusus obtutibus. Et iterum modicum erat, usque dum illum uiderent; resurrexit enim a mortuis die tertia, et apparuit eis in multis argumentis per dies quadraginta. Quare autem modicum esset et non uiderent eum, et iterum modicum et uiderent, annectit causam, dicens:

Quia uado ad Patrem. Ac si aperte dicat: Ideo post modicum a uestris aspectibus in monumenti claustris abscondor, et iterum post modicum, destructo mortis imperio, uobis intuendus appareo, quia tempus est ut, expleta dispensatione assumpte  mortalitatis cum resurrectionis triumpho, iam reuertar ad Patrem. Potest et aliter intelligi quod ait:

Modicum et iam non uidebitis me, et iterum modicum et uidebitis me. Modicum quippe tempus futurum erat, quo eum non uiderent, illud, scilicet, triduum quo erat quieturus in monumento. Et iterum modicum erat futurum quo uiderent eum, illi, uidelicet, dies quadraginta, in quibus eis post passionem suam sepius usque ad tempus ascensionis apparuit. Quod autem subiunxit:

Quia uado ad Patrem. Iuxta hunc sensum, ad illud specialiter respicit quod premisit: Et iterum modicum, et uidebitis me. Ac si aperte diceret: Propterea me resuscitatum a mortuis modico tempore uidebitis, quia non semper in terra corporaliter  mansurus, sed per humanitatem quam assumpsi iam sum ascensurus in celum. Hec quidem uerba Domini, ut diximus, illis specialiter qui eius resurrectionem uidere potuerunt conueniunt. Quod uero illis querentibus exponendo subiungit:

Amen, amen dico uobis quia plorabitis et flebitis uos, mundus autem gaudebit. uos autem contristabimini, sed tristitia uestra uertetur in gaudium. Et ipsorum, et totius Ecclesie statui congruit. Plorabant quippe et flebant amatores Christi cum illum comprehendi ab hostibus, ligari, ad concilium duci, damnari, flagellari, derisui haberi, ad ultimum crucifigi, lanceari, et sepeliri uiderent. Gaudebant mundi amatores, quos ob infimas cogitationes mundum uocat  Dominus, cum morte turpissima condemnarent illum, qui grauis erat eis etiam ad uidendum. Contristabantur discipuli posito in morte Domino, sed, agnita eius resurrectione, tristitia illorum uersa est in gaudium: uisa ascensionis potentia, iam maiori gaudio subleuati laudabant et benedicebant Dominum, ut Lucas euangelista testatur . Sed et cunctis fidelibus hic sermo Domini conuenit, qui per lacrymas pressurasque presentes ad gaudia eterna peruenire contendunt. Qui merito in presenti plorant, flent, et tristes sunt, quia necdum ualent uidere quem diligunt. Quia quandiu sunt in corpore, peregrinari se a sua patria et regno cognoscunt, quia per labores et certamina ad coronam sibi perueniendum esse non dubitant. Quorum tristitia  uertetur in gaudium, cum finito agone uite huius brauium uite perennis accipiunt, de quo dicitur in psalmo: Qui seminant in lacrymis, in gaudio metent . Flentibus autem et contristatis fidelibus, mundus gaudet, quia iure in presentibus qualecunque gaudium habent, qui alterius uite, uel nulla esse gaudia sperant, uel se ad hec pertingere posse desperant. Quod tamen specialiter de persecutoribus fidei Christiane potest intelligi, quia cruciatis occisisque martyribus, ad tempus se preualuisse gaudebant. Sed non post multum illis in occulto coronatis, ipsi penas perfidie sue simul et homicidii subibant eternas. Quibus diuina increpatione recte dicitur per prophetam: Ecce serui mei letabuntur, uos autem confundemini. Ecce serui mei  exsultabunt in letitia, uos autem clamabitis pre dolore cordis uestri, et pre contritione spiritus ululabitis . Sequitur:

Mulier cum parit, tristitiam habet, quia uenit hora eius. Mulierem dicit sanctam Ecclesiam, uidelicet, propter fecunditatem bonorum operum, et quia spirituales Deo filios gignere nunquam desinit. De qua et alibi dicitur: Simile est regnum celorum fermento, quod acceptum mulier abscondit in farine sata tria, donec fermentaretur totum . Mulier quippe fermentum accepit, cum Ecclesia uim superne dilectionis et fidei, Domino largiente, consecuta est. Abscondit hoc in farine sata tria, donec fermentaretur totum, cum Asie, Europe, et Africe partibus uerbum uite ministrauit,  donec omnes terrarum termini regni celestis amore flagrarent. Ad huius mulieris membra se pertinere signabat, qui, recedentibus quibusdam a castitate fidei, tristis aiebat: Filioli mei, quos iterum parturio, donec formetur Christus in uobis . Ad huius se membra pertinere testantur, qui celestibus desideriis accensi, in Conditoris sui laude proclamabant: A timore tuo, Domine, concepimus et parturiuimus, et peperimus spiritum . Hec mulier cum parit, tristitiam habet, quia uenit hora eius. Cum autem pepererit puerum, iam non meminit pressure propter gaudium, quia natus est homo in mundum. Quia nimirum sancta Ecclesia quandiu in mundo spiritualium uirtutum profectibus insistit, nunquam  mundi tentationibus exerceri desistit; at cum, deuicto laborum certamine, ad palmam peruenerit, iam non meminit pressure precedentis propter gaudium percepte retributionis: Non sunt enim condigne passiones huius temporis ad superuenturam gloriam, que reuelabitur in nobis .

Non meminit, inquit, pressure propter gaudium, quia natus est homo in mundum. Sicut enim mulier nato in hunc mundum homine letatur, ita Ecclesia nato in uitam futuram fidelium populo, digna exsultatione repletur, pro qua eius natiuitate multum laborans et gemens, in presenti quasi parturiens dolet. Nec nouum debet cuiquam uideri si natus dicatur, qui ex hac uita migrauerit. Quomodo enim consuete nasci dicitur, cum quis de utero matris  procedens hanc in lucem egreditur, ita etiam rectissime potest natus appellari, qui solutus a uinculis carnis ad lucem sublimatur eternam. Unde mos obtinuit ecclesiasticus ut dies beatorum martyrum, siue confessorum Christi, quibus de seculo transierunt, natales uocitemus, eorumque solemnia non funebria, sed natalitia, dicantur. Sequitur Dominus exponens ipse paradigma, quod de muliere proposuit:

Et uos igitur nunc quidem tristitiam habetis, iterum autem uidebo uos, et gaudebit cor uestrum, et gaudium uestrum nemo tollet a uobis. Quod de ipsis quidem discipulis facile intelligitur, quia tristitiam habuerunt passo ac sepulto Domino; sed, peracta resurrectionis gloria, gauisi sunt uiso Domino. Et gaudium  eorum nemo tollit ab eis, quia etsi postmodum persecutiones pro Christi nomine ac tormenta passi sunt, spe tamen resurrectionis et uisionis illius accensi, libenter queque aduersa ferebant: imo omne gaudium existimabant cum in tentationes uarias inciderent. Denique cesi a principibus sacerdotum, ut scriptum est, Ibant gaudentes a conspectu concilii, quoniam digni habiti sunt pro nomine Iesu contumeliam pati . Gaudium eorum nemo tollit ab eis, quia talia patiendo pro Christo meruerunt regnare sine fine cum Christo. Sed et omnis Ecclesia per huius uite labores et angustias, ad eterna celestium tendit premia gaudiorum, attestante Apostolo: Quia per multas tribulationes oportet nos intrare in regnum Dei . Quod autem ait:

 Iterum uidebo uos, et gaudebit cor uestrum. uidebo uos, dixit: eripiam uos ab aduersariis, coronabo uos uictores, me uos decertantes semper uidisse probabo. Quando enim non uideret suos maxime pressuris circumuentos, cum quibus se ipse omnibus diebus seculi manere promisit? Sed morientibus inter tormenta fidelibus, arbitrabantur eos tortores diuino carere presidio, dicentes: Ubi est Deus eorum ? Unde quidam ex his circumseptus erumnis aiebat: uide, Domine, afflictionem meam, quoniam erectus est inimicus meus . Quod est aperte dicere: Quoniam inimicus insequens ceruicem superbie contra tuos humiles attollit, tuo nos auxilio, Conditor omnipotens, subleua,  te uictis ac repulsis hostibus nostros semper agones uidisse, tibi hos placuisse, comproba. uidet itaque electos post tristitiam Dominus, cum eorum patientiam damnato impugnatore remunerat. Potest et ita intelligi quod ait: Iterum autem uidebo uos, quasi diceret: Iterum uobis uidentibus appareo, quo modo dixit Abrahe: Nunc cognoui quod timeas Dominum , pro eo ut diceret: Nunc cognoscere homines feci quod timeas Deum, qui hactenus nesciebant, quod apud me semper habui certum. Si ergo, karissimi, salubri tristitia nunc afficimur, si iuxta hortamenta Apostoli: spe gaudentes, in tribulatione existimus patientes , si nostra errata, si miserias proximorum debita lamentatione deflemus, uidebit nos iterum Dominus, id est, uidendum se  nobis ostendet in futuro, qui quondam uos uidere, idem fidei sue nobis agnitionem largiri dignatus est. uidebit ut coronet, qui quondam uidit ut uocaret. uidebit et gaudebit cor nostrum, et gaudium nostrum nemo tollet a nobis, quia hec est uera et unica merces eorum, qui secundum Deum contristantur de perpetua eius uisione gaudere. Quam profecto mercedem promisit ipse sublimiter cum ait: Beati mundo corde, quoniam ipsi Deum uidebunt . Quam desiderabat ardenter Psalmista cum dicebat: Sitiuit anima mea ad te Deum uiuum, quando ueniam et apparebo ante faciem Dei . Quam se Apostolus cum suis similibus accepturum esse gratulatur, qui certaminum suorum conscius confidenter protestatur, dicens: uidemus nunc per  speculum in enigmate, tunc autem facie ad faciem . Quam nos quoque et fideliter querere, et ueraciter apprehendere donec ipse certantium auxiliator, et uincentium remunerator, iehsu Christus Dominus noster, qui uiuit et regnat cum Patre in unitate Spiritus sancti, Deus per omnia secula seculorum. Amen.



HOMILIA uI. IN TERTIA DOMINICA POST SANCTUM PASCHA.


IOANNIS XuI. In illo tempore, dixit iehsu discipulis suis: uado ad eum qui me misit, et nemo ex uobis interrogat me: Quo uadis? Sed quia hec locutus sum uobis, tristitia impleuit cor uestrum, etc.

Sicut ex lectione euangelica, fratres karissimi, audiuimus, Dominus ac Redemptor noster, imminente  sue passionis articulo, discipulis et gloriam ascensionis, qua ipse post mortem et resurrectionem erat clarificandus, et aduentum Spiritus sancti, quo illi erant illustrandi, patefecit, quatenus instante hora passionis eiusdem, minus pro illius morte dolerent, quem post mortem ad celos subleuandum non dubitarent; minus de sua desolatione trepidarent, quos, abeunte licet Domino, Spiritus sancti gratia consolandos esse sperarent.

uado, inquit, ad eum qui me misit, et nemo ex uobis interrogat me: Quo uadis? Ac si aperte dicat: Reuertor ascendendo ad eum, qui me incarnari constituit, et tanta tamque manifesta erit eiusdem ascensionis claritas, ut nemini uestrum opus sit interrogare quo uadam, uidentibus cunctis quia ad celos  pergam. Bene autem cum de ascensione sua dixisset: uado ad eum qui me misit, addidit: Et nemo ex uobis interrogat me: Quo uadis? Superius namque cum de sua passione protestaretur, dicens: Quo ego uado, uos non potestis uenire, interrogauit eum Petrus, et ait: Domine, quo uadis? Responsumque est ei: Quo ego uado, non potes me modo sequi, sequeris autem postea. Quia nimirum passionis mortisque eius mysterium necdum intelligere, necdum poterant imitari; maiestatem uero ascensionis statim ut uidere cognouerunt, totisque animi uotis ut sequi mererentur, optabant.

Sed quia hec locutus sum uobis, tristitia impleuit cor uestrum. Sciebat Dominus ipse quid hec sua uerba in discipulorum cordibus agerent, quia uidelicet,  tristitiam magis de abcessu, quo eos desereret, quam de ascensu quo Patrem peteret, letitiam generarent. Unde benigne consolando subiunxit:

Sed ego ueritatem dico uobis, expedit uobis ut ego uadam. Expedit ut forma serui uestris subtrahatur aspectibus, quatenus amor diuinitatis arctius uestris infigatur mentibus. Expedit ut notam uobis formam celo inferam, quatenus maiori pro hoc desiderio illuc suspiretis, sicque, suspensis ad superna cordibus uestris, ad accipienda iam Spiritus sancti dona capaces fiatis.

Si enim non abiero, Paracletus non ueniet ad uos; si autem abiero, mittam eum ad uos. Non quia non poterat ipse in terra positus dare Spiritum discipulis,  hec loquitur, cum aperte legatur quia post resurrectionem apparens eis insufflauit et dixit eis: Accipite Spiritum sanctum . Sed quia ipso in terra posito, et corporaliter conuersante cum eis, non ualebant illi erigere mentem ad sitienda munera gratie celestis; ascendente autem ipso ad celos, et illi pariter omne desiderium suum illo transferebant, iuxta hoc quod alibi audierunt: Ubi enim est thesaurus tuus, ibi et cor tuum erit . Ideoque capaces Spiritus iam facti erant, non ultra de morte eius contristati, sed de promissionis eius munere letati, Luca attestante qui ait: Et factum est dum benediceret illis, recessit ab eis, et ferebatur in celum. Et ipsi adorantes regressi sunt in  Hierusalem cum gaudio magno, et erant semper in templo laudantes et benedicentes Deum . Patet autem, nec laboriosa expositione indiget, cur eumdem Spiritum paracletum, id est, consolatorem cognominet, quia nimirum corda discipulorum, que recessus ipsius mesta reddidisset, huius consolaretur et recrearet aduentus. Sed et singulis quibusque fidelium uel de peccati perpetratione merentibus, uel communi huius seculi afflictione laborantibus, dum spem uenie et misericordie celestis inspirat, profecto ab angore tristitie mentem illustrando subleuat. Quia uero Spiritus eidem menti, quam replet, non solum uim diuine caritatis infundit interius, uerum etiam, carnali timore depulso, ad increpandam prauitatem malorum foris fiduciam prestat, recte subditur:

 Et cum uenerit ille, arguet mundum de peccato, et de iustitia, et de iudicio. Claret namque quod ipse Filius Dei Dominus noster iehsu Christus, cum esset in mundo, arguebat mundum, id est, sectatores mundi, de peccato sue incredulitatis; arguebat de iustitia, quia, uidelicet, iustitiam fidelium nollent imitari; arguebat de iudicio, uidelicet, quare diabolum, qui iam iudicatus ac damnatus erat, sequerentur. Sed non sine causa Spiritum cum uenerit hoc idem dicit acturum, quia profecto per huius inspirationem corroborandus erat animus discipulorum, ne mundum, qui contra se fremebat, arguere timerent. Exponens ergo sententiam suam Dominus, adiunxit:

 De peccato quidem, quia non credit in me. Peccacatum incredulitatis quasi speciale posuit, quia sicut fides origo uirtutum, ita solidamentum est uitiorum in incredulitate persistere, Domino terribiliter attestante, qui dicit: Qui autem non credit iam iudicatus est, quia non credit in nomine unigeniti Filii Dei . At contra iustus ex fide uiuit.

De iustitia uero, quia ad Patrem uado, et iam non uidebitis me. Iustitia discipulorum Christi confessio erat, quod Dominum, quem uerum hominem cernebant, uerum quoque Dei Filium esse crediderunt; et quem sibi corporaliter ablatum nouerant, certo semper amore colebant. Iustitia ceterorum fidelium, id est, eorum qui Dominum in carne non uiderunt, hec est, quod eum quem corporali intuitu nunquam  uiderunt, Deum et hominem uerum corde credunt ac diligunt. De qua profecto iustitia fidei arguuntur infideles, cur ipsi, uidelicet, cum similiter uerbum uite audierint, noluerunt credere ad iustitiam. Neque enim nequitia malorum ex sua solum fortitudine, uerum etiam ex comparatione rectorum, quam sit damnanda monstratur. Hinc etenim scriptum est: Probata autem uirtus corripit insipientes . Arguit ergo mundum Spiritus sanctus de peccato suo, quia non crediderit in Christum; arguit et de iustitia credentium, quia exemplum eorum sequi noluerint, qui hunc ad Patrem ascendisse, neque ultra corporaliter in terris conuersaturum esse, sciebant, nec tamen ab eius dilectione poterant ulla ratione separari; hoc est enim quod ait: Quia ad  Patrem uado, et iam non uidebitis me. Non uidebitis me postquam ascendero, qualem nunc uidere soletis, carne mortali et corruptibili circumdatum, sed in maiestate ad iudicium uenientem, et peracto iudicio in maiore gloria sanctis apparentem. Sequitur:

De iudicio autem, quia princeps mundi huius iudicatus est. Principem mundi diabolum dicit, quia principatur eis qui ordine peruerso mundum potius quam mundi Conditorem diligunt. Qui iudicatus est a Domino, qui ait: uidebam Satanam sicut fulgur de celo cadentem . Iudicatus est ab eo, cum et ipse demonia eiiceret, et discipulis daret potestatem calcandi super omnem uirtutem inimici. Arguitur  itaque mundus de iudicio, quo diabolus est iudicatus, quando homines ne Dei uoluntati resistere presumant, exemplo damnati propter superbiam terrentur archangeli. Arguit mundum Spiritus sanctus de iudicio, quo princeps mundi iudicatus est, cum loquens in spiritu sancto Iudas apostolus ad corrigendam hominum prauorum nequitiam penam superbientium commemorat angelorum dicens: Angelos uero, qui non seruauerunt suum principatum, sed reliquerunt suum domicilium, in iudicium magni diei uinculis eternis sub caligine reseruauit. Sequitur:

Adhuc multa habeo uobis dicere, sed non potestis portare modo. Cum autem uenerit ille Spiritus ueritatis, docebit uos omnem ueritatem. Certum est quidem, quia, ueniente desuper Spiritu, apostoli maiorem  multo scientiam ueritatis quam carnales eatenus potuere consecuti sunt, maiori desiderio certandi pro ueritate succensi sunt. Non tamen putandum est in hac uita quempiam omnem ueritatem posse comprehendere, cum hec fidei nostre merces in alia sit uita promissa, ipsa ueritate dicente: Hec est autem uita eterna, ut cognoscant te solum uerum Deum, et quem misisti Iesum Christum . Et alibi ad Iudeos: Si manseritis in uerbo meo, uere discipuli mei eritis, et cognoscetis ueritatem . Unde et Apostolus, qui ad tertium celum raptus audiuit arcana uerba que non licebat homini loqui: Ex parte, inquit, cognoscimus, et ex parte prophetamus . Intelligendum est ergo quod ait de Spiritu: Docebit uos omnem ueritatem,  quasi diceret: Diffundet in cordibus uestris caritatem, cuius magisterio intus edocti proficiatis de uirtute in uirtutem, dignique efficiamini peruenire ad uitam, in qua uobis eterna claritas summe ueritatis et uere sublimitatis, id est, contemplatio uestri Conditoris appareat.

Non enim loquetur a semetipso, sed quecunque audiet loquetur. Non loquitur Spiritus a semetipso, id est, sine Patris et Filii communione, neque enim diuisus ac a se partitus est Spiritus, sed quecunque audiet loquetur; audiet uidelicet per unitatem substantie, et proprietatem scientie. Non loquitur a semetipso, quia non est a semetipso. Pater quippe solus, de alio non est. Nam et Filius de Patre natus est, et Spiritus sanctus de Patre procedit. Ab  ipso autem audiet Spiritus, a quo procedit, quia non est a seipso, sed ab illo a quo procedit. A quo illi est essentia, ab illo utique et scientia. Ab illo igitur audientia, quod nichil est aliud quam scientia. Quod uero adiunxit:

Et que futura sunt annuntiabit uobis. Constat innumeros fidelium per donum sancti Spiritus prenosse ac predixisse uentura. Sed quia sunt nonnulli qui, Spiritus gratia pleni, infirmos curant, mortuos suscitant, demonibus imperant, multis uirtutibus coruscant, ipsi angelicam in terris uitam gerunt, nec tamen que sibi sint uentura Spiritus eiusdem reuelatione cognoscunt. Potest hic Domini sermo etiam sic accipi, quia Spiritus adueniens que uentura sunt nobis annuntiat, cum gaudia nobis patrie  celestis ad memoriam reducit, cum festa illa superne ciuitatis per donum nobis sue aspirationis innotescit. uentura nobis annuntiat, cum nos a delectatione presentium abstrahens, promissi in celis regni desideriis inflammat.

Ille me clarificabit, quia de meo accipiet, et annuntiabit uobis. Spiritus clarificauit Christum, quia per eum tanta caritas in cordibus discipulorum accensa est, ut, abiecto timore carnali, effectum resurrectionis eius constantes predicarent, a quo tempore passionis pauidi fugerunt. Unde scriptum est: Et repleti sunt omnes Spiritu sancto, et loquebantur uerbum Dei cum fiducia . Spiritus clarificauit Christum, cum impleti gratia spirituali doctores  sancti tot et tanta miracula in nomine Christi fecerunt, quibus orbem totum ad fidem Christi conuerterent, tot ac tanta pro Christi nomine passionum certamina pertulerunt, donec ipsa etiam superborum colla persecutorum suauissimo Christi iugo submitterent. Spiritus clarificat Christum, cum sua nos inspiratione ad diligendam eius uisionem accendit, cum illum Patri in diuinitate equalem esse credendum fidelium cordibus intimat.

Quia de meo, inquit, accipiet, et annuntiabit uobis. De Patre accipit Spiritus sanctus, unde accipit et Filius, quia in hac trinitate de Patre natus est Filius, de Patre procedit Spiritus sanctus. Qui autem de nullo natus sit, de nullo procedat, Pater est solus. Omnia quecunque habet Pater, mea sunt; propterea  dixi quia de meo accipiet et annuntiabit uobis. De his dixit que ad ipsam Patris diuinitatem pertinent, in quibus illi est equalis, omnia que habet Pater habendo. Neque enim Spiritus sanctus de creatura que Patri est subiecta et Filio erat accepturus, quod ait: De meo accipiet, sed utique de Patre de quo procedit Spiritus, de quo natus est et Filius. Sed quia, donante Domino, lectionem sancti Euangelii, Patrum uestigia sequentes, exponendo transcurrimus, restat uestram fraternitatem, karissimi, mecum pariter admonere, ut eius memoriam sollicita semper intentione seruemus, eius suauitatem et deuoto pectore scrutemur, et casto sepius ore ruminemus. Quid enim prodest ad audiendum Dei uerbum conuenire, et expleto auditu ad inania  mox et secularia colloquia uel acta conuerti? Recolamus ergo iuxta quod eadem admonet lectio, quia Dominus noster, expleta passione, rediit ad Patrem a quo missus est, nec Patrem, cum ad nos ueniret, nec nos deserens, cum rediret. Illuc eius uestigia toto mentis nisu sectemur, et ut illo peruenire, et illius regni ianuam mereamur intrare, perpendamus magnopere quibus actionum gressibus in terra degens incesserit. Qui enim dicit se in Christo manere, debet sicut ipse ambulauit et ipse ambulare. Certe ipse per agones passionum ad coronam peruenit glorie; merito ergo intimatur et nobis quia per multas tribulationes oportet nos intrare in regnum Dei. Unde et apostolus Petrus, obsessus feruore tentationum, quibusdam fratribus consolans  aiebat: Nolite pauere, quasi noui aliquid contingat, sed communicantes Christi passionibus gaudete, ut et in reuelatione glorie eius gaudeatis exsultantes . Reuocemus ad mentem quia gratiam Spiritus discipulis et se missurum esse promisit, et misit; et curemus omni uigilantia ne cogitationibus illecebrosis contristemus Spiritum sanctum Dei, in quo signati sumus in diem redemptionis. Sic enim scriptum est: Spiritus sanctus discipline effugiet fictum, et auferet se a cogitationibus, que sunt sine intellectu : unde prouide Psalmista, cum huius spiritus accendi desiderio flagraret, prius cordis mundi hospitium, in quo hunc recipere posset, et sic demum tanti hospitis ingressum querebat. Cor mundum,  inquit, crea in me, Deus, et spiritum rectum innoua in uisceribus meis . Prius quippe cor mundum in se creari, ac deinde spiritum rectum in suis uisceribus precabatur innouari, quia utique sciebat spiritum rectum in corde polluto sedem habere non posse. Retineamus sedulo corde quia idem Spiritus arguit mundum de peccato, et de iustitia, et de iudicio. Caueamus ne ima querendo ad mundum pertineamus, quia mundus transibit, et concupiscentia eius. Que sursum sunt queramus, que sursum sunt sapiamus, ubi Christus est in dextera Dei sedens. Conuersationem nostram cum Apostolo habeamus in celis, et ne de peccato incredulitatis arguamur, exerceamus operando quod credimus, fides enim sine operibus otiosa est. Ne ex comparatione  iustorum, quos imitari noluerimus, acrius iudicemur, solerti animo memoremus quod de contemptoribus sue gratie Dominus ait: Regina Austri surget in iudicio cum generatione ista, et condemnabit eam, quia uenit a finibus terre audire sapientiam Salomonis, et ecce plus quam Salomon hic . Ne cum mundi principe damnemur, resistamus illi fortes in fide, et fugiet a nobis. Loquamur ueritatem in corde nostro, nec faciamus dolum in lingua nostra, ut Spiritus ueritatis magis magisque diffundendo caritatem in cordibus nostris, ducat nos ad agnitionem omnis ueritatis. Huius Spiritus gratiam in cunctis actibus nostris, karissimi, huius precemur auxilium, dicamus singuli Domino, dicamus omnes: Spiritus tuus bonus deducet me in terram rectam. Sicque  fit ut qui Apostolus superueniens ea que uentura erant annuntiauit, nostris quoque mentibus uenture uite gaudia patefaciat, nos ad hec inquirenda benignus incendat, cooperante ipso qui hunc et polliceri suis fidelibus, et dare consueuit Iesu Christo Domino nostro, qui uiuit et regnat cum Patre in unitate eiusdem Spiritus sancti Deus per omnia secula seculorum. Amen.



HOMILIA uII. IN QUARTA DOMINICA POST SANCTUM PASCHA.


IOAN. XuI. In illo tempore dixit iehsu discipulis suis: Amen, amen dico uobis, si quid petieritis Patrem in nomine meo, dabit uobis. Usque modo non petistis quidquam in nomine meo, etc.

 Potest mouere infirmos auditores quomodo in capite lectionis huius euangelice discipulis Saluator promittat: Amen, amen, dico uobis, si quid, inquiens, petieritis Patrem in nomine meo, dabit uobis, cum non solum nostri similes multa que Patrem in Christi nomine uidentur petere non accipiant, uerum etiam ipse apostolus Paulus tertio Dominum rogauerit, ut a se angelus Satane, a quo tribulabatur, abscederet, nec impetrare potuerit. Sed huius motio questionis antiqua iam Patrum explanatione reserata est, qui ueraciter intellexerunt illos solum in nomine Saluatoris petere, qui ea que ad salutem perpetuam pertinent petunt; ideoque apostolum non in nomine Saluatoris petisse aiunt, ut tentatione careret, quam ob custodiam humilitatis acceperat, quia si hac caruisset,  saluus esse non posset, ipso affirmante cum ait: Ne magnitudo reuelationum extollat me, datus est mihi stimulus carnis mee angelus Satane, qui me colaphizet . Quotiescunque ergo petentes non exaudimur, ideo fit, quia uel contra auxilium nostre salutis petimus, ac propterea a misericorde Patre beneficii gratia nobis quod inepte petimus negatur, quod eidem apostolo Paulo contigisse probatur, cui ter petenti responsum est: Sufficit tibi gratia mea, nam uirtus in infirmitate perficitur; uel utilia quidem, et que ad ueram salutem respiciant petimus, sed ipsi male uiuendo auditum a nobis iusti Iudicis auertimus, incidentes in illud Salomonis: Qui auertit aurem suam ne audiat legem, oratio eius erit exsecrabilis; uel dum pro peccantibus quibusdam, ut resipiscant, oramus,  et si salubriter petimus, atque ex nostro merito digni sumus auditu, ipsorum tamen peruersitas ne impetremus obsistit. Fit etiam aliquando ut salutaria prorsus et precibus sollicitis, et deuotis queramus actionibus, nec tamen statim obtineamus que petimus, sed in futurum petitionis nostre differatur effectus, sicut cum genibus flexis quotidie rogamus Patrem, dicentes: Adueniat regnum tuum, idem tamen regnum non mox oratione finita, sed tempore congruo sumus accepturi. Quod pia prouisione nostri Conditoris constat actitari, ut, uidelicet, desideria nostre deuotionis dilatione crescant, et incremento quotidiano magis magisque prouecta, tandem perfectius capiant gaudia que requirunt. Inter que notandum quia cum pro peccantibus oramus, et si eorum  saluationem impetrare nequimus, nequaquam tamen fructu precis nostre priuamur, quia etsi illi digni non sunt saluari, nos tamen amoris quem illis impendimus mercede donabimur, sicque in tali petitione implebitur nobis illa Domini promissio, qua ait:

Si quid petieritis Patrem in nomine meo, dabit uobis. Intuendum enim quia non ait simpliciter dabit, sed dabit, inquit, uobis, quia etsi non eis pro quibus petimus dabit, nobis tamen, cum pro aliorum erratibus misericorditer interuenimus, premium nostre benignitatis restituet. Sequitur:

Usque modo non petistis quidquam in nomine meo. Non petierunt eatenus in nomine Saluatoris, quia  dum ipsum Saluatorem uisibili presentia complecterentur, minus ad inuisibilia salutis dona mentis intuitum erexerant. Sed et nostra fragilitas Patrem petens non in nomine Iesu, id est, Saluatoris petit, dum contra rationem sue petit salutis, non ut apostolorum simplicitas corporali uisu sui Saluatoris ab eterne salutis petitione sit retardata, sed obstaculo proprie cupiditatis ab intuitu dominice uoluntatis impedita. Quid autem principaliter petendum, ac sine ulla dubietate eis qui fideliter in petendo perstiterunt sit parandum a Patre, Dominus subdendo manifestat, dicens:

Petite et accipietis ut gaudium uestrum sit plenum. Ordo quippe sensus est: Petite ut gaudium uestrum sit plenum, et accipietis. Plenum ergo gaudium beatitudinem  perpetue pacis appellat. Nam ut taceamus de gaudio reproborum, quo sibi luctum mercantur eternum, habent sancti etiam in presenti gaudium de spe celestium bonorum, cum pro Domino terrenis exercentur aduersis: habent gaudium cum amore fraternitatis suadente, discunt gaudere cum gaudentibus, et flere cum flentibus. Sed non est plenum gaudium quod fletu uariante miscetur. Plenum quippe gaudium fit, ubi, nemine flente, cum solis datur gaudere gaudentibus. Ait itaque:

Petite et accipietis, ut gaudium uestrum sit plenum. Ac si patenter dicat: Non fluxa seculi gaudia, que et merore semper mista, et certo sunt fine obnoxia, sed illud singulare gaudium a Patre petite, cuius plenitudo nullo cuiuslibet inquietudinis attactu minuitur,  eternitas nullo unquam termino dissoluitur. Si enim perstiteritis in petendo, procul dubio que petitis accipietis. De cuius plenitudine gaudii Petrus fidelibus scribit, dicens: Credentes autem exsultabitis letitia inenarrabili et glorificata, reportantes finem fidei uestre salutem animarum uestrarum . Petere autem huiusmodi gaudium est, non uerbis tantummodo patrie celestis introitum flagitare, sed et digna operatione pro eius perceptione certare. Neque enim quidpiam utilitatis affert bene orando superna querere, qui non desistit peruerse uiuendo infimis implicari.

Hec in prouerbiis locutus sum uobis. uenit hora, cum iam non in prouerbiis loquar uobis, sed palam de Patre annuntiabo uobis. Illam nimirum horam significat,  qua eis, peracta sua passione ac resurrectione, Spiritus sancti erat gratiam daturus. Tunc etenim spiritualiter intus instructi, spirituali dilectione succensi, quo perfectius omnia que de agnitione diuinitatis mortalibus erant capienda, ceperant, eo ardentius sola que ad eius uisionem promerendam iuuarent, petere ac desiderare curarent. Hoc est enim quod subiunxit:

Illo die in nomine meo petetis. Possumus horam quam pollicetur in futura uita intelligere, in qua palam de Patre annuntiat, id est, palam Patrem ostendet electis, quando, sicut Apostolus ait: uidebimus eum facie ad faciem . De qua annuntiatione dicit et Ioannes: Charissimi, nunc filii Dei sumus,  et nondum apparuit quid erimus. Scimus enim quia, cum apparuerit, similes ei erimus, uidebimus enim eum sicuti est . Ubi ueraciter in nomine Iesu petunt electi, dum pro nostra fragilitate intercedunt, quatenus ad sue saluationis sortem pertingamus, a qua adhuc inter insidias hostium peregrinamur in terris, quam sanctorum petitionem aptissime in die futura promisit: Illo, inquiens, die in nomine meo petetis. In die etenim petunt, quia non in tenebris pressurarum, ut nostra in presenti, sed in luce sempiterne pacis, et glorie beatorum spirituum pro nobis intercessio funditur. Possunt autem idem spiritus electorum in illa celesti ciuitate positi, etiam pro seipsis in nomine Saluatoris petere intelligi, quia, uidelicet, tempus uniuersalis iudicii et resurrectionis  corporum in quibus pro Domino certauere, uenire desiderant. Unde et Ioannes ait: uidi sub altare Dei animas interfectorum propter uerbum Dei, et propter testimonium quod habebant . Et clamabant uoce magna dicentes: Usquequo, Domine, sanctus et uerus, non iudicas et uindicas sanguinem nostrum de his qui habitant in terra? Ubi continuo subinfertur: Et date sunt illis singule stole albe, et dictum est illis ut requiescerent tempus adhuc modicum, donec implerentur conserui eorum, et fratres eorum. Singulas quippe stolas albas nunc habent anime, cum sola sua felicitate fruuntur; binas tunc accipient cum, impleto in fine numero fratrum, corporum quoque immortalium receptione letantur.

Et non dico uobis quia ego rogabo Patrem de uobis.  Quia enim Dominus noster iehsu Christus, et Deus et homo est, modo summa deitatis, modo humanitatis humilia loquendo designat. Quod enim dicit non rogaturum se Patrem, de discipulis propter consubstantialem Patri diuinitatis sue potentiam dicit, in qua non Patrem ipse rogare, sed rogatam cum Patre consueuit donare. Quod uero Petro ait: Ego autem rogaui pro te, ut non deficiat fides tua ; et de illo Ioannes: Aduocatum, inquit, habemus apud Patrem, Iesum Christum iustum ; propter dispensationem dictum est assumpte humanitatis, cuius cum triumphum Patris ostendit oculis, pro nostra infirmitate propitius interuenit. Potest et ita non inconuenienter accipi quod ait: Et non dico uobis, quia ego rogabo Patrem de uobis, quia non de  presenti rogo, sed de futuro tempore posuit rogabo, quod, sanctis in interna pace receptis, non opus sit iam aliquid rogari de illis, quia nimirum tanta beatitudine donati sunt, que amplior esse non potest.

Ipse enim Pater amat uos, quia uos me amastis, et credidistis quia a Deo exiui. Non ita intelligendum est, quasi amor et credulitas discipulorum precesserit amorem quo illos Pater amaret, meritumque humanum prius sit muneribus gratie celestis, cum apertissime dicat Apostolus: Aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia ; sed ita potius, quia Pater illos gratuito amore preuenerit, atque ad amandum credendumque Filium amando sustulerit, et quia ipsi  agnitam filii dilectionem ac fidem pio et sollicito corde seruauerint, maioribus eos donis paterne dilectionis esse remuneratos. Non autem arbitrandum quia Pater sine Filio et Spiritu sancto amare, uel amoris possit munera dare. Nec rursus estimandum quia Filius sine Patre et Spiritu sancto ualeat amari uel credi. Quod ergo ait: Ipse enim Pater amat uos, intelligendum est una cum Filio et Spiritu sancto amare, quos amore dignos iudicat. Et quod adiunxit: quia uos me amastis, eadem ratione sentiendum est, quia quicunque Filium recte amat, hunc cum Patre et amborum Spiritu amat, quia quorum inseparabilis est natura diuinitatis, horum una eademque sunt dona uirtutis.

Exiui a Patre, et ueni in mundum. Iterum relinquo  mundum, et uado ad Patrem. Exiuit a Patre et uenit in mundum, quia mundo uisibilis apparuit in humanitate, qui erat inuisibilis apud Patrem in diuinitate. Exiuit a Patre, quia non in ea forma qua equalis est Patri, sed in assumpta creatura minor apparuit. Et uenit in mundum, quia in forma serui quam accepit, etiam mundi huius amatoribus se uidendum prebuit. Iterum reliquit mundum, et rediit ad Patrem, quia ab aspectu amatorum mundi quod uiderant abstulit, et se amatoribus suis equalem Patri esse credendum docuit. Reliquit mundum, et rediit ad Patrem, quia humanitatem quam induit per ascensionem ad inuisibilia perduxit. Hec quidem uerba Domini mystica, et sicut ipse testatur, in prouerbiis sunt dicta; sed discipuli quibus dicebantur  adeo carnales adhuc erant, ut eorum profunditatem minime caperent, et non solum arcana dictorum, sed nec ipsam ignorantiam suam intelligerent, putantes simpliciter et dilucide prolata, que non intelligentibus prouerbia erant. Unde continuo responderunt:

Ecce nunc palam loqueris, et prouerbium nullum dicis. Palam igitur eum loqui autumabant, cuius mysteria dictorum necdum comprehendere ualebant. Quod autem adiungitur:

Nunc scimus quia scis omnia, et non opus est tibi ut quis te interroget. In hoc credimus quia a Deo existi, aperte ostendunt quia loquens ad eos Dominus de his maxime disputabat que illos delectabat audire, et que illi interrogare uolebant, hec ipsa preueniens  eis ultro proferebat. Unde merito illum scire omnia quasi Deum, et quasi Dei Filium a Deo uenisse credunt et confitentur. Apertum namque diuinitatis indicium est, cogitationum nosse secreta, Salomone affirmante, qui Deo supplicans ait: Tu enim solus nosti corda omnium filiorum hominum . Unde etiam Hieremias ait: Tu autem, Domine Sabaoth, qui iudicas iuste, et probas renes et cor . Neque hec transeunter aut negligenter commemoranda, sed solerter inuigilandum est, fratres mei, ut non uerba tantum, et opera nostra, sed ipsa quoque cordium secreta diuinis aspectibus digna reddamus. Non in templo nostri pectoris odiorum flamma, non inuidie rubigo  resideat, non inde turpis uel contumeliosi sermonis radix oriatur, non ibi meditatio facti nocentis innascatur: memores simus dominice comminationis, qua dicitur: Ego enim opera et cogitationes eorum uenio ut congregem . Et expulsis uitiorum ruderibus, talem cordis nostri paremus mansionem, cuius ipse dignetur inesse mansor, qui eius ineuitabilis inspector et iudex est. Sciendum autem quia triplex est modus cogitationum nequam: unus earum que deliberatione, et proposito peccandi mentem contaminant; alius earum que delectatione quidem peccati mentem perturbant, nec tamen hanc ad peccandi consensum pertrahunt; tertius earum que naturali motu mentem percurrentes, non tamen  hanc ad perpetranda uitia illiciunt, quam a bonis que cogitare debuit impediunt, ueluti est cum phantasmata rerum, que aliquando superuacue gesta uel dicta nouimus, ad memoriam reducimus: quarum crebra retractatio, quasi importuna muscarum improbitas, cordis oculos circumuolare ac spiritualem eius aciem inquietare magis quam excecare consueuit. A cunctis autem his cogitationum nequam generibus castigari, monuit Salomon cum dicit: Omni custodia serua cor tuum, quoniam ex ipso uita procedit . Cuius monita sequentes agamus solliciti, ut si quid consensu perpetrandi facinoris in animo deliquimus, cito hoc confessione et dignis penitentie fructibus abstergamus. Si delectatione peccandi nos tentari senserimus, noxiam delectationem  crebris precibus ac lacrymis, crebra amaritudinis perpetue recordatione pellamus; et si nos solos ad hanc propulsandam sufficere non posse uiderimus, fratrum queramus auxilia, ut quod nostris uiribus nequiuimus, illorum consilio et intercessione sumamus. Multum enim ualet deprecatio iusti assidua; et, sicut idem premisit, oratio fidei saluabit infirmum, et alleuiabit eum Dominus, et si in peccatis sit, dimittentur ei. Quia superuacuis cogitationibus ad integrum carere non ualemus, has in quantum possumus, immissione bonarum cogitationum, et maxime frequenti Scripturarum meditatione fugemus, iuxta exemplum Psalmiste, qui dicit: Quomodo dilexi legem tuam, Domine, tota die meditatio mea est . Petamus supernam clementiam,  quod est uere in nomine Saluatoris petere, ut et cordis munditiam, et boni operis prestet efficaciam, et ante omnia illam sedula mente recolamus horam, illam citius uenire optemus, in qua non iam per Scripturas loquatur nobis Dominus, sed palam de Patre annuntiet nobis, cum quo uiuit et regnat Deus in unitate Spiritus sancti, per omnia secula seculorum. Amen.



HOMILIA uIII [a 1Kb] . IN LITANIA MAIORE.


LUC. XI. In illo tempore dixit iehsu discipulis suis: Petite, et dabitur uobis; querite, et inuenietis; pulsate, et aperietur uobis. Omnis enim qui petit accipit, et qui querit inuenit, et pulsanti aperietur, etc.

 Dominus et redemptor noster ad celestis regni gaudia nos peruenire desiderans, et nos eadem gaudia a se petere docuit, et nobis petentibus se hec daturum esse promisit. Petite, inquit, et dabitur uobis; querite, et inuenietis; pulsate, et aperietur uobis. Que nobis sunt uerba Domini nostri, fratres karissimi, magnopere ac toto corde pensanda, quia, uidelicet, regnum celorum non otiosis et uacantibus; sed petentibus, querentibus, pulsantibus dandum, inueniendum et aperiendum, esse testatur. Petenda est ergo ianua regni orando, querenda recte uiuendo, pulsanda perseuerando. Non enim sufficit uerbo tantummodo rogare, si non etiam quesierimus  diligentius, et qualiter nobis sit uiuendum ut digni simus impetrare que poscimus, ipso attestante qui ait: Non omnis qui dicit mihi: Domine, Domine, intrabit in regnum celorum; sed qui facit uoluntatem Patris mei qui in celis est, ipse intrabit in regnum celorum . Non aliquid prodest bona inchoasse, si non quisque studeat ea que bene inchoauerat usque ad finem firma perducere; quin imo melius erat non cognoscere uiam iustitie, quam post agnitionem retrorsum conuerti; unde necesse est, fratres mei, ut petamus seduli, sine intermissione oremus, et procidamus ante Dominum, ploremus coram Domino, qui fecit nos. Et ut exaudiri mereamur, uideamus sollicite qualiter nos uiuere uelit, quid nos facere iusserit qui fecit nos. Queramus  Dominum et confirmemur, queramus faciem eius semper; et ut hunc inuenire et uidere mereamur, mundemus nos ab omni inquinamento carnis et spiritus, quia nonnisi casto corpore in die resurrectionis ad celos subleuari, nonnisi mundo corde gloriam ualent diuine Maiestatis intueri. Pulsemus et infatigabili desiderio eterne beatitudinis aures pii Conditoris, nec deficiamus a ceptis priusquam, illo aperiente, de carcere mortis huius eripi ac portam mereamur patrie celestis ingredi. Nemo sibi de innocentia blandiatur, nullus suis actibus quasi qui misericordia iusti iudicis non egeat a precibus cesset; quin potius, etiam cum se aliquid boni quis egisse cognouerit, quia qua hoc districtione iudicetur ignorat, tremens cum Propheta proclamet: Ne  intres in iudicium cum seruo tuo, quia non iustificabitur in conspectu tuo omnis uiuens . Et cum beato Iob: Si iustificare me uoluero, os meum condemnabit me; si innocentem ostendero, prauum me comprobabit . Memor illius semper apostolici sermonis, quia si confiteamur peccata nostra, fidelis et iustus est, ut remittat nobis peccata nostra, et emundet nos ab omni iniquitate. Si dixerimus quoniam non peccauimus, mendacem facimus eum, et uerbum eius non est in nobis . Neque rursus quispiam, considerata peccatorum suorum qualitate, seu quantitate, ab appetenda uenia mentem desperando reuocet. Neminem uisa suorum putredine uulnerum, sui magnitudo languoris a salute querenda retrahat. Magnam prebeat obtinende sanitatis  fiduciam quod ipse Conditor noster medicus nobis fieri, ipse ad nos uenire in carne, ipse infirmitates nostras suscipere ut sanaret, dolores nostros ut auferret, portare dignatus est. Ipse suum sanguinem pro nobis fudit, pro uita nostra mortem obtulit, ipse magis peccantium admissis penitentie remedia ostendit, dicens per precursorem suum: Genimina uiperarum, quis ostendit uobis fugere a uentura ira? Facite ergo fructus dignos penitentie . Et paulo post: Qui habet, inquit, duas tunicas, det non habenti; et qui habet escas, similiter faciat . Ipse leuioribus quotidianisque nostris erratibus, sine quibus hec uita transigi non potest, quotidiana confessionis et intercessionis mutue medicamenta concessit, dicens  per apostolum Iacobum: Confitemini alterutrum peccata uestra, et orate pro inuicem ut saluemini . Ipse rogari ut prestet admonet, qui animos inopum ad se rogandum largus donator erigit, Omnis, inquiens, qui petit accipit, et qui querit inuenit, et pulsanti aperietur. Non ergo dubitandum quod petentes accipimus, querentes inuenimus, pulsantibus nobis aperietur, quia nimirum fallere non potuit ueritas que promisit. Sed hoc est uigilantius intuendum, quia non omnes qui coram hominibus orare uidentur, in conspectu eterni arbitri petere, uel querere, uel celestis regni aditum pulsare probantur. Neque enim Propheta diceret: Prope est Dominus omnibus inuocantibus eum in ueritate , si non aliquos inuocare Dominum, sed non in ueritate, cognosceret.  Inuocant quippe Dominum in ueritate, qui in hoc quod orando dicunt uiuendo non contradicunt; inuocant Dominum in ueritate, qui suas ei preces oblaturi primo iussa illius implere satagunt, qui dicturi ei in oratione: Et dimitte nobis debita nostra, sicut et nos dimittimus debitoribus nostris , illud eius mandatum impleuerunt quod dicit: Et cum stabitis ad orandum, remittite si quid habetis aduersus aliquem, ut et Pater uester, qui in celis est, dimittat uobis peccata uestra ; unde de talibus apte Propheta subiungit: uoluntatem timentium se faciet, et orationes eorum exaudiet, et saluos faciet eos . Illi itaque in ueritate Dominum inuocant, qui eum timere comprobantur. Horum ipse, cum clamauerint, orationes exaudiet. Horum, cum  ad se suspirauerint pia deuotione, perficit. Hos, cum ex hac uita transierint, ad salutem sustollet eternam. At contra sunt qui Deum, sed non in ueritate inuocant; quos redarguens Iacobus ait: Petitis et non accipitis, eo quod male petatis . Male namque petunt, qui perseuerantes in peccatis pro eisdem peccatis, que ipsi minime dimittunt, ut sibi a Domino dimittantur, imprudenter exorant, quales ipse per Isaiam reprobat dicens: Et cum extenderitis manus uestras, auertam oculos meos a uobis; et cum multiplicaueritis orationem, non exaudiam: manus enim uestre sanguine plene sunt . Quibus adhuc consulendo qua oratione possent impetrare que poscerent ostendit cum subdidit: Lauemini, mundi estote, auferte malum cogitationum uestrarum ab oculis  meis . Male petunt qui uocem Domini iubentis uenire, audire obtemperando contemnunt; et nichilominus Dominum suam uocem supplicantium exaudire miserando deposcunt: quos ipse repellens in Euangelio loquitur: Quid autem uocatis me, Domine, Domine, et non facitis que dico . De quibus et Salomon in Prouerbiis: Qui declinat, inquit, aurem suam ne audiat legem, oratio eius erit exsecrabilis . Male petunt, quia non superne mercedis intuitu, sed ad exemplum Phariseorum humane gratia laudis longis incubant precibus, de quibus ipse testis et iudex terribilis terribiliter protestatur quia receperunt mercedem suam. Male petunt et ipsi qui terrena magis in oratione  quam celestia bona requirunt, quorum preces Apostolus in ipsa, de qua loquimur sententia, specialiter reprehendit. Cum enim dixisset: Petitis, et non accipitis, eo quod male petatis, adiunxit continuo, ut in concupiscentiis uestris insumatis . Neque autem prohibentur ciues patrie celestis in terra peregrinantes pro pace temporum, pro salute corporum, pro ubertate frugum, pro serenitate aurarum, pro ceteris uite huius necessariis Dominum petere, si tantum hec minime petantur, et si ob hoc solummodo petantur, ut, abundante uiatico in presenti, liberius ad futura dona tendatur: sed quia sunt qui temporalem quietem et prosperitatem a suo Creatore requirunt, non quidem ut eidem deuotioribus animis obediant, sed ut abundantius commessationibus et  ebrietatibus uacent, ut securius et licentius suis concupiscentiis, sue carnis seruiant illecebris, merito tales male petere dicuntur. uerum quod omnes huiusmodi petitiones, eo quod male petunt, accipere non merentur, studeamus nos, dilectissimi, et bene petere, et digni ad obtinenda que petimus existere: quod ita fit, si ea que Dominus iussit orando querimus, et quales nos ipse fieri docuit, tales ad orandum procedimus, et intenti in precibus donec impetremus insistimus. Si autem scire cupimus que ipse nos petere uelit, audiamus nos illud euangelicum: Querite primum regnum Dei et iustitiam eius, et hec omnia adiicientur uobis . Regnum autem Dei et iustitiam eius querere est et celestis patrie dona desiderare, et quibus iustitie meritis ad hec  peruenire debeatur indesinenter inquirere, ne si a uia forte que illuc ducit oberremus, peruenire quo nitimur minime queamus. Quod si uerba Domini et Saluatoris nostri quibus nos de exemplo terreni parentis ad rogandum Deum Patrem hortatur, diligenter inspicimus, citius agnoscimus que sit iustitia, maxime que iter nobis celestis regni aperiat. Quis, inquit, ex uobis patrem petit panem, nunquid lapidem dabit illi? aut si piscem, nunquid pro pisce serpentem dabit illi? aut si petierit ouum, nunquid porriget illi scorpionem? Aperta etenim est comparatio hec et cunctis audientibus ad intelligendum facillima, quia si homo quilibet mortalis ac fragilis et peccati adhuc carne grauatus petentibus se filiis, quos diligit, que  bona habet, quamuis terrena et fragilia dare non denegat; multo magis Pater celestis petitoribus suis, suo timore et amore preditis, non defectiua in celis bona largitur. Iuxta typicam intelligentiam, panis dilectionem significat, quia sicut ille principalis est cibus, ita ut sine eo mensa inops esse uideatur, ita dilectio principalis est uirtus, ita ut sine illa uirtutes relique spiritales uirtutes esse uideri nequeant, quia nimirum quidquid boni agitur in sola dilectione perficitur; unde dicit Apostolus quia si linguis hominum loqueretur et angelorum, et si habuerit prophetiam, et noscet mysteria omnia et omnem scientiam, et si habuerit omnem fidem, ita ut montes transferret, et si distribueret omnes facultates suas in cibos pauperum, et si traderet corpus suum,  ita ut arderet, caritatem autem non haberet, nichil illi prodest . Charitas uera est, qua et Deum ex toto corde, tota anima, tota uirtute, et proximum tanquam nos diligere precipimur. Nec tantum proximis et amicis, uerum etiam inimicis perfectus quisque beneficium dilectionis impendere debet, Domino dicente: Diligite inimicos uestros, benefacite his qui oderunt uos. Orate pro persequentibus et calumniantibus uos, ut sitis filii Patris uestri qui in celis est . In pisce autem fides non ficta exprimitur. Quomodo enim piscis sub tegmento aquarum nascitur, uiuit, et alitur; sic et fides que in Deum est, que alterius uite gaudia per lamenta presentia fletusque requirit, inuisibiliter in corde gignitur, inuisibili gratia Spiritus per aquam baptismatis  consecratur, inuisibili auxilio diuine protectionis ne deficiat nutritur, inuisibilium premiorum intuitu queque ualet bona operatur, memor illius apostolici quia ea que uidentur temporalia sunt, que autem non uidentur eterna sunt . Possumus et in hoc dicere, quia piscis in eo fidei typum teneat, quod sicut illecebris [F., inquietis] maris fluctibus tunditur, nec perimitur, ita fides firma, quantislibet aduersantis mundi pressuris impugnetur, inconuulsa persistat, imo etiam de certamine gloriosior existat, adiuuante illo qui missis ad predicanda eiusdem fidei dona discipulis ait: In mundo pressuram habebitis, sed confidite, ego uici mundum . Porro per ouum spei nostre certitudo figuratur, quia in ouo nondum fetus cernitur, sed future auis fetus  speratur; et fideles quique nondum in presenti superne patrie gloriam, quam credunt, intuentur, sed futuram sperando prestolantur. Unde dicit Apostolus: Si autem quod non uidemus speramus, per patientiam exspectamus . Hec igitur sunt, fratres karissimi, bona que principaliter a Deo petere, hec iustitia regni quam ante omnia querere debeamus, fides, uidelicet, spes, caritas, quia sicut scriptum est: Iustus ex fide uiuit . Sperantes autem in Domino misericordia circumdabit , et: Plenitudo legis est dilectio . Omnis enim lex in uno sermone impletur: Diliges proximum tuum sicut teipsum . Et iterum: Dilectio proximi malum non operatur . Non est autem  metuendum ne si gratiam dilectionis a Domino pia deuotione queramus, si intimo ex corde dicamus: Panem nostrum quotidianum da nobis hodie ; illorum cor nostrum rigore odiorum constringi permittat. Hunc etenim rigorem per duritiam lapidis insinuat, cum dicit: Quis autem ex uobis patrem petit panem, nunquid lapidem dabit illi?  Non est formidandum ne si fortitudinem fidei contra hostis antiqui tentamenta precemur, toto ex corde dicentes: Domine, auge nobis fidem, ille nos infidelitatis sinat interire uenenis. Iure enim nomine serpentis uirus infidelitatis, quod per ipsum generi humano aspersum est, exprimitur, cum dicitur: Aut si piscem petit, nunquid pro pisce serpentem dabit illi? Non est timendum ne si spem bonorum celestium, per quam presentia  aduersa simul et prospera contemnere possimus, a Domino postulemus; ille auditum auertat et nos desperatione futurorum retro respicere, id est, ea que reliquimus patiatur labentis seculi commoda uirentia requirere. Recte namque immutatio boni propositi nociua, et concupiscentie carnalis repetitio, ueneno scorpionis, quod retro est, quod in cauda gestat, comparatur, cum dicitur: Aut si petierit ouum, nunquid porriget ei scorpionem? Hec itaque petamus a Domino, fratres, ut, scilicet, alimentum nobis pure caritatis, sincere fidei, certe spei tribuat, ut duritiam odiorum, ut perfidie uirus, et aculeum nobis desperationis qui ad uitam caducam retrahere solet auferat, et absque ulla dubietate quod petimus accipiemus. Ait enim ueridica uoce Ioannes  apostolus, quia quodcunque petierimus secundum uoluntatem eius, audit nos; sed et ipse Dominus certam nobis fiduciam dat impetrandi que recte petimus, cum subiungit: Si ergo uos cum sitis mali, nostis bona data dare filiis uestris, quanto magis Pater uester de celo dabit spiritum bonum petentibus se? Malos autem discipulos uocat, qui utique, quantum ad humanum iudicium spectat, boni erant, quia nimirum nemo est qui in hac uita a cunctis ualeat immunis esse delictis, Salomone attestante qui ait: Quia non est homo iustus in terra qui faciat bonum et non peccet . Unde prouidens qui grauibus peccantium reatibus grandiora penitendi medicamenta demonstrat, ipse quotidianos electorum erratus, qui uerbo maxime uel cogitatu contingunt, quotidianis  orationum studiis docet debere curare: quos inter alia sic orare precipit: Et dimitte nobis debita nostra, sicut et nos dimittimus debitoribus nostris . uel certe malos appellat discipulos, quia in comparatione diuine bonitatis omnis creatura mala esse probatur, dicente Domino: Nemo bonus nisi unus Deus , cum tamen participatione eiusdem bonitatis diuine rationabilis creatura bona fieri posse cognoscitur; unde et Dominus pia promissione testatur, quia Pater de celo dabit spiritum bonum petentibus se ; ut profecto ostendat, quia qui seipsis mali sunt, per acceptam Spiritus gratiam boni possunt effici. Spiritum bonum petentibus dandum a Patre pollicetur, quia siue  fidem, spem, caritatem, siue alia quelibet bona celestia desideramus adipisci, non aliter nobis hec quam per sancti Spiritus donum tribuuntur. Hinc est enim quod idem Spiritus in Isaia Spiritus sapientie et intellectus, Spiritus consilii et fortitudinis, Spiritus scientie et pietatis, Spiritus timoris Domini, et in alio loco Spiritus dilectionis et pacis, Spiritus gratie et precum nominatur, quia nimirum quidquid boni ueraciter habemus, quidquid bene agimus, hoc eodem Spiritu largiente percipimus: quod intelligens Propheta, cum cordis munditiam quereret dicens: Cor mundum crea in me, Deus, continuo subiunxit: Spiritum rectum innoua in uisceribus meis , quia si non interiora nostra Spiritus Domini rectus impleuerit, cor in nobis  mundum unde sit non habet. Cum in operibus bonis profectum concupiscens dixisset: Domine, ad te confugi, doce me facere uoluntatem tuam  statim quo hunc ordine consequi deberet ostendit cum dicit: Spiritus tuus bonus deducet me in uiam rectam, cuius uestigiis iuxta modulum nostrum, fratres karissimi, adherentes, petamus Deum Patrem, ut Spiritus sui gratia nos in uiam recte fidei, que per dilectionem operatur, inducat. Et ut optata mereamur obtinere, taliter uiuere studeamus, ne tanto Patre simus indigni, quin potius mysterium regenerationis quo in baptismate filii Dei sumus electi, illibato semper corpore pariter et mente seruemus. Certum namque est, quasi summi Patris mandata sectamur, remunerabit nos hereditate sempiterne  benedictionis, quam nobis ante secula parauit, per Iesum Christum Dominum nostrum qui cum eo uiuit et regnat Deus in unitate Spiritus sancti per omnia secula seculorum. Amen.



HOMILIA IX. IN ASCENSIONE DOMINI.


LUC. XXIu. In illo tempore dixit iehsu discipulis suis: Hec sunt uerba que locutus sum ad uos cum adhuc essem uobiscum, quoniam necesse est impleri omnia que scripta sunt in lege Moysi et prophetis et psalmis de me.

Ascensurus in celum Dominus primo discipulos de mysterio sue fidei diligenter instruere curauit, ut tanto certius hanc mundo predicarent, quanto eam et ab ipso ueritatis ore percepissent, et prophetarum ore iamdudum presignatam fuisse cognoscerent. Apparens  enim post resurrectionis triumphum, iuxta hoc quod modo, cum Euangelium legeretur, audiuimus: Hec sunt, inquit, uerba que locutus sum ad uos cum essem uobiscum, id est, cum simile uobis adhuc corpus corruptibile ac mortale gestarem, quoniam necesse est impleri omnia que scripta sunt in lege Moysi et prophetis et psalmis de me. Impleta in se dicit sacramenta que Moyses, prophete et psalmista predicauerunt: unde liquido patet quia una est Ecclesia in omnibus sanctis eius, eadem fides electorum omnium, precedentium uidelicet et subsequentium carnalem eius aduentum, quia nimirum sicut nos per fidem transacte incarnationis, passionis ac resurrectionis illius saluamur, ita et illi futuram ipsam  incarnationem, passionem ac resurrectionem certissime credentes, per eumdem uite auctorem saluari sperabant: quod bene duo uiri illi qui botrum de terra repromissionis ad populum in deserto exspectantem in uecte portabant, insinuant . Botrus quippe uecti impositus Dominus est in cruce exaltatus, qui dicit: Ego sum uitis uera . Et alibi poculum uini discipulis porrigens: Hic est calix, inquit, nouum testamentum in meo sanguine, quod pro uobis fundetur . De quo et Ecclesia: Botrus Cypri, inquit, dilectus meus mihi . Portant autem botrum in uecte duo uiri, per quem populo ubertatem terre repromissionis astruant, quia predicatores utriusque testamenti, qui gloriam patrie celestis Domino reuelante didicerunt, iidem  passionis illius arcanum populis intimare non cessant, quo per hoc coniici possit quanta fidelibus premia sit daturus in celis, qui pro illorum salute Filium suum unigenitum passurum misit ad terras. Quod autem duo portantes botrum similiter quidem eum portare, sed non similiter ualebant intueri, hoc nimirum significat, quod Saluator ipse discipulis sue uisionis gratia glorificatis ait: Beati oculi qui uident que uos uidetis. Dico enim uobis, quia multi prophete et reges uoluerunt uidere que uos uidetis, et non uiderunt, et audire que auditis, et non audierunt . uel certe illud quod unum eumdemque Dominice crucis triumphum prius prophete et Moyses quam apostoli nouerant et predicabant; sed prophete aliquoties hoc figuratis uelatisque sermonibus; apostoli  autem apostolorumque successores, patefacta luce Euangelii, semper aperte predicabant, ita ut nunc omnis populus Christianus scire et confiteri debeat fidem quam eo tempore pauci admodum et perfectiores quique nouerant, quamuis omnis populus etiam tunc eiusdem mysteria fidei in legalibus ceremoniis typice portaret; unde hic dicitur quia Dominus, consummatis incarnationis sue sacramentis, aperuit discipulis suis sensum ut intelligerent Scripturas. Aperuit discipulis sensum, ut ea que obscure prophete dixerunt, ipsi palam intelligere, atque intelligenda credentibus tradere possent. Aperuit illis sensum ut intelligerent, quia quecunque ille in carne gessit uel docuit, hec eadem eum prophete acturum docturumque esse predixerant.

 Et dixit eis: Quoniam sic scriptum est, et sic oportebat pati Christum, et resurgere a mortuis die tertia, et predicari in nomine eius penitentiam et remissionem peccatorum in omnes gentes, incipientibus ab Hierosolyma. Nomen Christi et ante passionem resurrectionemque illius iam olim prophetarum, ut diximus, patrumque fides nouerat, Petro attestante, qui de eisdem loquens ait: Sed per gratiam Iesu credimus saluari quemadmodum et illi . Peracta autem passione ac resurrectione, sed et ascensione eius ad celos, eiusdem nominis illius fides non solum posteris eorum, genti uidelicet Iudee, latius apertiusque predicatur, sed et exteris nationibus eadem superna miseratione reuelatur. Ideo ergo  Christum uenire in carne, pati, ac resurgere oportebat, quia genus humanum aliter ad uitam institui, a morte redimi, ad spem resurrectionis informari, quam per ipsius presentiam, passionem, et resurrectionem, minime ualebat. Bene autem predicatio penitentie et remissionis peccatorum in confessione nominis Christi ab Hierosolymis incipit, ut ubi doctrine et uirtutum eius magnificentia, ubi passionis triumphus, ubi resurrectionis et ascensionis sunt gaudia perfecta, ibi prima fidei illius radix ederetur, primus Ecclesie nascentis quasi magne cuiusdam uinee surculus plantaretur: que perinde, multiplicato uerbi germine, in totam mundi latitudinem doctrine sue palmites extenderet, completo Isaie uaticinio quo dixit quia de Sion exibit lex, et uerbum Domini de  Hierusalem, et iudicabit gentes, et arguet populos multos . Bene autem predicatio penitentie et remissionis peccatorum, que in gentes idololatras et uariis pollutas sceleribus erat euangelizanda, ab Hierosolymis sumit initium, ne ullus scilicet, suorum magnitudine facinorum perterritus, de impetranda uenia, si dignum penitentie fructum faceret, dubitaret, quando etiam Hierosolymitis, qui Filium Dei blasphemauere et crucifixere indultum esse constaret.

uos autem, inquit, estis testes horum; et ego mitto promissum Patris mei in uos. Promissum Patris gratiam dicit Spiritus sancti, de quo in Euangelio Ioannis multa illis ante passionem suam locutus est, ex quibus est illud: Cum autem uenerit Paracletus, quem ego mittam uobis a Patre, Spiritum ueritatis, qui a  Patre procedit, ille testimonium perhibebit de me, et uos testimonium perhibebitis . Et in Actibus Apostolorum: Precepit eis ab Hierosolymis ne discederent, sed exspectarent promissionem Patris, quam audistis, inquit, per os meum, quia Ioannes quidem baptizauit aqua, uos autem baptizabimini Spiritu sancto non post multos hos dies . De cuius promissi exspectatione hic quoque subinfertur cum dicitur:

uos autem sedete in ciuitate quoadusque induamini uirtute ex alto. uirtutem autem eis ex alto superuenturam pollicetur, quia quamuis et antea Spiritum sanctum habuerint, plenius tamen hunc, illo ad celos ascendente, perceperunt. Nam et ante passionem eius per Spiritus sancti potentiam multa demonia  eiiciebant, multos sanabant egrotos, uerbum uite quibus ualuere predicabant, et ipso resurgente a mortuis specialius sunt eiusdem Spiritus gratia recreati, quando sicut Ioannes scribit: Insufflauit et dixit eis: Accipite Spiritum sanctum: quorum remiseritis peccata, remittuntur eis . Sed maiori eius uirtute sunt ex alto induti, cum post decem dies Assumptionis Dominice, hunc in linguis igneis susceperunt, et tanta per eum sunt fiducia fortitudinis inflammati, ut nullis principum terroribus, quin omnibus in nomine Iesu loquerentur, possent prohiberi.

Eduxit autem eos foras in Bethaniam, et eleuatis manibus suis benedixit eis. Quia Redemptor noster in carne apparuit, ut peccata tolleret, meritum prime maledictionis auferret, hereditatem credentibus  perpetue benedictionis donaret, recte cuncta que in mundo gessit, in uerba benedictionis conclusit, ostendens seipsum esse de quo dictum est: Etenim benedictionem dabit qui legem dedit . Et bene eos quibus benediceret, in Bethaniam, que domus obedientie interpretatur, eduxit, quia nimirum contemptus et superbia maledictionem, obedientia meruit benedictionem. Nam et ipse Dominus, ut amissam benedictionis gratiam mundo restitueret, factus est obediens Patri usque ad mortem, et solis eis, qui in sancta Ecclesia diuinis student obtemperare preceptis, benedictio uite celestis tribuitur. Nec pretereundum est quod Bethania in latere montis Oliueti posita narratur. Sicut enim Bethania obedientem Domini mandatis Ecclesiam,  ita mons Oliueti ipsam Redemptoris nostri personam multum decenter exprimit, qui in carne apparens, et altitudine dignitatis, et spiritualis gratia uirtutis, omnes qui puri homines sunt sanctos antecellit; unde et illi canitur in Psalmis, quia unxit te Deus Deus tuus oleo letitie pre consortibus tuis . Et ipse, sicut etiam presens sancti Euangelii lectio testatur, eiusdem sancte unctionis munus suis consortibus, hoc est fidelibus promisit, nec multo post tempore, sicut nouimus, quod promiserat misit. Si autem quem delectat audire quomodo domus obedientie, id est, Ecclesia sancta in eiusdem montis Oliueti sit latere constructa, legamus Euangelium Ioannis, ubi, passione eius in cruce completa, unus militum lancea latus eius aperuit, et continuo exiuit  sanguis et aqua. Hec sunt etenim sacramenta quibus Ecclesia in Christo nascitur et nutritur: aqua, uidelicet, baptismatis, qua abluitur a peccatis, et sanguis calicis Dominici, quo confirmatur in donis. Que quia Spiritus quoque sancti chrismate, ut perfici ualeat in die redemptionis, signatur, recte mons in cuius latere ciuitas sancta sita est, in quo benedictionis gratia datur, mons Oliuarum uocatur.

Et factum est, inquit, dum benediceret illis, recessit ab eis, et ferebatur in celum. Notandum quod, benedictione discipulis data, Saluator ascendit ad celos, simulque memorie commendandum quod sicut in Actibus eorum legimus, ipsis ascensum eius aspectantibus apparentes angeli dixerunt: Sic ueniet  quemadmodum uidistis eum euntem in celum , atque omni instantia laborandum, ut sicut in eadem carnis forma ac substantia qua ascendit Dominus ad iudicandum descendet, sic etiam qui benedicens apostolis abiit, benedictione sua nos, cum redierit, dignos efficiat, eorumque in sorte collocet, quibus ad dextram stantibus dicturus est: uenite, benedicti Patris mei, percipite regnum .

Et ipsi adorantes regressi sunt in Hierusalem cum gaudio magno, et erant semper in templo, laudantes et benedicentes Deum. Et semper, et in hoc maxime loco, fratres karissimi, meminisse nos decet sermonis Domini, quo discipulos glorificans, sicut paulo superius retulimus: Beati, inquit, oculi qui uident que uos uidetis . Quis etenim dicere, quis  digne ualeat cogitare quam beata compunctione oculos ad terram deflexerint, quibus ipsum quem adorabant celi Regem, deuicta mortalitate quam assumpserat ad paterne claritatis solium iam redire conspexerint! quam dulces lacrymas, quanta spe ac letitia feruentes, pro ingressu patrie celestis fuderint, quo Deum ac Dominum suum partem sue nature iam ferre cernebant! Merito ergo tali spectaculo refecti, postquam adorauerunt in loco ubi steterunt pedes eius, postquam uestigia que nouissime [a 1Kb] fixit lacrymis rigauere profusis, confestim rediere Hierosolymam, ubi aduentum sancti Spiritus exspectare  sunt iussi, et ut digni promissis celestibus existerent, erant semper in templo laudantes, et benedicentes Deum, scientes certissime quia illa solummodo corda Spiritus sanctus inuisere et inhabitare dignatur, que locum orationis frequentantia, que laudi et benedictioni diuine uiderit esse dedita. Unde in Actibus apostolorum legitur de ipsis: Hi omnes erant perseuerantes unanimiter in oratione . Quod nobis est testimonium operis apostolici solerter imitandum, uidelicet, ut qui celestia promissa habemus, qui pro his accipiendis sedulo supplicare precipimur, et omnes ad orandum conueniamus, et in oratione persistamus, et unanimi Dominum deuotione precemur. Nec dubitandum est quod sic nobis orantibus pius Conditor auditum accommodare, et Spiritus sui gratiam  nostris quoque cordibus infundere dignabitur, quod nostros quoque beatos faciet oculos, etsi non ut apostolorum, qui commorantem in mundo Dominum, qui docentem et miracula facientem, qui post triumphum mortis resurrexisse atque ad celos redeuntem uidere meruerunt; certe ut eorum de quibus Thome apostolo dicit: Quia uidisti me, credidisti; beati qui non uiderunt et crediderunt . Cunctis etenim credentibus, siue illis qui incarnationis eius tempora nascendo precesserunt, siue his qui eum in carne uiderunt, siue nobis qui post eius ascensionem credimus, communis est illa piissima eius repromissio qua dicit: Beati mundo corde, quoniam ipsi Deum uidebunt .

Hec de lectione Euangelii, prout potuimus, exponendo  transcurrimus; sed quia in eadem lectione apertum discipulis sensum ad intelligendum Scripturas audiuimus, libet de ipsis prophetarum scripturis aliqua ad memoriam reducere, gaudiumque euangelice solemnitatis etiam prophetice assertionis accumulare ac condire preconiis. Loquitur ergo de hac solemnitate Psalmista: Ascendit Deus in iubilatione: Dominus in uoce tube . Ascendit quippe in iubilatione, quia letantibus de subleuationis eius gloria discipulis, celum petit. Ascendit et in uoce tube, quia preconantibus angelis reditum eius ad iudicandos uiuos et mortuos, sedem regni celestis adiit. Qualiter autem Deus ascenderit, qui semper ubique presens de loco ad locum mutabilis non est,  idem alibi testatur dicens: Qui ponit nubem ascensum, qui ambulat super omnes pennas uentorum . Nubem namque dicit substantiam humane fragilitatis qua se Sol iustitie ut ab hominibus ferri posset induit. Unde dicit Isaias: Ecce Dominus ascendet super nubem leuem, et ingredietur Aegyptum, et commouebuntur simulacra Aegypti a facie eius . Super nubem quippe leuem Dominus ascendit, ut ingressus Aegyptum eius simulacra subuerteret, quia uerbum caro factum est, et habitauit in nobis , quia immune ab omni sorde iniquitatis corpus assumpsit, in quo mundum ingrediens, idololatrie  ritum destrueret, nigrisque ac tenebrosis gentilium cordibus uerum diuinitatis lumen aperiret. Per nature humane nubem de loco ad locum uenire dignatus est qui loco non clauditur: in hac irrisiones, et flagella, et mortem quoque uoluit pati qui impassibilis semper in diuinitate permanet; per hanc resurrectionis uirtute coronatam ascendit in celum qui potentia diuinitatis celum implet et terram. Hanc super pennas uentorum euexit, cum assumptam de terris non solum super uniuersa eris huius spatia, sed etiam etheris altitudinem sustollens, in maiestatis paterne dextra collocauit. De hac assumpte humanitatis gloria etiam Amos ait: Qui edificat in celum ascensionem suam, et promissionem suam super terram fundit . In celum quippe ascensionem suam edificauit  qui humanam sibi carnem et animam, in qua celum subire posset, ipse creauit. Promissionem uero suam super terram fudit, quia, misso desuper Spiritu, omnes terrarum fines gratia sue fidei, ut promiserat, impleuit: cuius gratiam promissionis Psalmista et uenturam in Spiritu preuidens, et citius uenire desiderans, ait: Exaltare super celos, Deus, et super omnem terram gloria tua . Ubi aperte significat quia priusquam Redemptor noster, assumpta mortali carne, mortis regnum dirueret, notus tantum in Iudea erat Deus, in Isrel magnum nomen eius. At ubi resurgens a mortuis celi alta Deus homo penetrauit, toto iam terrarum orbe nominis eius gloria predicatur et creditur.

 Nec uerbis solummodo prophete, uerum etiam gestis eiusdem Dominice ascensionis predicauere mysterium. Nam et septimus ab Adam Enoch translatus de mundo, et Elias in celum subleuatus erium, ascensuro super celos Domino testimonium prebuerunt. Et quidem Enoch in eo quod septimus ab Adam progenitus est figurauit Dominum, non consueto mortalis nature ordine, sed Spiritus sancti potentia concipiendum et nasciturum, Spiritus sancti gratiam omnem, que septiformis a propheta describitur, in eo singulariter requieturam, ipsum in Spiritu sancto baptizaturum, et eiusdem Spiritus dona credentibus esse daturum. In eo autem quod trecentis sexaginta quinque annis priusquam transferretur apud homines uixit, qui est numerus dierum anni solaris, eius  futuram in carne conuersationem designauit, qui ascensurus ad celos unicam se mundi lucem esse monstrauit. Ego sum, inquiens, lux mundi; qui sequitur me non ambulat in tenebris, sed habebit lumen uite . Unde a Propheta sol mystice uocatur, quia ipse nimirum cunctas mundi partes a solis Ortu usque ad Occasum, ab Aquilone usque ad Meridiem, gratia fidei et ueritatis illustrare dignatus est. Porro hoc quod Enoch, qui translatus est Dedicatio, interpretatur, significat eum qui resurgens a mortuis ascendit in celum, et nunc ad consecranda corda fidelium pignus sui Spiritus dare, et in futuro perfectam ex omni parte Ecclesiam in gaudio resurrectionis et perpetue solemnitatis inducere dignatur.

 At uero Elias abundantiore miraculo figuram huius Dominice festiuitatis pretulit. Cum enim instaret tempus quo tolleretur de mundo, uenit ad Iordanem cum discipulo Eliseo, et inuoluto pallio suo percussit aquas: que diuise sunt, et transierunt ambo per siccum, dixitque ad Eliseum: Postula quid uis ut faciam tibi antequam tollar a te. At ille: Obsecro, inquit, ut fiat duplex spiritus tuus in me . Cum incedentes sermocinarentur, ecce curru igneo repente raptus, Elias, ut Scriptura ait, ascendit quasi usque in celum. Qua adiectione significatur quod Elias non in ipsum celum ut Dominus noster, sed in alta tantum eris huius subleuatus est, ac deinde inuisibiliter ad paradisi gaudia relatus. Leuauitque Eliseus pallium Elie quod ceciderat ei. Et ueniens  ad Iordanem percussit eo aquas, atque inuocato Deo Elie, diuisit et transiit. Notet ergo dilectio uestra, fratres mei, quam ordinate figura concinat ueritati. uenit Elias ad Iordanem, et exutus pallio suo percussit aquas ac diuisit. uenit Dominus ad fluuium mortis, quo genus humanum mergi consueuerat, et exuens se ad tempus habitu carnis quam assumpserat, mortem moriendo percussit, ac uite nobis iter resurgendo patefecit. Recte etenim per Iordanem fluxus nostre mortalitatis ac defectus exprimitur, quia et Iordanis Latine Descensus eorum dicitur, et ipse fluuius in mare Mortuum influens [a 1Kb] laudabiles suas ibi perdit aquas. Transit autem Elias diuiso amne per siccum, transit et Eliseus, quia resurgens a mortuis Saluator fidelibus suis quoque spem resurgendi  tribuit. Transito Iordane, Elias dedit optionem Eliseo postulandi que uellet; et Dominus, impleta resurrectionis gloria, plenius discipulorum sensibus inseruit quod et antea promisit: Quia quodcunque petieritis in nomine meo, hoc faciam . Petiit Eliseus ut fieret spiritus Elie duplex in se, et edocti a Domino discipuli promissam Spiritus gratiam accipere desiderabant: quam non uni tantum genti Iudee, quam ipse presens in carne docuit, sed et cunctis per orbem nationibus predicare sufficerent. Annon duplicem Spiritus sui gratiam pollicebatur, cum ait: Qui credit in me, opera que ego facio et ipse faciet, et maiora horum faciet ? Sermocinantibus Elia et Eliseo subito currus et equi ignei  rapuerunt Eliam quasi usque ad celum: qui profecto currus et equi angelice sunt intelligende uirtutes, de quibus scriptum est: Qui facit angelos suos spiritus, et ministros suos ignem urentem . Horum namque Elias subsidio, utpote homo purus, quo a terra tolli posset egebat, et Dominus cum apostolis colloquens subito uidentibus illis eleuatus est, etsi non angelico fultus auxilio, angelico tamen comitatus obsequio, uereque assumptus est in celum, angelis quoque ad ipsum attestantibus, qui illis dixerunt: Hic iehsu qui assumptus est a uobis in celum . Subleuatus ad celum, Elias dimisit Eliseo pallium quo erat indutus. Ascendens in celum, Dominus sacramenta humanitatis assumpte discipulis, imo omni  Ecclesie, quibus sanctificaretur et in uirtute dilectionis calefieret, reliquit. Assumens Eliseus pallium Elie percussit eo aquas Iordanis, et ubi inuocauit Deum Elie, diuise sunt, et transiit. Assumpserunt apostoli, assumpsit instituta per eos Ecclesia sacramenta sui Redemptoris, quibus spiritualiter erudita, abluta, et consecrata; ipsa quoque, inuocato nomine Dei Patris, impetum mortis superare, eiusque obstaculo contempto, ad uitam transire didicit sempiternam.

Hanc ergo Dominice ascensionis gloriam, fratres karissimi, que prius prophetarum et dictis signabatur et gestis, et post in ipso Mediatore nostro completa est, tota deuotione ueneremur, et ipsi quoque ut eius uestigia sequi, atque ad celos mereamur ascendere,  interim salubriter humiliemur in terra, memores semper quia, sicut Salomon ait, Superbum sequitur ignominia, et humilem spiritu sequitur gloria . Ecce in ascensione Redemptoris nostri, quo nostra sit omnis intentio dirigenda didicimus; ecce, ascendente ad celos Mediatore Dei et hominum, patefactam hominibus celestis patrie ianuam cognouimus. Ad huius ergo patrie perpetuam felicitatem omni studio festinemus. In hac quia necdum corpore possumus, desiderio semper et mente uersemus. Iuxta uocem egregii predicatoris, que sursum sunt queramus, ubi Christus est in dextra Dei sedens, que sursum sunt sapiamus, non que super terram. Queramus illum et confirmemur spe inuentionis. Queramus faciem eius semper, ut cum ipse  qui placidus ascendit terribilis redierit, nos paratos inueniat, quos secum ad festa superne ciuitatis introducat iehsu Christus Dominus noster, qui uiuit et regnat cum Patre in unitate Spiritus sancti per omnia secula seculorum. Amen.



HOMILIA X. IN DOMINICA POST ASCENSIONEM DOMINI.


IOANN. Xu. In illo tempore dixit iehsu discipulis suis: Cum uenerit Paracletus, quem ego mittam uobis a Patre, Spiritum ueritatis, qui a Patre procedit, ille testimonium perhibebit de me, etc.

Ex multis sancti Euangelii locis inuenimus quia discipuli ante aduentum Spiritus sancti minus capaces erant ad intelligenda arcana diuine sublimitatis,  minus fortes ad toleranda aduersa humane prauitatis, sed eis adueniente Spiritu cum augmento diuine cognitionis, data est etiam constantia uincende humane persecutionis. Unde illis Dominica promissione nunc dicitur:

Cum uenerit Paracletus, quem ego mittam uobis a Patre, Spiritum ueritatis, qui a Patre procedit, ille testimonium perhibebit de me. Et uos testimonium perhibebitis. Notandum autem imprimis quod Dominus Spiritum ueritatis, et a se mittendum esse testatur, et eumdem mox a Patre procedere subiungit, non quia idem Spiritus aliter a Patre procedit quam a Filio mittitur, aut alio tempore a Patre procedit [Al. om. quam a Filio . . . procedit], quam cum a Filio mittitur, sed ideo Filius eum a se mitti, et a Patre  dicit procedere, ut aliam Patris, aliam esse suam personam designet, atque ut [Al. om. ut] in eadem distinctione personarum unam esse operationem, ac uoluntatem suam cum Patris uoluntate et operatione denuntiet. Cum enim eiusdem Spiritus gratia datur hominibus, mittitur profecto Spiritus a Patre, mittitur et a Filio; procedit a Patre, procedit et a Filio, quia et eius missio ipsa processio est qua ex Patre procedit et Filio. uenit et sua sponte, quia sicut cequalis est Patri et Filio, ita eamdem habet uoluntatem cum Patre et Filio communem. Spiritus enim ubi uult spirat . Et sicut Apostolus, enumeratis donis celestibus, ait: Hec autem omnia operatur unus atque idem Spiritus, diuidens singulis prout uult . Adueniens autem Spiritus  testimonium perhibuit de Domino, quia discipulorum cordibus [Al. add. pro Deo] aspirans, omnia que de illo erant scienda mortalibus, clara illis luce reuelauit: quod uidelicet equalis et consubstantialis erat Patri ante secula, quod consubstantialis nobis factus est in fine seculorum, quod de uirgine natus sine peccato uixit in mundo, quod quando uoluit et qua uoluit morte transiuit de mundo, quod ueraciter resurgendo mortem destruxit, quod [Al. om. quod] ueram in qua passus et resurrexit carnem ad celos ascendendo leuauit atque in paterne glorie dextera constituit, quod omnia prophetarum scripta illi testimonium perhibent, quod confessio nominis eius usque ad fines erat propaganda terrarum, ceteraque  fidei illius mysteria Spiritus sancti testimonio sunt reserata discipulis. Neque illis tantummodo, sed et omnibus qui per uerbum eorum credunt in Dominum, quidquid recte sapiunt, eiusdem Spiritus est munere concessum. Ille ergo, inquit, testimonium perhibebit de me, et uos testimonium perhibebitis, quia que Spiritu intus docente perceperunt, hec abiecto timore pristino foris loquendo et aliis ministrabant. Ipse namque Spiritus corda eorum et scientia ueritatis illustrauit, et ad docenda que nossent cuimine uirtutis erexit: unde recte apud Isaiam: Spiritus idem fortitudinis et scientie nuncupatur . Est enim Spiritus scientie, quia per ipsum que recte agere, uel etiam cogitare debeamus, agnoscimus; est et fortitudinis, quia etiam per ipsum, ut que bene  nouimus operemur, accipimus, ne aduersitate aliqua a bonis que cepimus repellamur.

Et uos, inquit, testimonium perhibebitis quia ab initio mecum estis. Nam [Al., Cum] data Spiritus gratia etiam hoc fiduciam discipulorum iuuit quod ab initio erant cum Domino, ideoque que apud illum uiderunt et audierunt, absque ulla ambiguitate predicare ualebant. Unde bene Petrus alium pro Iuda ordinare uolens apostolum, non hunc neophytum, sed probatum ex tempore curauit eligere dicens: Oportet ergo ex his uiris, qui nobiscum congregati sunt in omni tempore quo intrauit et exiuit inter nos Dominus iehsu, testem resurrectionis eius nobiscum fieri unum ex istis . Hinc ipse gentibus Christum euangelizans, confidenter  aiebat: Hunc Deus suscitauit tertia die, et dedit eum manifestum fieri non omni populo, sed testibus preordinatis a Deo, nobis qui manducauimus et bibimus cum illo postquam resurrexit a mortuis . Sed quia crescentibus electorum meritis statim crescere solet antiqui hostis inuidia, qua uel per seipsum latenter, uel per homines sue malignitati subditos patenter, inchoata pietatis germina conatur obruere, recte Dominus promissa discipulis predicandi fiducia persecutionem quoque eorum qui eidem predicationi resisterent pariter exorturam ostendit cum subdidit:

Hec locutus sum uobis, ut non scandalizemini. Absque synagogis facient uos. Curauit namque pius magister futura discipulis prauorum bella predicere,  quo minus hec eos uenientia possent offendere, quia solent nimirum leuius ferri aduersa que possunt ante prenosci. Nam que imparato ac non preuidenti animo mala ingeruntur, grauius hunc sepe ab integritatis sue statu deiiciunt. Unde bene Salomon admonet dicens: Fili, accedens ad seruitutem Dei, sta in iustitia et timore Domini, et prepara animam tuam ad tentationem. Non solum uero discipulos Saluator a contribulium societate pellendos, sed ab eis etiam mortis pericula passuros fuisse premonuit. Nam sequitur:

Sed uenit hora ut omnis qui interficit uos, arbitretur obsequium se prestare Deo. Arbitrabantur autem obsequium se Deo prestare Iudei in eo quod ministros  Noui Testamenti odiis insequebantur et mortibus: quia, sicut illis testimonium perhibet Apostolus, Aemulationem Dei habent, sed non secundum scientiam . Et de seipso [Al., se ipse] loquitur: Et ego quidem existimaueram me aduersus nomen Iesu Nazareni debere multa contraria agere, quod et feci Hierosolymis . Predictis ergo pressuris aduersantium repente quasi consolans discipulos adiunxit:

Sed uenit hora ut omnis qui interficit uos, arbitretur obsequium se prestare Deo. Ac si aperte dicat: Bella quidem tribulationum a contribulibus uestris estis passuri, sed eo tolerabilius hec suscipite, quo non tam odio uestri, quam diuine legis emulatione uobis ingerentur. Cuius memor admonitionis beatus  martyr Stephanus, flexis genibus pro his qui se interficiebant, pia uoce supplicabat, dicens: Domine, ne statuas illis hoc peccatum . Arbitrabantur ergo legis emulatores obsequium se prestare Deo, dum preconibus gratie neces inferrent: sed frustra legem que per famulum data est, defendunt, qui gratiam quam ipse Filius offert, accipere renuunt. Incassum se Deo Patri placere estimant, qui Dei Filium contemnere, imo etiam persequi ac blasphemare laborant. Unde recte subiungitur:

Et hec facient uobis, quia non nouerunt Patrem, neque me. Quia enim Filius in Patre, et Pater est in Filio, et qui uidet Filium, uidet et Patrem , patet profecto quod quicunque Filii credulitati obstinata mente resistunt, nec Patrem nosse probantur.  Unde etiam idem Ioannes ueritatem diuine unitatis insinuans, ait: Omnis qui negat Filium, nec Patrem habet: qui confitetur Filium, et Patrem habet . Et iterum: Et omnis qui diligit eum qui genuit, diligit eum qui natus est ex eo . uerum quia discipuli, qui Patrem bene nouerant et Filium, multa pro eiusdem scientie defensione ac propalatione fuerant passuri, prouida Dominus admonitione subiungit:

Sed hec locutus sum uobis, ut cum uenerit hora eorum, reminiscamini quia ego dixi uobis. Magnopere pensandum est, quod ait, Ego dixi uobis, ego qui pro uestra uita ac salute moriturus sum, qui uos meo sanguine redempturus, qui uos in tribulatione semper adiuturus, qui eterna uobis premia post tribulationem  daturus sum. Magnum quippe certantibus leuamen, magnam consolationis gratiam prestat, quando ille certamina eadem futura predixisse reminiscitur, qui et milites suos ne uinci possent adiuuare, et ne incassum uincant immortalem post prelia solet rependere palmam. Qui enim hic horam persecutionis [Al., iniquorum persecutionem] uenturam premonuit, ipse paulo post in eadem persecutione suum fidelibus auxilium pollicetur, dicens, In mundo pressuram habebitis; sed confidite: ego uici mundum; ipse alibi legitime certantibus coronam uite repromittit, dicens: Beati qui persecutionem patiuntur propter iustitiam, quoniam ipsorum est regnum celorum . Hec de euangelica lectione,  fratres karissimi, breuiter explanando transcurrimus, nunc libet de ipsa, quam colimus, Quinquagesime solemnitate subtilius aliquid loqui. Sicut enim imminentibus solemniis paschalibus Quadragesimam ieiuniorum obseruantia celebrauimus, sic eisdem peractis, Quinquagesimam non sine certi causa mysterii festa deuotione agimus. Nam quia sancta Ecclesia in quibusdam suis membris adhuc pro eterna requie laborat in terris, in quibusdam uero omni finito labore cum Christo iam regnat in celis, in memoriam utriusque uite constituere patres nostri gemina hec congrue religionis solemnia, Quadragesimam uidelicet afflictionis et ieiuniorum, instante iam Dominice resurrectionis tempore, gaudiisque paschalibus, ut per eam nobis sepius ad  memoriam reuocarent: quia per labores et continentiam, per uigilias et orationes, et per cetera, que Apostolus commemorat , arma iustitie, ad uite immortalis premia debeamus attingere. Porro Quinquagesimam ab ipso Dominice resurrectionis die inchoare, et gaudiis potius laudibusque diuinis, quam ieiuniis uoluerunt esse celebrem, quatenus annuis eius festis dulcius admoneremur, desiderium nostrum ad obtinenda festa, que non sunt annua sed continua, non terrena sed celestia, semper accendere fixumque tenere, quia non in tempore mortalitatis huius, sed in eternitate future incorruptionis uera nobis querenda felicitas, uera est inuenienda solemnitas, ubi, cessantibus cunctis languoribus, tota in Dei uisione ac  laude uita geritur. Iuxta hoc quod Propheta corde pariter et carne in Deum uiuum exsultans, aiebat: Beati qui habitant in domo tua, Domine; in secula seculorum laudabunt te . Unde merito Quinquagesime diebus in memoriam huius nostre quietissime ac felicissime actionis crebrius ac festiuius Alleluia canere solemus. Alleluia namque Hebreus sermo est, et interpretatur Latine: Laudate Dominum. Denique in psalmis ubi nos canimus Laudate Dominum, pro hoc uerbo apud Hebreos semper Alleluia canitur: quod euangelista Ioannes in Apocalypsi sua  celestium agmina uirtutum cantantia se audisse perhibet. Sed et uenerabilis pater Tobias ex uisione angelica intelligens qualis supernorum ciuium gloria, quanta ipsius Hierusalem  celestis sit claritas, hec mystica uoce dicebat: Ex lapide pretioso et mundo omnes platee eius sternentur, et per uicos eius Alleluia cantabitur . Rectissime autem et pulcherrime generalis sancte Ecclesie mos inoleuit, ut hoc diuine laudationis carmen, propter reuerentiam prime auctoritatis, a cunctis per orbem fidelibus Hebrea uoce cantetur. Quod ideo fit ut per talis consonantiam deuotionis admoneatur Ecclesia quia et nunc in una fidei confessione ac dilectione Christi consistere debeat, et ad illam in futuro patriam festinare, in qua nulla diuersitas mentium, nulla est dissonantia linguarum. Nam quomodo in Hierosolymis quondam multitudinis credentium in Dominum erat cor unum et anima una, et  erant illis omnia communia, ita in illa summe pacis uisione multitudinis uidentium Deum, erit cor unum et anima una, uidelicet diligendi ac laudandi eum, cuius se gratia uiderint esse saluatos: et ibi ueraciter erunt omnibus omnia communia, quia sicut Apostolus ait, Erit Deus omnia in omnibus . In cuius typum temporis ac laudabunde nostre quietis, ultimi eidem psalmi, qui specialiter in Domini laudem canuntur, Alleluia titulo prenotantur. Septima quippe dies Sabbati, id est requiei, per legem uocari et haberi precepta est. Et apte liber psalmorum post tanta celestium preceptorum instituta, tot arcanorum spiritualium mysteria decantata, tantas saluberrime confessionis ac deprecationis humillime uoces editas, semper Alleluia titulis finitur: quia quidquid  in hac uita boni gerimus, quidquid in obsequium Redemptoris nostri lingua exsultante proferimus, quidquid pro eterne patrie desiderio cogitamus, cuncta hec nimirum ea nobis mercede recompensantur, ut in requie sempiterna et audire uocem laudis eius, et ipsi cum sanctis eum benedicere, gloriam regni eius dicere, et potentiam uirtutis eius loqui mereamur. Idcirco autem plures magistri Ecclesie decantationem Alleluia tempore Quadragesime intermittendam esse sanxerunt, quamuis in Ecclesia nunquam a diuina laude cessatur, sed aliis uerbis que id ipsum perfecte significant, eius quotidie dona canuntur, ut noua eius repetitio maiorem gratioremque paschalibus solemniis honorificentiam reddat et splendorem. Sed et hoc in eo mysterium maxime designare uoluerunt,  quod in huius exsilii peregrinatione, sicut ex parte nouimus, et ex parte prophetamus, ita etiam ex parte Dominum laudamus, dicentes cum Propheta: Quomodo cantabimus canticum Domini in terra aliena?  Cum uero nostram patriam, terram scilicet uiuentium, domumque regni celestis nobis olim a Domino repromissam intrare meruerimus, tunc ut illum et perfecte intueri, sic etiam perfecte ualebimus laudare, iuxta illud Psalmiste: Et in templo eius omnes dicent gloriam . Unde et alibi dicit: Celi enarrant gloriam Dei. Celos quippe celestis patrie ciues appellat. Et quidem terrigene gloriam Dei narrare possunt, non autem hanc enarrare nisi celi ciues sufficiunt, qui quo hanc uicinius uident, eo certius ualent eloqui. Utramque sane hanc  solemnitatem, scilicet et Quadragesime et Quinquagesime, non quorumlibet hominum, sed ipsius Domini ac Saluatoris nostri prima nobis sanxit auctoritas: Quadragesimam uidelicet, in eo quod quadraginta diebus et quadraginta noctibus ieiunauit in deserto, uictaque tentatoris uersutia, ministeriis fruebatur angelicis: ubi suo nos informauit exemplo, quia per macerationem carnis aduersarii spiritualis machinas euitare, et ad angelorum debeamus peruenire consortium. Porro Quinquagesime nobis gaudia in eo seruanda monstrauit, quod post resurrectionem seipsum discipulis uiuum in multis argumentis per dies quadraginta prebuit, apparens eis, et loquens de regno Dei et conuescens, ut in eorum Actibus legimus,  quia illos sue frequentia uisitationis letabundum hoc tempus habere fecit ac festiuum. Sed et in celum ascendens nequaquam eis prisce sue presentie dulcedinem abstulit, sed eamdem potius promisso Spiritus sancti carismate cumulauit. Denique cum promitteret eos Spiritu sancto baptizandos post dies non multos, eisque benedicens ascenderet ac ferretur in celum, quadragesimo utique die sue resurrectionis, mox illi adorantes regressi sunt in Hierusalem cum gaudio magno, et erant semper in templo laudantes et benedicentes Deum. Hoc quoque nobis gaudio, ac laude, et benedictione celesti, qua Spiritus sancti prestolabantur aduentum usque ad diem quinquagesimum, quem Greci Pentecosten appellant, solemnitatis huius letitiam docuerunt esse protelandam.  Inter hec uero solertius intuendum, fratres karissimi, quod Dominus hac quadraginta [Al., Quadragesime] dierum conuersatione cum discipulis, non solum futuri seculi gaudia, que cum illo sumus habituri presignauit, uerum etiam ineffabilem circa nos sue pietatis ostendit affectum, qui, deposita iam infirmitate corporis, imo iam [Al. om. iam] finita, et per resurrectionis uirtutem in celestem gloriam commutata, dignatur tamen adhuc discipulorum interesse conuiuio, ut eos socios habere possit in celo, ut precepta, quibus ad regnum Dei perueniant, uiuacius ipsa familiaritate commendet. Quid enim, fratres mei, quid sibi uult horum coniunctio uerborum, qua dicitur, Apparens eis et loquens de regno Dei, et conuescens, nisi quia patenter ostenditur  quod ob hoc maxime conuictui sociabatur eorum cum de regno Dei loqueretur, ut terrenas inter eos sumens epulas, quibus celeste corpus suum [Al. om. suum] monstrabat, arctius eos uinculis sue caritatis obligaret, atque illius temporis memoria roboraret, de quo eis ante passionem suam promittendo predixerat: Et ego dispono uobis, sicut disposuit mihi Pater meus regnum, ut edatis et bibatis super mensam meam in regno meo . Merito ergo sacrosanctis diebus his nos quoque maioribus epulis atque hymnis celestibus uacamus, ob reuerentiam nimirum Dominice resurrectionis, ob memoriam Domini cum discipulis simul comedentis, et [a 1Kb] ob spem future nostre quietis ac uite immortalis. Sed et genu in oratione minime iuxta morem flectimus, quia  pro certo genuum inflexio penitentie et luctus indicium est. Quod etiam in omnibus Dominicis diebus obseruandum propter eiusdem resurrectionis, uel Dominice uel nostra sacramenta patres instituerunt. De sacramento autem quinquagenarii uel quadragenarii numeri multipliciter a Patribus disputatum est. Sed quia nos in longum duximus sermonem, breuiter modo fraternitati uestre dicere sat est quod recte ieiuniorum ceremonie quadragenario dierum numero obseruantur, ut scilicet per hoc insinuetur quod toto huius uite tempore pro eterne uite perceptione laborare debeamus. Quater enim deni quadraginta sunt, et uita presens congrue quaternario numero figuratur, uel quia quatuor annuis temporibus tota uariatur, uel quia mundus ipse in quo uiuimus  quatuor elementis subsistit, uidelicet igne, ere, aqua et terra. Future autem uite beatitudo denario numero non inconuenienter exprimitur. Hinc est enim quod Dominus operarios uinee denario renumeratos esse perhibet. Operarii quippe uinee cultores sunt sancte Ecclesie. Denarius autem uite celestis perfectionem designat, in qua gloriam Dei, summi uidelicet regis, speculantes, in eamdem imaginem transformamur, non solum in eo [Al. om. in eo] quod regis imaginem habet et inscriptionem, uerum etiam in eo quod decem obolis, qui perfectus est numerus, constat, unde et nomen accepit. Recte ergo quadragenario, hoc est quater denario dierum numero, ieiunium annue celebramus, ut per hoc  specialius admoneatur, quia quandiu uiuimus in mundo, pro celestium premiorum adoptione semper laborare debeamus. Recte etiam quinquagenario dierum numero statum future nostre beatitudinis in imagine [Al., et imaginem] ueneramur, ieiunia uidelicet relaxando, Alleluia canendo, stantes orando, que sunt aptissima perpetue quietis, resurrectionis et laudis presagia. Septies enim septem quadraginta nouem faciunt. Et quidem per septem sepe requiem designari luce clarius est. Septem uero septies ducta eiusdem requiei perfectionem insinuant, que nullo unquam fine clauditur, nulla labe maculatur, sed ubi dies iudicii uniuersalis ac resurrectionis aduenerit, ampliori corporum receptorum gratia perficitur.  Quod enim ad septem septimanas monas additur, id est, ipsa dies Dominica Pentecostes, qua Spiritum sanctum accepit Ecclesia primitiua, et ita quinquagenarius numerus perfecte completur, ipsum iudicii et resurrectionis omnium tempus ostendit, quando sanctarum requies animarum, que nunc in illa uita geritur, etiam corporum immortalium receptione geminabitur, et ille Apostoli sermo adimplebitur: Quod si Spiritus eius qui suscitauit Iesum a mortuis, habitat in uobis, qui suscitauit Iesum Christum a mortuis, conuiuificabit [Al., uiuificabit] et mortalia corpora uestra, per inhabitantem Spiritum eius in uobis . uerum hoc quoque quod non statim peracta die quinquagesima genu ad adorandum curuamus, sed et illa adhuc septimana [Al. om. septimana]  stantes Domino supplicamus, et quamuis intermissa repetentes ieiunia, tamen Alleluia quotidie personamus, nemo absque discretione apta et congrua ratione mysterii putet actitari. Quia enim Spiritus sancti septiformis est gratia, iure solemnitas aduentus eius per septem dies laude hymnorum debita, simul et missarum celebratione colitur. Quia enim [Al. om. enim] tempore Pentecostes Ecclesia toto orbe nouos semper Deo populos per aquam regenerationis aggregare consueuit, merito saluti eorum congaudentes, quousque albis induuntur stolis, et nitorem purificate mentis splendore habitus premonstrant, hymnum Deo deuote laudis offerimus, iuxta preceptum ipsius piissimi Pastoris ac Redemptoris nostri, quo ait: Congratulamini mihi, quia inueni  ouem meam que perierat . Merito ergo nunc [Al., etiam tunc] stantes oramus, ob significantiam uidelicet liberationis eorumdem, quia per donum Spiritus sancti de morte anime ad uitam resuscitari ac resurgere meruerunt; cuius donante gratia, etiam carnis immortalitate nos in nouissimo die uestiendos, atque ad gaudia beate resurrectionis perducendos esse speramus, iuxta hoc quod paulo ante Apostolo teste docuimus. Quod uero inter hec ieiuniorum castigatio repetitur, de ipsorum apostolorum exemplo sumptum credere debemus, qui accepto Spiritu, quo perfectius noua celestium bonorum suauitate fruebantur, eo altius mentem a memoria deliciarum abstulere terrestrium. Iam enim  aduenerat tempus illud de quo Dominus predixit, quia discipuli ipso secum conuersante ieiunare non possent, ablato autem eo ieiunarent. Nam cum interrogarent eum discipuli Ioannis, dicentes: Quare nos et Pharisei ieiunamus frequenter, discipuli autem tui non ieiunant? ait illis: Nunquid possunt filii sponsi lugere, quandiu cum illis est sponsus? uenient autem dies, cum auferetur ab eis sponsus, et tunc ieiunabunt. Quia ergo et ante passionem et post resurrectionem Dominicam propter ipsius Domini presentiam lugere ac ieiunare nequiuerant, constat profecto quia post ablationem eius spontaneis sese subdidere ieiuniis. Namque ubi sancti Spiritus sunt acceptione recreati, sicut a ceteris mundialibus illecebris,  sic et ab epularum appetitu mentem prorsus auerterant: anime potius quam corporis alimonia gaudentes, et pre memoria patrie celestis orationibus ac lacrymis insistentes salubribus. Denique Luca referente, cognouimus de illis tribus millibus uirorum, qui ipso die Pentecostes, Petro predicante, crediderunt, quam parco uictu contenti fuerint, quam sobriam celestemque in terris egerint uitam. Erant, inquit, perseuerantes in doctrina apostolorum, et communicatione fractionis panis, et orationibus . Et paulo post: Quotidie quoque perdurantes unanimiter in templo, et frangentes circa domos panem, sumebant cibum cum exsultatione et simplicitate cordis, collaudantes Deum, et cetera huiusmodi. Ad quorum nos exemplum, uitam moresque solerter  aptare necesse est, quia perfectum uite magisterium est, Ecclesie primitiue semper actus imitari, illamque edificii spiritualis normam ad finem usque seruare quam ab ipsis apostolis in fundamento fidei liquet esse propositam. Nec dubitandum quia quorum nunc uestigia sequimur, ad eorum in futuro sumus premia [Al., uestigia] peruenturi. Et quidem, fratres mei, pulcherrimam etiam in presenti future beatitudinis figuram gerimus, de qua modo aliquanta perstrinximus: sed ita nobis uiuendum est ut que exterius in imagine colimus, ante interni arbitri oculos ueraci corde seruemus. Perseueremus ergo et nos in doctrina sanctorum, ut [Al., et] uidelicet discendo, et operibus exercendo que docent, orationibus incumbamus assiduis, Dominici panis communione  digni satagamus existere, unanimiter in ecclesia horis persistamus canonicis, panem indigenti proximo, uel quidquid ualemus pie consolationis porrigamus [Al. add. affectu], et ita cibum corpori indulgeamus, ut memoria uiui panis potius mentis intima letificet, simplicitatem cordis in omnibus teneamus, quod est sola intentione superne retributionis bona operari: et quod presentia festa maxime decet, hymnum diuine laudis consona uoce simul et mente personemus. Sic enim solummodo Deo nostro iucunda fit laudatio, si quod ore canimus, non impugnamus opere: si cum labiis Alleluia proferimus, a turpi et maligna cogitatione precordia casta gestamus. Ea tamen ratione suauis erit ei  laudatio nostra, si non in rebus caducis et infimis, sed delectemur in Domino. Quod ipse prestare dignetur, qui tanta nobis tamque preclara beneficiorum pignora per paschalia sacramenta prerogauit iehsu Christus Dominus noster, qui uiuit et regnat cum Patre in unitate Spiritus sancti Deus per omnia secula seculorum. Amen.



HOMILIA XI IN uIGILIA PENTECOSTES.


IOANN. XIu. In illo tempore dixit iehsu discipulis suis: Si diligitis me, mandata mea seruate. Et ergo rogabo Patrem, et alium Paracletum dabit uobis, ut maneat uobiscum in eternum, Spiritum ueritatis, quem mundus non potest accipere: quia non uidet eum, nec scit eum, etc.

Quia sancti Spiritus hodie, fratres karissimi,  celebramus aduentum, debemus ipsi congruere solemnitati quam colimus. Hoc etenim ordine tantum [Al., tante] festiuitatis huius digne gaudia celebramus, si nos quoque Domino opitulante aptos reddiderimus, ad quos Spiritus sanctus aduenire, et in quibus habitare dignetur. Ea autem solummodo ratione aduentu et illustratione sancti Spiritus apti existimus, si et corda nostra diuino amore repleta, et corpora sint Dominicis mancipata preceptis. Unde in exordio lectionis huius Euangelice discipulis Saluator [Al., ueritas] ait.

Si diligitis me, mandata mea seruate. Et ego rogabo Patrem, et alium Paracletum dabit uobis. Paracletus quippe consolator interpretatur. Et Spiritus sanctus recte Paracletus uocatur, quia corda fidelium,  ne inter huius seculi aduersa deficiant, celestis uite desideriis subleuat ac reficit. Unde in Actibus apostolorum, crescente sancta Ecclesia, dicitur: Et edificabatur ambulans in timore Domini, et consolatione sancti Spiritus replebatur . Quod ergo ait, Si diligitis me, mandata mea seruate. Et ego rogabo Patrem, et alium Paracletum dabit uobis, in ipsis quidem discipulis, quos eum uere dilexisse, uere mandatis eius obediisse non dubitatur [Al., qui eum . . . dubitantur], hodierna die completum est, quando illis in cenaculo orantibus, repente Spiritus sanctus in igneis linguis apparuit, eosque et in ore per diuersitatem linguarum docuit, et in corde per amoris sui consolationem roborauit. Habebant autem et  prius Paracletum, ipsum uidelicet Dominum secum in carne commorantem, cuius et miraculorum dulcedine, et ope predicationis, ne infidelium persecutione scandalizari possent, erigi et confortari solebant. uerum quia ille post resurrectionem ascendens in celum eos corporaliter deseruit, quibus tamen diuine presentia maiestatis nunquam abfuit, recte de hoc Paracleto, id est, Spiritu sancto subiunxit:

Ut maneat uobiscum in eternum. In eternum namque manet cum sanctis, quos et in hac uita semper inuisibiliter intus illustrat, et in futuro ad contemplandum perpetuo speciem sue maiestatis introducit. Sed et nos, fratres karissimi, si Christum perfecte diligimus, ita ut eiusdem dilectionis ueritatem  mandatorum eius [Al., munda] obseruatione probemus, rogabit etiam pro nobis Patrem, et alium Paracletum dabit nobis Pater. Rogabit Patrem per humanitatem, qui dabit cum Patre per diuinitatem. Neque enim putandum est quia ante passionem suam tantummodo pro Ecclesia rogauerit, et non etiam nunc post ascensionem roget, cum dicat de illo Apostolus: Qui est ad dexteram Dei, qui etiam interpellat pro nobis . Habemus autem et nos Paracletum, Dominum nostrum Iesum Christum, quem etsi corporaliter uidere nequimus, ea tamen que in corpore gessit et docuit, in Euangeliis scripta tenemus. Et si his audiendis, legendis, inuicem conferendis, corde et opere conseruandis curam impendimus, constat nimirum quod erumnas  seculi facillime, quasi Domino nobiscum perpetuo commorante ac nos consolante, uincamus. Si ergo hunc Paracletum diligimus, eiusque mandata seruamus, rogabit Patrem, et alium Paracletum dabit nobis, id est, Spiritus sui gratiam nostris cordibus clementer infundet, que nos inter aduersa presentis exsilii, patrie celestis exspectatione letificet, ita ut cum Propheta possimus dicere: Secundum multitudinem dolorum meorum in corde meo paracleses  tue, Domine, letificauerunt animam meam . Alium ergo, inquit, Paracletum dabit uobis, ut maneat uobiscum in eternum. Et addidit:

Spiritum ueritatis, quem mundus non potest accipere.  Mundum autem appellat homines mundi huius amori deditos, sicut e contra sancti qui celesti desiderio flagrant celi recte uocantur, dicente Psalmista: Et annuntiabunt celi iustitiam eius populo qui nascetur , quod est dicere: Et annuntiabunt excelsi mente, uoce, actione, doctores iustitiam eius populo, qui ad fidem ueniendo nuper in illo nasci desiderat. Quisquis igitur consolationem foris in mundi rebus inquirit, hic diuine consolationis munere intus reformari non ualet. Quisquis infimis delectationibus inhiat, non potest accipere Spiritum ueritatis. Fugit enim Spiritus ueritatis cor quod uanitati subditum cernit, solosque hos quos mandata ueritatis per dilectionem operari conspicit, aduentus sui luce reficit. Unde bene cum diceret,  Quem mundus non potest accipere, mox addidit dicens:

Quia non uidit eum, nec scit eum. uos autem cognoscetis eum, quia apud uos manebit, et in uobis erit. Dominum namque Saluatorem, et infideles ante passionem in carne uiderunt, sed quia Dei Filius esset, quia Paracletus a Deo missus in mundum, non nisi fideles scire potuerunt. Spiritum autem sanctum neque oculis uidere infideles, neque animo ualebant cognoscere, quia non indutus humanitate discipulis apparuit, sed ita ad eos uenire, ita apud eos maluit manere, ut in ipsis eorum cordibus gratissimam sibi sedem consecraret. Hoc est enim quod ait, uos autem cognoscetis eum, qui apud uos manebit, et in uobis erit. Qui autem inuisibiliter in  hac uita manet cum electis, inuisibiliter utique eis gratiam sue cognitionis exhibet.

Non relinquam uos orphanos, ueniam ad uos. uidebatur in fidelibus, quia moriens cruce Dominus discipulos relinqueret orphanos: sed non reliquit orphanos, quibus et prebuit seipsum [Al. om. seipsum] uiuum post passionem suam in multis argumentis, per dies quadraginta apparens eis [Al. om. apparens eis], et post dies decem assumptionis sue, hoc est hodierna die, Spiritus sancti illos de celo carismate donauit. Ubi ipsum Christum ad eos uenisse nullus ambigit, qui inseparabilem sancte Trinitatis naturam, uirtutem et operationem esse cognouit. Quod ipsum latius exsequens, quantum  causa illorum de gente non sancta sit discreta denuntiat.

Adhuc modicum, et mundus me iam non uidet. uos autem uidetis me, quia ego uiuo, et uos uiuetis. Nam quia hec ad passionem iturus loquebatur, modicum erat usque ad tempus explete passionis, ex quo illum reprobi nunquam uidere ualebant. Soli etenim iusti qui morte illius erant contristati, gaudium resurrectionis uidere meruerunt. At qui uisa morte eius exsultabant, nequaquam ipsi uisa eius resurrectione letari, sed audita conturbari ac dolere prout decebat, habebant.

uos autem uidetis me, inquit, quia ego uiuo, et uos uiuetis. Ego uiuo presentis temporis uerbo posuit, et uos uiuetis futuri, quia nimirum in proximo esse cernebat:  ideoque quasi presentem nominabat horam, in qua ipse, morte destructa, in eternam resurgeret uitam: illorum uero uitam in futurum nouerat esse differendam, quos et usque ad prefinitum mortis sue tempus singulos pro ingressu uite perennis agonizari, et usque ad finem seculi resurrectionem sui corporis exspectare oportebat. Ait ergo: Adhuc modicum, et mundus me iam non uidet: uos autem uidetis me, quia ego uiuo, et uos uiuetis. Ac si aperte dicat: Adhuc modicum, et mundi amatores me mortalem ultra uidere desistunt, resurgentem uero a mortuis cernere nequeunt: quia illam nesciunt uitam, cuius soli amatores gloriam mee resurrectionis merentur intueri. uos autem ideo me post hec uidere ualetis, quia et ego uiuo resuscitatus a mortuis, et  uos digni estis mee resurrectionis exemplo confortari, qui et ipsi [Al., quia ipsi] ad perpetuam uitam, et beate resurrectionis estis gaudia uenturi.

In illo die uos cognoscetis quia ego in Patre meo, et uos in me, et ego in uobis. Nouerant etiam tunc apostoli Christum esse in Patre per unitatem indiuidue diuinitatis, nouerant se esse in Christo per susceptionem fidei et sacramentorum eius, nouerant in se esse Christum per dilectionem et obseruantiam mandatorum eius. Dixit enim eis ipse: Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus. Hec utique et tunc imbuti a Christo nouerant apostoli, et nunc apostolicis imbuta litteris, nouit omnis Ecclesia Christi. Sed in illo nimirum die quo ueraciter  uiuere incipiunt, longe melius ea iusti cognoscunt, hoc est, in die resurrectionis, quando eo perfectius cuncta que scienda sunt sciunt, quo ipsum scientie fontem uicinius sine fine conspiciunt. Quod etiam de quibusdam perfectioribus sanctis, et ante tempus resurrectionis fieri dubium non est, illis uidelicet, qui fiducia bonorum operum dicere cum Apostolo [Al., Paulo] ualent: Cupio dissolui, et esse cum Christo: mihi enim uiuere Christus est, et mori lucrum . Hec quidem omnia Dominus quasi apostolis specialiter dicere uidetur, sed ne putaremus eum illis solummodo, et non etiam nobis, si illorum exempla sequeremur, beatitudinem diuine cognitionis polliceri, generalem post hec sententiam  subintulit, et omnibus se diligentibus eadem sue uisionis et cognitionis premia promittit, dicens:

Qui habet mandata mea, et seruat ea, ille est qui diligit me. Qui autem diligit me, diligetur a Patre meo: et ego diligam eum, et manifestabo ei meipsum. Ubi omni intentione considerandum quia Christum uere diligere est non ipsam dilectionem labiis profiteri, sed mandata Christi, que discendo habemus, operando seruare. Unde et Ioannes admonens, ait: Filioli mei, non diligamus uerbo neque lingua, sed opere et ueritate . Omni gaudio amplectendum est nobis [Al. om. nobis], quia merces uere nostre dilectionis illa erit qua esse maior nulla poterit, nos scilicet a Patre et Filio diligi, nobis contemplandam perpetuo Filii Dei gloriam reuelari. Non autem dubitandum  quia quibus gloria Filii reuelabitur, eisdem quoque Patris et Spiritus sancti liceat adesse conspectui, quia quorum una est diuinitas, una utique et inseparabilis uisio est. Hinc etenim dicit: Qui me uidet, uidet et Patrem . Et notandum quia cum presentis temporis uerbo diceret: Qui autem diligit me: adiecit de futuro, diligetur a Patre meo; et ego diligam eum, et manifestabo ei meipsum. Diligit namque etiam nunc dilectores suos cum Patre Filius, sed nunc diligit ad hoc ut recte uiuant per fidem [Al., ex fide] que per dilectionem operatur; tunc ad hoc diligit ut perueniant ad uisionem ueritatis, quam per fidem gustauerant, et pro qua ad mortem usque certauerant. Non autem frustra cum additamento ait: Et manifestabo ei meipsum. Se enim cunctis hominibus,  seipsum uero solis manifestabit electis. Nam et reprobi in iudicio Christum uidebunt, sed, sicut scriptum est, uidebunt in quem transfixerunt , soli autem regem in decore suo uidebunt oculi iustorum. Beati enim mundo corde, quoniam ipsi Deum uidebunt. Hec de lectione euangelica, fraternitati uestre, karissimi, prout Dominus dedit, exponendo diximus. uidetur autem opportunum de solemnitate adhuc hodierna [Al., ordine] breuiter aliqua disserere. Imprimis autem sciendum est quod hec solemnitas non euangelicis tantum consecrata carismatibus, uerum etiam iam olim legalibus presignata est mysteriis, ac Domino iubente, per omnes annos sacris obseruata ceremoniis. Hodierna etenim  die, ut nouimus, positis in cenaculo discipulis, factus est repente de celo sonus, et Spiritus sanctus in uisione ignis apparens, scientiam illis omnium linguarum tradidit. Facta autem hac uoce, conuenere uiri religiosi, qui de diuersis nationibus Hierosolymam paschalis festiuitatis gratia confluxerant, stupebantque mirantes, quoniam audiebat unusquisque lingua sua illos loquentes magnalia Dei. Exponentibus autem discipulis quia Spiritus sancti esset gratia, quam cernebant, olim quidem uoce prophetarum promissa, tunc autem Christi munere missa, crediderunt ex eis tria millia uirorum, et baptizati acceperunt etiam ipsi donum Spiritus sancti. Hec est diei huius annua celebritas, hec gratie celestis semper grata festiuitas. Ob huius memoriam fidelium cordibus arctius  imprimendam pulcherrimus sancte Ecclesie mos inoleuit, ut annis singulis in ea baptismatis mysteria celebrentur, ablutisque fonte salutari credentibus, superuenienti Spiritu sancto templum uenerabile paretur. Ac per hoc non solum ueteris facti recordatio, uerum etiam in nouos adoptionis filios nouus in ea Spiritus sancti celebretur aduentus. Attendat ergo caritas uestra, fratres mei, qualiter huic nostre festiuitati legalis festi typus et figura concinat. Liberati de Aegyptiaca seruitute filii Isrel, per immolationem agni paschalis exierunt in desertum, ut uenirent ad terram repromissionis, perueneruntque ad montem Sinai; et descendens Dominus in igne supermontem, comitante sonitu buccine, tonitruis ac fulgoribus, quinquagesimo die peracti Pasche, legis decalogum  eis aperta uoce disposuit, atque in memoriam date legis statuit, eodem die per annos singulos sacrificium sibi nouum de frugibus eiusdem anni, panes uidelicet primitiarum duos ad altare deferri. Que autem sit agni paschalis immolatio, que Aegyptiace seruitutis absolutio, cunctis legentibus liquet, quia uidelicet Pascha nostrum immolatus est Christus, et ipse uerus est agnus, qui abstulit peccata mundi, qui sui sanguinis pretio nos a peccatorum seruitute redemit, sue resurrectionis exemplo nobis spem uite et perpetue libertatis ostendit. Quinquagesimo uero die post occisionem agni data est lex, descendente Domino super montem in igne, et quinquagesima eque die post resurrectionem nostri Redemptoris, que est hodie, data est gratia Spiritus sancti discipulis  in cenaculo constitutis, que, apparente foris igne uisibili, inuisibiliter eorum pectora luce scientie irradiauit, ac inexstinguibili caritatis ardore succendit. Et hic autem altitudo cenaculi, et ibi cacumen montis, sublimitatem preceptorum et donorum indicat celestium; et quia nemo infimis adhuc desideriis inherens, uel diuinis obtemperare mandatis, uel supernis possit dignus existere donis, sed hic in maioris signum perfectionis omnes qui accipiebant Spiritum, in cenaculo erant positi; illic ad designanda infirmorum corda auditorum, populus quidem omnis infra montem stabat, at pauci seniorum montis partem conscenderant. Solus autem Moyses in ipsum eius uerticem, ubi in igne et caligine  diuina maiestas prefulgebat, ascendit; quia, nimirum, altiora et intima legis arcana perfectiores solum capere et seruare nouerunt: populus uero carnalis littere superficie contentus, quasi exterius et infra positus uerbi celestis astabant auditui; at nunc data latius gratia sancti Spiritus, ad intelligenda sublimius simul et implenda perfectius sancti Euangelii dicta fidelium corda subleuantur. Ibi inter flammas ignium et micantia fulgura, fragor quoque tonitruorum, et clangor sonabat buccine, hic cum ignearum uisione linguarum sonitus pariter de celo tanquam spiritus uehementis aduenit. Sed cum in utraque datione, et legis uidelicet et gratie, foris audiretur sonitus, hic tamen ampliori miraculo cum auditu sonitus adfuit uirtus doni celestis, que intus sine sonitu  discipulorum corda doceret. Ibi, auditis legalibus edictis, respondet omnis populus una uoce, dicentes: Omnia uerba que locutus est Dominus, et audiemus et faciemus . Hic accepta illustratione spiritus nascentis Ecclesie, cetus omnium nationum linguis Dei magnalia loquebatur, certe utique discretionis gratia: quia legis obseruatio uni tantum genti Iudee data sit, uerbum uero Euangelii cunctis per orbem gentibus predicandum, cunctorum linguis populorum Christiane fidei essent preconia dicenda, impleta prophetia que dicit: A solis ortu usque ad occasum laudabile nomen Domini, excelsus super omnes gentes Dominus . Sed et hoc quod in uenerationem accepte legis omnibus annis sacrificium nouum Domino Dei Pentecostes  offerri iussum est, in nostra quoque festiuitate spiritualiter agi ex accepte gratie tempore nunquam desiit. Nouum quippe in ea sacrificium offert Ecclesia, cum sabbato incipientis sancte Pentecostes, nouum adoptionis populum per baptisma Domino consecrat ritu uere decentissimo, sicut et supra monuimus, ut non solum populis Christianis ueteris facti memoria innouetur, sed et in nouam renatorum sobolem, noua Paracleti a Patre missio celebretur. Nouum in ea sacrificium Domino ipsi quoque apostoli, mox accepto dono Spiritus obtulerunt, cum euangelizantes his qui conuenerant, plurimos conuerterunt ad fidem, et hos fonte baptismatis renatos, ac Spiritus gratia sanctificatos uiuas utique Noui Testamenti primitias ad communionem Dominici  altaris obtulerunt. Bene autem duo panes primitiarum de nouis frugibus iubebantur offerri, quia nimirum Ecclesia de utroque populo, Iudeorum scilicet et gentium colligit, quos in nouam sui Redemptoris familiam consecret. Inter hec uero solerter intuendum est quod non sine magno mysterio quinquagenarius numerus in datione uel legis uel gratie obseruatus est. Nam quinquagesima die Pasche, et illa in monte populo data, et hec discipulis in cenaculo missa est. Sed hoc nimirum numero perpetuitas future quietis ostenditur, in quo recte uel legis decalogus mandatur, uel Spiritus sancti gratia datur hominibus, ut aperte monstraretur quia quicunque diuine legis iussa, iuuante Spiritus  gratia, perficiunt, ad ueram profecto requiem tendunt. Quia enim quinquagesimus annus in lege Iubileus, id est, dimittens siue mutatus appellari iussus est, in quo populus ab omni operatione quieceret, omnium debita laxarentur, serui liberi redirent, annus ipse maioribus solemniis ac laudibus diuinis eminentior ceteris existeret, merito per hunc numerum illa summe pacis tranquillitas indicatur, quando, sicut Apostolus ait: Canente nouissima tuba mortui resurgent, et nos immutabimur in gloriam ; ubi cessantibus huius seculi laboribus et erumnis, dimissis omnium culparum debitis, in sola diuine uisionis contemplatione cunctus electorum populus in eternum gaudebit, impleto illo desiderabili Domini ac Saluatoris nostri mandato, uacate  et uidete quoniam ego sum Deus. Ad quam profecto uacationem et uisionem incommutabilis ueritatis, quia non nisi per obseruantiam preceptorum celestium ac Spiritus sancti donum pertingitur, recte et legem decalogi, et eiusdem Spiritus gratiam in eo dierum numero qui requiem designaret, dari decebat. Neque hoc pretereundum quod ideo numerus quinquagenarius significationi interne quietis aptatur, quia ex septem septimanis et monade perficitur. Sex quippe diebus in lege populus operari, septima quiescere; sex annis arare et metere, septimo iussus est cessare, quia et Dominus sex diebus mundi ornatum perfecerit, septimo ab opere suo cessauerit. Quibus omnibus mystice admonemur quod hi qui in hoc seculo, quod sex etatibus constat,  bonis operibus pro Domino instant, in Sabbatum in futuro, id est, in requiem a Domino inducuntur eternam. Quod autem septem dies uel anni septies ducuntur, multiplicem eiusdem requiei abundantiam designant, in qua premium illud sublime datur electis, de quo Apostolus ait: Quod oculus non uidit, nec auris audiuit, nec in cor hominis ascendit, que preparauit Deus diligentibus se . Cuius premii cognitionem quia in cor hominis, id est, humana adhuc sapientis, ascendere non posse testatur, aperit subsequenter unde hoc diligentibus Deum possit ostendi: Nobis autem, inquit, reuelauit Deus per Spiritum suum. Per Spiritum ergo reuelatur premii magnitudo perennis, quia dum ipse corda que implet appetitu inuisibilium inflammat, eadem  bona inuisibilia quam sint preclara, quam terrenis omnibus preferenda, manifestat. Unde bene eiusdem Spiritus gratia septiformis a propheta describitur, quia nimirum et per eius inspirationem ad requiem peruenitur, et in eius plena perceptione ac uisione requies uera possidetur. Porro ipse dies uel annus quinquagesimus, qui septem septimanis superest, et maiore pre ceteris erat solemnitate uenerabilis, tempus future resurrectionis indicat, in quo illa requies qua nunc anime fruuntur electorum, corporum quoque receptorum gloria cumulabitur. Ubi sollicitius induendum est, fratres mei, quia Spiritus sanctus non solum in futuro perfectam, sed et in presenti maximam iustis quietem tribuit, cum eorum mentes celesti igne caritas accendit. Dicit namque  Apostolus: Spes autem non confundit, quia caritas Dei diffusa est in cordibus nostris per Spiritum sanctum, qui datus est nobis . Et hec est uera, imo hec est sola in hac uita requies animarum, diuina dilectione repleri, spe superne retributionis prospera mundi simul et aduersa contemnere, terrena a se desideria funditus exstirpare, concupiscentiis renuntiare secularibus, illatis pro Christo contumeliis et persecutionibus gaudere, et cum Apostolo dicere posse: Et gloriamur in spe glorie filiorum Dei; non solum autem, sed et gloriamur in tribulationibus. Nam qui in rerum mundanarum delectationibus et opulentia se requiescere posse confidit, fallitur, etenim et creberrimis eiusdem mundi perturbationibus,  et ipso fine conuincitur quia super arenam fundamentum sue quietis posuerit. At quicunque sancto afflati Spiritu, suauissimum illud Dominice dilectionis iugum super se leuauerint, atque exemplo illius mites esse et humiles corde didicerint, nonnulla etiam in presenti future quietis imagine fruuntur, dum a conturbatione hominum secularium tota mente secreti, uultum sui conditoris semper reminisci gaudent, atque ad perfectam eius contemplationem pertingere sitiunt, dicentes sibi cum apostolo Ioanne: Scimus quia cum apparuerit, similes ei erimus, uidebimus enim eum sicuti est . Ad cuius premium uisionis si peruenire desideramus, oportet, fratres karissimi, ut huius euangelice lectionis perpetuo memores, a mundi  nos illecebris immunes exhibeamus, quatenus ad percipiendam Spiritus sancti gratiam, quam mundus non potest accipere, digni existere ualeamus. Diligamus Christum, eiusque mandata que habemus incipiendo, seruemus perseuerando. Fit enim iusta mercede, ut illum diligendo diligi amplius mereamur a Patre, sed et ipse maiorem dilectionis sue gratiam prestare dignabitur in futurum. Dat enim nunc diligendo nos, ut credentes speremus in eum: tunc autem ut uideamus eum facie ad faciem; manifestabitque seipsum nobis, hoc est in claritate quam habuit priusquam mundus esset apud Patrem, cum quo uiuit et regnat Deus in unitate Spiritus sancti, per omnia secula seculorum. Amen.



HOMILIA XII. IN OCTAuA PENTECOSTES.


IOAN. III. In illo tempore erat homo ex Phariseis, Nicodemus nomine, princeps Iudeorum, etc.

Sicut ex lectione sancti Euangelii, fratres karissimi, audistis, princeps Iudeorum uenit ad Dominum nocte, cupiens secreta eius allocutione plenius discere mysteria fidei, cuius aperta ostensione signorum aliquatenus iam rudimenta perceperat. Qui quoniam prudenter ea que ab illo fieri uidebat, intelligere curauit, subtiliter [Al., sublimiter] ea que ab illo querebat inuestigare promeruit.

Rabbi, inquit, scimus quia a Deo uenisti magister. Nemo enim potest hec signa facere que tu facis, nisi fuerit Deus cum eo. A Deo igitur Iesum uenisse ad magisterium celeste mundo adhibendum confessus  est, Deum cum illo fuisse [Al., dum cum illo eum fuisse] miraculis prodentibus intellexit, necdum tamen ipsum Deum esse cognouit. Sed quia quem magistrum nouerat ueritatis, studiose docendus adiit, merito ad agnitionem diuinitatis eius perfecte doctus subiit, merito utriusque natiuitatis eius, diuine scilicet et humane, sed et passionis atque ascensionis ipsius arcana percepit: necnon etiam modum [Al. om. modum] secunde generationis, et ingressum regni celestis, aliaque perplura doctrine euangelice sacramenta, Domino reuelante, didicit.

Respondit iehsu, et dixit ei: Amen amen dico tibi, nisi quis natus fuerit denuo, non potest uidere regnum Dei. Que sententia tanto apertius cunctis fidelibus  lucet, quanto constat quia sine huius luce fideles esse nequeunt. Quis etenim sine lauacro regenerationis remissionem peccatorum consequi, et regnum ualet intrare celorum? Sed Nicodemus, qui nocte uenit ad Dominum, necdum lucis mysteria capere nouerat. Nam et nox in qua uenit, ipsam eius qua premebatur ignorantiam designat. Necdum enim eorum numero sociatus erat, de [Al. om. de] quibus ait Apostolus: Fuistis aliquando tenebre, nunc autem lux in Domino ; sed inter eos potius remanebat, quibus loquitur Isaias: Surge, illuminare, Hierusalem, quia uenit lumen tuum, et gloria Domini super te orta est .

Respondit Nicodemus: Quomodo potest homo nasci, cum sit senex? Nunquid potest in uentrem matris sue  iterato introire et nasci? Quia enim secunde natiuitatis adhuc nescius perseuerabat, de salute autem sua iam sollicitus exstiterat, necessario de una quam nouerat natiuitate, an posset iterari, uel quo ordine regeneratio posset impleri, querebat, ne huius expers remanendo, uite celestis particeps esse nequiret. Notandum autem quia quod de carnali dixit, hoc etiam de spirituali est generatione sentiendum, nequaquam uidelicet eam postquam semel expleta fuerit, posse repeti. Siue enim hereticus, siue schismaticus, siue facinorosus quisque in confessione sancte Trinitatis baptizet, non ualet ille qui ita baptizatus est a bonis catholicis rebaptizari, ne confessio uel inuocatio tanti nominis uideatur annullari. Et quia Nicodemus ad primam Domini responsionem  sollicitus, quomodo sit intelligenda diligenter inquirit, meretur iam plenius discere [Al., planius instrui], et quia secunda natiuitas non carnalis, sed spiritualis sit, audire.

Respondit namque illi iehsu: Amen, amen dico tibi, nisi quis renatus fuerit ex aqua et Spiritu sancto, non potest introire in regnum Dei. Cuius natiuitatis modum subsequenter exponens, prorsusque a carnali distinguens, ait:

Quod natum est ex carne, caro est: et quod natum est ex spiritu, spiritus est. Natura spiritus inuisibilis, carnis uisibilis est; atque ideo carnalis generatio uisibiliter administratur uisibilibus incrementis: qui in carne nascitur, per etatum momenta proficit, spiritualis autem regeneratio tota inuisibiliter agitur.  Nam uidetur quidem baptizandus in fontem descendere, uidetur aquis intingi, uidetur de aquis ascendere; quid autem in illo lauacrum regenerationis egerit, minime potest uideri. Sola hoc fidelium nouit pietas quia peccator in fontem descendit, sed purificatus ascendit: filius mortis descendit, sed filius resurrectionis ascendit; filius preuaricationis descendit, sed filius reconciliationis ascendit; filius ire descendit, sed filius misericordie ascendit; filius diaboli descendit, sed filius Dei ascendit. Sola hec Ecclesia mater que generat nouit: ceterum oculis inspicientium [Al., insipientium] uidetur talis exire de fonte qualis intrauit, totumque ludus esse quod agitur. Unde in fine uidentes gloriam sanctorum dicent  gementes in tormentis: Hi sunt quos aliquando habuimus in derisum, et in similitudinem prouerbii [uulg., improperii] . Quomodo ergo computati sunt inter filios Dei? Et apostolus Ioannes: Charissimi, inquit, nunc filii Dei sumus, et nondum apparuit quid erimus . Quod ergo natum est ex Spiritu, spiritus est: quia qui ex aqua et Spiritu regeneratur, inuisibiliter in nouum hominem mutatur, et de carnali efficitur spiritualis. Qui ideo recte non solum spiritualis, sed etiam spiritus uocatur, quia sicut substantia spiritus inuisibilis est nostris aspectibus, ita is qui per gratiam Dei renouatur inuisibiliter, fit spiritualis et Dei filius, cum uisibiliter omnibus caro et Filius hominis appareat. Sequitur:

Non mireris quia dixi tibi, Oportet uos nasci denuo.  Spiritus ubi uult spirat, et uocem eius audis: sed non scis unde ueniat, aut quo uadat. Sic est omnis qui natus est ex spiritu. Spiritus ubi uult spirat, quia ipse habet in potestate illum [Al. om. illum] cuius cor gratia sue uisitationis illustret. Et uocem eius audis, cum te presente loquitur is qui Spiritu sancto repletus est, sed non scis unde ueniat, et quo uadat: quia etiamsi te presente quempiam Spiritus ad horam impleuerit, non potes uidere quomodo in eum intrauerit, uel quomodo redierit, qui natura est inuisibilis. Sic est omnis qui natus est ex Spiritu. Et ipse enim inuisibiliter agente Spiritu incipit esse quod non erat, ita ut infideles nesciant unde ueniat, aut quo uadat, id est, quia a gratia regenerationis uenit in adoptionem filiorum Dei, et uadit in perceptionem  regni celestis. Querente autem adhuc Nicodemo quomodo possint fieri, subiungit Dominus dicens:

Tu es magister in Isrel, et hec ignoras. Non quasi insultare uolens ei qui magister uocetur, cum sit ignarus sacramentorum celestium, sed ad humilitatis illum uiam prouocans, sine qua ianua celestis non potest inueniri.

Si terrena dixi uobis, et non creditis, quomodo, si dixero uobis celestia, credetis? Terrena illis dixit, ut in superiori lectione inuenimus, cum de passione ac resurrectione sui corporis, quod de terra assumpserat, loqueretur dicens: Soluite templum hoc, et in tribus diebus excitabo illud . Non tamen  credebant uerbo quod dixit, sed ne hoc quidem intelligere ualebant, quia non de alio quidem quam de templo corporis sui diceret. Qui ergo terrena audientes non capiebant, quanto minus ad celestia, id est, diuine generationis capienda mysteria sufficiunt! Addit autem adhuc Dominus et de celestibus sacramentis, et de terrenis instruere eum, quem uidet sapienter ac diligenter his que audit intendere. Celestis namque est ascensio eius ad uitam sempiternam, terrena uero exaltatio eius ad mortem temporalem. Dicit ergo de celestibus:

Et nemo ascendit in celum, nisi qui de celo descendit, Filius hominis, qui est in celo. Subiungit uero de terrenis:

Et sicut Moyses exaltauit serpentem in deserto, ita  exaltari oportet Filium hominis. Merito autem queritur, quomodo dicatur Filius hominis uel descendisse de celo, uel eo tempore quo hec loquebatur in terra iam fuisse in celo. Nota est namque confessio fidei catholice, quia descendens de celo Filius Dei, Filium hominis in utero uirginali suscepit, eumque completa dispensatione passionis sue resuscitauit a mortuis, et assumpsit in celum. Non ergo caro Christi descendit de celo, neque ante tempus ascensionis erat in celo. Et qua ratione dicitur, nemo ascendit in celum [Al., om. nem. asc. in c.] nisi qui descendit de celo, Filius hominis, qui est in celo, nisi quia una Christi persona est in duabus existens naturis? Atque ideo Filius hominis recte dicitur et descendisse de celo, et ante passionem fuisse in celo,  quia quod in sua natura habere non potuit, hoc in Filio Dei a quo assumptus est, habuit: sicut propter eamdem unius Christi personam que ex duabus erat [Al., exstat] naturis, Apostolus ait: uos Spiritus sanctus posuit episcopos regere Ecclesiam Dei, quam acquisiuit sanguine suo . Neque enim Deus in sua substantia, sed in homine assumpto sanguinem quem pro Ecclesia funderet, habuit. Hinc etiam Psalmista dicit: Ascendit Deus in iubilatione . Quomodo enim Deus nisi in homine assumpto ascenderet, qui in sue natura maiestatis semper ubique presens adest? Sed et hoc querendum quomodo dictum sit: Et nemo ascendit in celum, nisi qui descendit de celo, cum omnes electi ueraciter confidant ascensuros se in celum, promittente sibi Domino,  Quia ubi ego sum, illic et minister meus erit . Cuius tamen nodum questionis apertissima ratio soluit, quia uidelicet mediator Dei et hominum homo Christus iehsu electorum omnium caput est: itemque omnes electi eiusdem capitis membra sunt, dicente Apostolo: Et ipsum dedit caput supra omnem Ecclesiam ; et rursum: uos enim estis corpus Christi, et membra de membro . Nemo ergo ascendit in celum, nisi qui descendit de celo, Filius hominis, qui est in celo, quod est aperte dicere: Nemo ascendit in celum, nisi Christus in corpore suo, quod est Ecclesia, qui in seipso quidem primum cernentibus apostolis eminentioribus nimirum membris suis ascendit, et exinde in electis  suis quotidie ascendens se colligit in celum. Hinc est enim quod ipsum corpus eius inter aduersa presentis seculi deprehensum gloriatur et dicit: Nunc autem exaltauit caput meum super inimicos meos , ac si aperte dicat: Qui occisum a Iudeis Christum, caput uidelicet meum suscitauit a mortuis, ac frustratis omnibus inimicorum insidiis subleuauit in celum, spero me etiam de presentibus periculis eruens meo capiti iungat in regno. Quia ergo nemo ascendit in celum, nisi qui descendit de celo, quisquis in celum ascendere desiderat, ei qui descendit de celo [Al. add. de uera], fidei dilectionisque unitate coniungat, aperte intelligens quia nullo alio ordine, nisi per eum qui descendit de celo, potest ascendere in celum; unde alias ipse  dicit: Nemo uenit ad Patrem, nisi per me . Hec ideo Nicodemo et cunctis dicuntur catechumenis, ut discant eius membris renascendo incorporari per quem possint ascendere in regnum Dei. Et quia ascensio uel ingressus regni celorum non potest fieri absque fide et sacramentis Dominice passionis, recte subiungitur:

Et sicut Moyses exaltauit serpentem in deserto, ita exaltari oportet Filium hominis: ut omnis qui credit in ipsum, non pereat, sed habeat uitam eternam. Magna magisterii celestis arte Dominus magistrum legis Mosaice ad spiritualem legis eiusdem sensum inducit, recordans historie ueteris, et hanc in figuram sue passionis atque humane saluationis factam edisserens. Narrat quippe liber Numerorum quia  pertesus in eremo populus Isrel itineris longi ac laboris, murmurauerint contra Dominum et Moysen, ideoque Dominus immiserit in illum ignitos serpentes: ad quorum plagas et mortes plurimorum, cum clamarent ad Moysen, et ille oraret pro eis, iussit eum Dominus facere serpentem eneum, et ponere pro signo: Qui percussus, inquit, aspexerit in eum, uiuet, et ita factum est. Plage igitur serpentium ignitorum uenena sunt et incentiua uitiorum, que animam quam tangunt spirituali morte perimunt. Et bene murmurans contra Dominum populus serpentium morsibus sternebatur, ut ex ordine flagelli exterioris agnosceret quantam intus perniciem murmurando pateretur. Exaltatio autem serpentis enei quem dum percussi aspicerent, sanabantur, passio  nostri Redemptoris est in cruce, in cuius solum fide regnum mortis et peccati superatur. Recte etenim per serpentes peccata que animam simul et corpus ad interitum trahunt, exprimuntur, non solum quia igniti, quia uirulenti, quia ad perimendum sunt astuti, uerum etiam quia per serpentem primi parentes nostri ad peccandum persuasi ac de immortalibus sunt peccando mortales effecti. Recte per serpentem eneum Dominus ostenditur, quia uenit in similitudine carnis peccati, quia sicut eneus serpens effigiem quidem ignitis serpentibus similem, sed nullum prorsus in suis membris habuit ardorem ueneni nocentis, quin potius percussos a serpentibus sua exaltatione sanabat: sic nimirum, sic Redemptor  humani generis non carnem peccati, sed similitudinem induit carnis peccati, in qua mortem crucis patiendo credentes in se ab omni peccato et ab ipsa etiam morte liberaret. Sicut ergo Moyses exaltauit serpentem in deserto, ita, inquit, oportet exaltari Filium hominis, quia sicut illi qui exaltatum pro signo serpentem eneum aspiciebant, sanabantur ad tempus a corporali morte et plaga quam serpentium morsus intulerat, ita et qui mysterium Dominice passionis credendo, confitendo, sinceriter imitando aspiciunt, saluantur in perpetuum ab omni morte quam peccando in animo pariter et carne contraxerant; unde recte subiungitur: Ut omnis qui credit in ipso, non pereat, sed habeat uitam eternam. Cuius quidem uerbi patet sensus, quia qui credit in Christum,  non solum perditionem euadit penarum, sed et uitam percipit eternam. Et hoc [Al., homo] inter figuram distat et ueritatem, quia per illam uita protelabatur corporis, per hanc uita donatur sine fine mansura. Sed curandum solerter est ut quod intellectus bene sentit, operatio condigna perficiat, quatenus confessio recte nostre fidei pie et sobrie conuersando ad perceptionem promisse nobis uite mereatur attingere. uerum quia hec de Filio hominis dicuntur qui exaltari in cruce, et mortem potuit pati, ne putaret Nicodemus Filium tantum hominis esse eum a quo uita esset exspectanda perpetua, curauit ei Dominus etiam diuinitatis sue patefacere sacramentum, unumque et eumdem Filium Dei et Filium hominis mundi ostendere Saluatorem. Nam  sequitur: Sic enim dilexit Deus mundum, ut Filium suum unigenitum daret, ut omnis qui credit in eum, non pereat, sed habeat uitam eternam . Unde notandum est quod eadem de Filio Dei unigenito replicat, que de Filio hominis in cruce exaltato premiserat, dicens: Ut omnis qui credit in eum, non pereat, sed habeat uitam eternam. Quia profecto idem Redemptor et Conditor noster Filius Dei ante secula existens, Filius hominis factus est in fine seculorum, ut qui per diuinitatis sue potentiam nos creauerat, ad perfruendam uite beatitudinem perennis, ipse per fragilitatem humanitatis nostre, nos restauraret, ad recipiendam quam perdidimus uitam, unde nobis satagendum est, fratres karissimi, ut diuinis beneficiis  uicem rependentes, diligamus toto corde, tota anima, tota uirtute, Deum Patrem, qui nos tanto amore prior dilexit, ut proprio suo Filio non parceret, sed pro nobis omnibus traderet illum. Diligamus ipsum Filium, qui cum in forma Dei esset, nostre libertatis et uite gratia formam serui accepit, factusque est obediens Patri [Al. om. Patri] usque ad mortem, mortem autem crucis; et sicut de eo dicit Ioannes apostolus: Qui dilexit nos, et lauit nos a peccatis nostris in sanguine suo . Diligamus sanctum eiusdem Patris et Filii Spiritum, cuius gratia renati, cuius unctione signati sumus in die redemptionis, qui ubi uult spirat, et ubicunque spirat, continuo flammam eiusdem diuine dilectionis accendit. Credamus ipsum Patrem, et Filium et Spiritum sanctum unum esse  Deum et Dominum nostrum, ac debitis laudibus exaltemus nomen eius inuicem, cui est gloria, imperium et potestas, etc.



HOMILIA XIII. IN uIGILIA SANCTI IOANNIS BAPTISTAE.


LUC. I. Fuit in diebus Herodis regis Iudee sacerdos quidam, nomine Zacarias, etc.

uenturus in carne Dominus et Redemptor noster multos dispensationis sue testes premisit et nuntios, qui diuersis temporibus diuersis Isrelitice plebis tribubus orti, non diuersa fide, sed uno eodemque per omnia sensu, eiusdem incarnationis mysterium prophetando precinerent. Horum ultimus et quasi limes quidam legis et Euangelii, figure et ueritatis Ioannes apparuit, Domino attestante qui ait: Lex  et prophete usque ad Ioannem, ex eo regnum Dei euangelizatur . Unde etiam plus quam propheta dictus est, quia quem ceteri a longe prophetando solum predixerant, ille et primo uenturum prophetando signauit, et mox uenientem ostendendo monstrauit. Qui certe gratia dispensationis non solum iustis, sed et de pontificali stirpe ortis parentibus natus asseritur.

Fuit enim sacerdos, sicut ex lectione euangelica audiuimus, nomine Zacarias, de uice Abia, et uxor illi de filiabus Aaron, et nomen eius Elisabeth. Erant autem iusti ambo ante Dominum. Iustis quippe parentibus est genitus, ut eo confidentius iustitie precepta populis daret, quo hec ipse non quasi nouitia didicisset, sed uelut hereditario iure  a progenitoribus accepta seruaret. De sacerdotali prosapia ortus est, ut eo potentius imitationem sacerdotii preconaretur, quo ipsum ad sacerdotale genus pertinere claresceret. Redemptor etenim noster in carne apparens, sicut rex nobis fieri dignatus est regnum celeste tribuendo, ita etiam pontifex factus est semetipsum pro nobis offerendo Deo hostiam in odorem suauitatis. Unde scriptum est: Iurauit Dominus et non penitebit eum , tu es sacerdos in eternum secundum ordinem Melchisedech . Melchisedech quippe, ut legimus, sacerdos Dei summi, longe legalis sacerdotii tempora precessit, offerens Deo panem et uinum. Et ideo Redemptor noster sacerdos esse dicitur secundum ordinem Melchisedech, quia ablatis uictimis legalibus,  idem sacrificii genus in mysterium sui corporis et sanguinis in Nouo Testamento offerendo instituit. Quis ergo congruentius translationem legalis, ut substitutionem euangelici sacerdotii, quam summi iuxta legem sacerdotis filius prophetaret? Qui cum et ipse summus sacerdos secundum legem existere uideretur posse, maluit docente intrinsecus incommutabili ratione ueritatis noui sacerdotis preco, quam successor et heres existere ueteris. Maluit doctus in spiritu uocatis in desertum populis Noui Testamenti sacramenta predicare, quam ad se uenientibus in templum, gloriosissimo illo tunc temporis sacerdotii ueteris officio preesse. Pretulit longam solitudinis sitim et esuriem continuis hostiarum  solemniis, pilis camelorum et cinctui zone pellicee, auro textas pontificum postposuit stolas. Ut quid enim hec, fratres mei, nisi ut is qui merito iustitie perfectioris auctoritatem sibi predicandi asciuerat, ipse etiam neglecto ordine [Al., neglectu, om. ordine] paterni pontificatus ostenderet quia non dubie melioris pontificatus preco et precursor existeret? Si uero fraternitatem uestram audire delectat quis sit Abia, de cuius uice Zacarias genus duxisse perhibetur, hic temporibus Dauid regis summus erat sacerdos. Siquidem iubente Domino per Moysen, primo unus in lege pontifex Aaron est constitutus, post cuius mortem Eleazar filius eius sacerdotium suscepit. Et hoc quoque mortuo, Phinees filius eius sacerdotii successor exstitit, et sic usque ad tempora  Dauid per annos circiter quadringentos septuaginta, unus post unum exstitere pontificatus heredes. At uero Dauid cum magno feruens studio religionis templum Domino condere desiderasset, Dominus autem magis hoc per filium eius Salomonem uellet impleri, nichilominus ipse Dauid omnia que ad futuram eiusdem templi constructionem uel reuerentiam pertinerent, sollicitus preparare curauit. Unde etiam cantores statuit qui tempore sacrificii quotidie psalmos cum melodia resonarent, atque animos populi circumstantis ad memoriam amoremque celestium, non solum sublimitate uerborum que dicebantur, sed etiam suauitate sonorum qua dicebantur, erigerent. uolensque ut crescente cultu et magnificentia templi, decus quoque ministerii illius et ministrantium  cresceret cetus, conuocauit omnem progeniem filiorum Aaron, et eos uidelicet qui de Eleazar, et illos qui de Ithamar stirpe descenderant, diuisitque hos in partes uiginti quatuor, ac de his singulis singulos pontifices eligens, ceteros qui in partibus erant sacerdotii minoris, qui nunc presbyteratus uocatur, officio fungi precepit, ea uidelicet prouisione ut dum quilibet pontificum uita decederet, quicunque in eius parte optimus putaretur, ei in pontificatu succederet. Quas uidelicet partes taliter ordinauit ut singuli pontifices cum subiectis sibi sacerdotibus, per octonos dies, hoc est a sabbato usque ad sabbatum [Al. om. h. e. a s. u. ad s.], ministrarent. Et cum omnes gradu sacerdotali essent equales, unus tantum [Al., tamen] in eis qui dignior uideretur,  speciali reuerentia ac potestate preeminens, summi sacerdotis nomen haberet. Qui autem ordo partium earumdem seruari deberet, missa coram Dauid rege et principibus familiarum sacerdotalium, et Leuitarum sorte querebatur. In quarum distributione sortium, Abia, de cuius uice et genere Zacarias oritur, octauo loco positus inuenitur. Et recte preco Noui Testamenti, in quo gloria resurrectionis mundo declaratur, loco octaue sortis nascitur: quia et Dominus noster una sabbati, que est a die conditionis octaua, resurrexit a mortuis, et nobis post sex huius seculi etates, ac septimam quietis animarum, que est in alia uita, octaua iam etas perpetue resurrectionis in fine promittitur.

 Erant autem iusti ambo ante Deum, incedentes in omnibus mandatis et iustificationibus Domini sine querela. Sepe contingit ut hi qui iam perfecti hominum estimatione iudicantur, adhuc in oculis interni arbitri, minus aliquid perfectionis habeant; et rursus euenire solet ut nonnulli quibusdam uirtutum operibus immoderatius studendo, dum sine scientia Deo placere appetunt, proximorum oculos offendant. A qua utraque reprehensione parentes beati Ioannis immunes esse declarantur, de quibus cum dictum esset, Erant autem iusti ambo, continuo subnectitur, ante Deum; et cum adiunctum esset, Incedentes in omnibus mandatis et iustificationibus Domini, mox infertur, sine querela. Ac si aperte dicatur, Adeo se in actibus pariter et cogitationibus suis  circumspecte agebant, ut et diuinis obtutibus in occulto, et humano foris iudicio placerent, iuxta illud Apostoli: Prouidemus enim bona non solum coram Deo, sed etiam coram hominibus .

Et non erat illis filius, eo quod esset Elizabeth sterilis, et ambo processissent in diebus suis. Diuinitus est procuratum ut sterili matre et utroque parente prouectioris etatis Ioannes nasceretur, quatenus etiam ipso ortus eius miraculo patesceret uirum magne uirtutis futurum esse qui nascebatur, ubi desinente omni lasciuia concupiscentie carnalis constaret quia nulla in conceptione causa uoluptatis, sed sola cogitata sit spiritualis gratia prolis. Sic Isaac filius promissionis, qui in figuram Redemptoris nostri factus est obediens patri usque ad mortem,  de ueteranis parentibus et sterili diu matre natus est: sic Iacob et Ioseph patriarche, sic Samson fortissimus ducum, et prophetarum eximius Samuel steriles diu corpore, sed fecundas semper uirtutibus habuere genitrices, ut miraculo natiuitatis, natorum dignitas nosceretur, et probarentur sublimes in uita futuri, qui in ipso uite exortu conditionis humane iura transcenderent; quod uero sequitur:

Factum est autem, cum sacerdotio fungeretur Zacarias in ordine uicis ante Deum, secundum consuetudinem sacerdotii, sorte exiit ut incensum poneret, ingressus in templum Domini. Claret quidem omnibus quia iam redeunte ex ordine septimana uicis sue, que ei de uice Abia contigerat, templum ministraturus  intrauit; sed forte aliquibus obscurum est, quia Scriptura tacere uidetur quo hec sint anni tempore gesta. Quibus intimandum quia nec hoc Scriptura pretermisit, sed ex eo quod addidit latenter innuit;

Et omnis, inquiens, multitudo erat populi orans foris hora incensi. Una etenim tantummodo per annum solemnitas erat, in qua pontifice ad orandum Sancta sanctorum intrante, nullum prorsus hominum intra fores templi remanere liceret, sed omnes tempore oblationis exterius iuberentur orare. Hec autem erat statuta solemnitas septimo a Pascha [Al., Pasche] mense, decima die mensis, que dies propitiationis siue expiationis uocabatur, quia uidelicet  oblatis in altari holocausti uictimis, sanguis in Sancta sanctorum ad expiandum inferebatur. Nec solum sanguis ibi aspergebatur, sed et thymiama adolebatur, quod in presenti lectione Zacarias fecisse memoratur. Dicit ergo de hac solemnitate Dominus Moysi: Mense septimo, decima die mensis affligetis animas uestras, nullumque facietis opus . Expiabit autem pontifex sanctuarium, et tabernaculum testimonii, atque altare, sacerdotes quoque et uniuersum populum: eritque hoc uobis legitimum sempiternum, ut oretis pro filiis Isrel, et pro cunctis peccatis eorum semel in anno. Et paulo superius, cum ritum eiusdem expiationis doceret, ait inter alia: Nullus hominum sit in tabernaculo, quando pontifex ingreditur sanctuarium, ut roget pro se, et  pro domo sua, et pro uniuerso cetu Isrel, donec egrediatur . Longum est de singulis huius diei ceremoniis Scripture testimonia ponere, longius multo singula sufficienter, quomodo nunc spiritualiter in Ecclesia agantur, exponere. Unde hoc maxime libet uestre fraternitatis auribus intimare, quam conuenienter electum sit tempus, in quo precursoris Domini natiuitas, et uirtus futura nuntiaretur. Septimus quippe mensis, et decima huius dies sacratissimo huic oraculo dedicatur, quia nimirum ille nasciturus predicabatur qui consummationem obseruantie legalis, et euangelice gratie predicaret initium: quia ortus monstrabatur illius, qui primus omnium et uenire, et iam adesse ostenderet Dominum saluatorem, de quo scriptum est: Finis enim  legis Christus ad iustitiam omni credenti . Nam et septenario propter sabbatum, et denario numero propter decalogum, legis adimpletio recte figuratur. Dies hec propitiationis erat et expiationis, in qua populus omnis ab operibus uacare, et per orationes atque abstinentiam affligi et castigari preceptus est. Quod beati Ioannis et uite et predicationi multum congruit, qui et ipse a mundanis uacans operibus, celestibus solum studiis ac desideriis animum dabat, et conuenientes ad se turbas a malis operibus abstinere, ac per penitentiam fidemque expiari, et Christo consecrari docebat: quia tempus iam diuine propitiationis instaret, in quo cunctis pie querentibus regni celestis pateret  ingressus. Quod autem hac die pontifex sanctuarium et tabernaculum testimonii, atque altare, sacerdotes quoque et uniuersum populum expiare iussus est, Ioannes ipse quis sit iste pontifex, que hec expiatio manifestat, cum illo ueniente ad baptismum suum loquitur, dicens: Ecce Agnus Dei, ecce qui tollit peccata mundi . Que uidelicet expiatio semel in anno celebrari statuta est, quia, sicut Apostolus ait, Christus semel oblatus est ad multorum exhaurienda peccata, secundo sine peccato apparebit exspectantibus se in salutem . Quod autem pontifice ad rogandum ingrediente sanctuarium, nemini hominum in tabernaculo esse licebat donec exiret, infirmitatem sancte Ecclesie designat, que pro fide eius pati necdum erat idonea.  Quod in ipsis patefactum est apostolis qui, inchoata eadem passione illius, omnes relicto eo fugerunt. Egrediebatur autem expleta expiatione pontifex, ut et aliis tabernaculum intrandi facultas daretur, quia perfecto sue sacrificio passionis, apparuit discipulis Christus: et data Spiritus sancti gratia, ad offerendas Deo hostias non solum deuotione [Al., deuoti] operis et orationis, sed et proprii sanguinis, eorum quoque corda roborauit. Hec de obseruantia festiuitatis legalis latius exposuimus, ut agnosceret caritas uestra quam congruenter in ea noua gratie preconia sumpserint exordium, in qua tam multipliciter opus eiusdem gratie et totius mundi redemptio significabatur.

Apparuit autem oranti Zacarie angelus, stans e  dextris altaris incensi. Quo notandum quod non solum uirtute sermonum quos [Al., quos uox] protulit, uerum etiam statu temporis, et loci situ in quo apparuit, gratie quam euangelizare uenerat, testimonium perhibet. Tempore quippe oblationis sacerdotii apparuit, ut uerum se eternumque pontificem ueram pro mundi salute hostiam uenturam predicare signaret. Stabat iuxta altare incensi, ut Noui Testamenti preconem se uenisse doceret. Duo namque altaria erant in templo, que duo Testamenta signant in Ecclesia. Primum altare holocausti ere coopertum, et ante fores templi ad offerendas uictimas et sacrificia positum, quod carnales ueteris Testamenti cultores significat. Deinde altare incensi auro tectum, prope ostium Sancti sanctorum, ad  adolenda thymiamata erat statutum, quod interiorem perfectioremque Noui Testamenti et cultorum illius gratiam designat. Stabat etiam a dextris eiusdem altaris, ut non terrena et infima, sed gaudia celestis et sempiterne beatitudinis, que per dextram solent figurari, hominibus se promittere monstraret: illis maxime qui per cordis sui munditiam ipsi altare aureum effici, qui prope ingressum regni celestis sedula cogitatione assistere, qui aromata orationum per ignem amoris Deo incendere, qui dicere possunt cum Propheta: Dirigatur oratio mea sicut incensum in conspectu tuo . Quod autem ait Zacarie:

Quia exaudita est deprecatio tua, et uxor tua Elizabeth pariet tibi filium, non est arbitrandum quod  pontifex, qui pro populo oraturus intrauerat, mutato repente animo, pro priuatis negotiis ceperit rogare, maxime pro liberis, a quorum generatione in tantum homo senex ac decrepitus spem totam auerterat, ut neque angelo promittente crederet nasci sibi filium posse. Sed hoc certissime sciendum quia pro populi saluatione rogabat, quem et maximo peccatorum languore uexatum, et insuper alienigene regis dominio pressum nouerat. Unde angelico oraculo et se exauditum cognouit a Domino, et quo ordine salus quam querebat esset aduentura didicit: quia uidelicet nasceretur sibi filius qui propheta et doctor eximius existens, eumdem populum ad uiam ueritatis spemque promerende salutis  conuerteret, et mox sequeretur ipse Saluator, qui ei [Al. om. ei] regni celestis dona [Al., gaudia] prestaret.

Et uocabis, inquit, nomen eius Ioannes, et erit tibi gaudium et exsultatio, et multi in natiuitate eius gaudebunt. Magne laudis est et uirtutis indicium, quoties in Scripturis hominibus a Deo nomen imponitur uel mutatur. Bene autem precursor Redemptoris nostri Ioannes uocari iubetur, Ioannes quippe Domini gratia, siue In quo est gratia, dicitur, quia et ipse specialem pre ceteris sanctis eiusdem precursionis gratiam accepit, et inauditam eatenus mundo celestis ingressus gratiam predicare aduenit. Qui ergo et gratia plenus exstitit, et ceteris Dei gratiam euangelizauit, recte preconium gratie ipso etiam  suo nomine signauit. Meritoque in eius natiuitate multis exsultandum predicitur, per quem sue regenerationis mundo auctor ostenditur.

Erit enim magnus coram Domino. Notandum quod idem laudis preconium Ioanni ab angelo quod ab euangelista parentibus fertur illius. Et illi enim iusti ante Deum, et hic coram Domino magnus esse perhibetur. Quam magnus autem coram Domino fuerit, ipse qui solus uirtutem magnitudinis eius et donauit et nouit, Dominus insinuat, dicens: Non surrexit inter natos mulierum maior Ioanne Baptista . Sed et angelus multifariam eius coram Domino magnitudinem subsequenter exposuit:

Et uinum, inquiens, et siceram non bibet, et Spiritu sancto replebitur adhuc ex utero matris sue, et multos  filiorum Isrel conuertet ad Dominum Deum ipsorum. Siquidem in eo quod illum a uino et sicera, id est ab omni quod inebriare potest, continentiam habiturum asseruit, patenter indicauit, quia ab omnibus uitiis et mundi illecebris, que statum mentis solent auertere [Al., euertere], futurus esset immunis; in eo autem quod illum adhuc ex utero matris Spiritu sancto replendum esse memorauit, profecto quia natus in mundum, cunctis uirtutum fructibus esset clarificandus ostendit. Quid enim uiuenti et conuersanti inter homines poterat deesse uirtutis, qui etsi ut homo in iniquitatibus conceptus est, contra morem tamen humane conditionis non in delictis eum preuaricationis, sed in gratia remissionis mater sua peperit? Neque enim dubitandum est quia Spiritus  sanctus qui eum repleuit etiam a peccatis omnibus absoluit. Constat quippe ueridica Patrum sententia quia lege non stringitur Spiritus sancti donum. Et propterea qui Cornelium et domum eius ante perceptionem baptismi sua gratia consecrauit, ipse utique Ioannem non solum ante circumcisionem, sed et ante natiuitatem eiusdem gratie munere perfudit, ita ut officium sue precursionis Domino adhuc in utero positus, quia loquendo nondum poterat, iam gratulando preberet, quando sicut sequentia sancti Euangelii testantur, intrante beata Dei genitrice, et salutante Elizabeth, exsultauit in gaudio infans in utero eius. Sed et in eo quod illum multos filiorum Isrel ad Dominum Deum ipsorum conuersurum asseuerat, manifeste angelus quam magnus coram  Domino esset futurus indicat, quem optimo genere conuersandi uitam peracturum esse declarat. Que enim inter homines sublimior, et Deo gratior esse conuersatio potest, quam eorum qui se castigant [Al., abdicant] a uitiis, qui uirtutum studiis animum subiugant, insuper etiam alios quotidiano exercitio ad auctoris sui gratiam student conuertere, et crebra animarum fidelium acquisitione gaudium semper patrie celestis augere?

Et ipse precedet ante illum in spiritu et uirtute Elie. Ioannes in spiritu et uirtute Elie Dominum precedere dicitur, quia sicut Elias in magna uirtute spiritus secundum eius aduentum preueniet, ita Ioannes non minore spiritus potentia preditus preuenit primum.  Sicut ille precursor futurus est iudicis, ita iste precursor factus est Redemptoris. Nec solum aduentus ordine, sed doctrine quoque similitudine Ioannes in spiritu et uirtute Elie Dominum precessit. Nam sicut de Ioanne angelus subiungit.

Ut conuertat corda patrum in filios, et incredibiles ad prudentiam iustorum. Ita et Dominus per prophetam non disparem de Elie predicatione sententiam protulit, dicens: Ecce ego mittam uobis Eliam prophetam, antequam ueniat dies Domini magnus et horribilis, ut conuertat [Al., et conuertet] corda patrum ad filios, et cor filiorum ad patres eorum . Unum igitur atque idem utriusque opus est, fidem scilicet atque intellectum, quem habuere patres, filiorum mentibus  predicando infundere. Nam patres et iusti appellantur ueteres sancti, de quibus Saluator ait discipulis: Multi prophete et iusti cupierunt uidere que uos uidetis, et non uiderunt. Filii uero et incredibiles illius eui homines, quo uel Elias predicaturus est, uel Ioannes predicabat, uocantur. Conuertit autem Ioannes corda patrum in filios, quia sapientiam quam habuerunt patres Christum credentes ac desiderantes in carne uenire, transfudit in filios docendo eos credere et gaudere, Christum in carne uenisse. Conuertit incredibiles ad prudentiam iustorum, quia eos quos sine fide Christi inuenit de operibus legis frustra gloriantes, docuit credere in Christum, eiusque se gratie tota intentione submittere, ac precedentium iustorum imitari prudentiam, qui et legem perficere diligentissime  studebant, et nichilominus in gratia Domini Iesu, non autem in operum suorum iustitia, salutem sperare didicerant. Hinc namque unus ex eis dicit, Iustus autem ex fide uiuit; unde et aperte subiungitur:

Parare Domino plebem perfectam. Hec etenim pulcherrima Dominice plebis perfectio est, quam et Ioannes suo tempore predicando parabat, et nunc Dominus ipse donando per orbem latius adimplet, cum nos euangelicis et uerbis instituti et imbuti mysteriis eamdem fidem ac dilectionem habere discimus, quam legalibus preceptis edocti patres habuisse probantur. Hoc perfectissimum sancte Ecclesie decus est, cum ad eadem que illos intrasse constat superne  pacis gaudia suspiramus, atque ut hec etiam nos intrare mereamur, celestem in terris exercere uitam contendimus, cum eorum exemplo nulla que facimus uel percipimus bona nostris meritis ascribimus, sed ad auctoris nostri per omnia gratiam respicimus. De quo illorum quoque testimoniis edocemur, quia ipse est Deus, ipse fecit nos et non ipsi nos, non solum scilicet ut homines simus, uerum etiam ut sancti et beati homines simus. Cuius dona gratie si puro semper et infatigabili corde sectamur, ipse iuxta eorumdem patrum promissa propitius sit omnibus iniquitatibus nostris, ipse satiet in bonis desiderium nostrum, ipse non in operibus iustitie que ex nobis habere potuimus, sed in miseratione et misericordia quam ipse donauit, nos in uitam coronet  eternam qui uiuit et regnat cum Patre in unitate Spiritus sancti Deus, etc.



HOMILIA XIu. IN NATIuITATE SANCTI IOANNIS BAPTISTAE.


LUC. I. In illo tempore, Elizabeth impletum est tempus pariendi, et peperit filium. Et audierunt uicini et cognati eius, quia magnificauit Dominus misericordiam suam cum illa, et congratulabantur ei, etc.

Precursoris Domini natiuitas sicut sacratissima lectionis euangelice prodit historia, multa miraculorum sublimitate refulget: quia nimirum decebat ut ille quo maior inter natos mulierum nemo surrexit, maiore pre ceteris sanctis in ipso mox ortu uirtutum iubare claresceret. Senes ac diu infecundi parentes dono nobilissime prolis exsultant, ipsi patri quem  incredulitas mutum reddiderat, ad salutandum noue preconem gratie os et lingua reseratur. Nec solum facultas Deum benedicendi restituitur, sed de eo etiam prophetandi uirtus augetur. Excitati fama facti omnes uicini admiratione ac metu percelluntur, omnium qui audiere, circumquaque ad aduentum noui prophete corda preparantur. Unde merito sancta per orbem Ecclesia, que tot beatorum martyrum uictorias, quibus ingressum regni celestis meruere frequentat, huius tantummodo post Dominum etiam natiuitatis diem celebrare consueuit. Quod nullatenus sine euangelica auctoritate in consuetudinem uenisse credendum est: sed attentius animo recondendum quia sicut nato Domino pastoribus apparens angelus  ait: Ecce euangelizo uobis gaudium magnum, quod erit omni populo, quia natus est uobis hodie Saluator, qui est Christus Dominus: ita etiam angelus nasciturum Zacarie predicans Ioannem, Et erit, inquit, gaudium tibi et exsultatio, et multi in natiuitate eius gaudebunt. Erit enim magnus coram Domino. Iure igitur utriusque natiuitas festa deuotione celebratur, sed in illius tanquam in Christi Domini, tanquam in Saluatoris mundi, tanquam in Filii Dei omnipotentis, tanquam in solis iustitie natiuitate, omni populo gaudium euangelizatur. In huius autem tanquam in precursoris Domini, in serui Dei eximii, in lucerne ardentis et lucentis exortu multi gauisuri [Al. add. esse] memorantur. Iste magnus coram Domino esse narratur: de illo Propheta testatur: Quoniam magnus  Dominus et laudabilis nimis, et magnitudinis eius non erit finis . Iste, peccatorum consortia declinans, ab omni quod inebriari [Al., inebriare] potest abstinebat; ille inter peccatores conuersatus peccati omnis immunis permansit. Hic adhuc ex utero matris Spiritu sancto repletus est, in illo habitat omnis plenitudo diuinitatis corporaliter, quam [Al., qui] dono sui Spiritus sedem sibi uteri uirginalis in quo carnem susciperet, ipse consecrauit. Iste multos filiorum Isrel ad Dominum suo tempore predicando conuertit; ille multos quotidie de uniuersis per orbem nationibus ad suam fidem et caritatem interius illustrando conuertere non desistit. Hic in spiritu et uirtute Elie precessit ante illum, ut plebem eius aqua baptizans ad suscipiendum eum, ubi appareret,  doceret esse perfectam; huic successit ille in spiritu et uirtute Dei Patris, ut plebem suam Spiritu sancto et igni baptizans ad uidendam faciem Patris sui donaret esse perfectam. Ioanne nato congratulabantur uicini et cognati genitrici illius, quia magnificauit Dominus misericordiam suam cum illa; Domino autem nato congratulabantur Ecclesie, quia uenit tempus miserandi eius, spiritus angelici qui sunt uicini eius et cognati, ciues uidelicet eiusdem patrie celestis, quam et ipsa exspectat [Al., ipsi exspectant] qui hymnum glorie Deo canendo quid illa per orbem esset actura, priores ipsi de celis admonebant. Recte igitur natiuitas celebratur illius qui talis potentia magnitudinis Dominicis propinquabat operibus. Recte ortus illius solemnitas colitur, cuius  tanta est uite sublimitas, ut quidquid illo sublimius est, hoc iam hominis naturam transcendere dubium non sit. Siquidem Dominus cum maiorem eo neminem in natis mulierum esse dixisset, mox subdidit dicens, Qui autem minor est in regno celorum, maior est illo, seipsum uidelicet insinuans, qui humana natiuitate posterior Ioanne, sed celestis regni esset apice prestantior. Nec uacat a mysterio quod Ioannis natiuitas cum dies decrescere, Domini autem cum dies crescere inchoant [Al., inchoat], facta memoratur. Huius etenim secretum distantie reuelat ipse Ioannes, qui cum pre magnitudine uirtutum Christus crederetur a turbis, Dominus autem pre infirmitate carnis a quibusdam non Christus, sed esse propheta putaretur, Illum, inquit, oportet crescere,  me autem minui. Creuit quippe Dominus, quia per totum orbem fidelibus quod Christus esset, qui propheta credebatur, innotuit. Decreuit ac minoratus est Ioannes, quia qui Christus estimabatur, quod non Christus ipse, sed preco Christi esset apparuit. Ideoque iure nato Ioanne lux diurna minorari incipit, cuius fama diuinitatis desitura, et baptismus [Al., baptismum] in breui erat finem accepturus [Al., accepturum]. Iure etiam nascente Domino abbreuiata dies ad incrementum luminis redit [Al., rediit], quia ille nimirum apparuit qui lucem sue cognitionis, quam prius solet [Al., sola] Iudea, et hoc ex parte habebat, cunctis gentibus aperiret, sue calorem dilectionis in totam mundi latitudinem diffunderet.  Notandum autem quod hec eadem beati Ioannis natiuitas nonnullam habet similitudinem aduentus Dominici, et gratie quam predicare ueniebat. Nam et congruum ualde est ut cui omnes prophete priores et patriarche, uel nascendo, uel moriendo, uel uiuendo, uel predicando testimonium perhibuerunt, hunc multo amplius precursor suus, qui plus quam propheta exstitit, non tantum in uita et passione, sed in ipsa quoque sua natiuitate designet. Quid est enim quod ueteranis parentibus natus est Ioannes, nisi quia illius mox secutura natiuitas signabatur, qui spiritualia Noui Testamenti proferens arcana, carnalem legis et sacerdotii ueteris obseruantiam iam terminandam esse doceret? Quod enim antiquatur et senescit, prope interitum est. Quid quod muto patre,  principe uidelicet tunc sacerdotum, ortus est precursor Domini, nisi quia, ipso apparente Domino, lingua iam sacerdotii ueteris magna ex parte a doctrina sensus spiritualis obmutuerat, solam littere custodiam curantibus ac docentibus scribis et legisperitis, imo et ipsam litteram plerisque in locis per suas traditiones corrumpentibus, iuxta quod eis Dominus in Euangelio sepius improperare probatur? Et quid quod diu sterili genitrice nascitur, nisi quia lex, que auxilio sacerdotalis officii spiritualem Deo sobolem gignere iussa est, neminem ad perfectum adduxit, quia nimirum suis cultoribus regni celestis ianuas aperire non potuit? Sed factus sub lege auctor ipse legis sterilitatis opprobrium legi abstulit, qui hanc spiritualiter intelligendam monstrauit, et superne  beatitudinis gratiam, que in Euangelio nunc apertissime lucet, in ea iam olim prefiguratam et quasi conceptam fuisse docuit.

Et factum est, inquit, in die octauo, uenerunt circumcidere puerum, et uocabant eum nomine patris eius Zacariam. Et respondens mater eius dixit, Nequaquam, sed uocabitur Ioannes. Ioannes interpretatur Domini gratia, siue In quo est gratia. Quo nomine et totam euangelice dispensationis gratiam quam predicat, et ipsum specialiter Dominum signat, per quem eadem gratia mundo donata est. Qui uero natum puerum patris Zacarie nomine magis quam Ioannem uocandum esse decernebant, eos profecto figurant qui, Domino noua gratie munera declarante, cuperent eum potius consueta sacerdotii ueteris edicta predicare.  Unde bene Zacarias Memor Domini interpretatur, quia uidelicet memoriam antique obseruationis, que utique a Domino data est, figurate denuntiat. Contendebant ergo de nomine nati prophete hi qui conuenerant, et Zacariam hunc uocari satagebant: at contra mater uerbis, et pater scriptis, quia Ioannes magis appellandus est, astruebant. Quia fuere nonnulli celestium sacramentorum minus periti, qui in primordiis Euangelii coruscantis carnalia adhuc legalis sacerdotii statuta simul obseruanda esse decernerent, quos profecto ipsa legis doctrina de suscipienda gratia Christi, quasi Elizabeth de nomine Ioannis uiua uoce confirmat dicendo per legislatorem: Prophetam uobis suscitabit Deus uester de fratribus uestris;  tanquam meipsum audietis, iuxta omnia quecunque locutus fuerit uobis . Ipsum quoque legale sacerdotium tacitis ceremoniarum suarum typis, quasi mutis litterarum figuris, Zacarias eidem gratie nascenti testimonium perhibet, quia nichil prorsus in omnibus sacerdotii ueteris obseruationibus actum uel dictum esse credendum est, quod non Euangelii gratiam, si recte intelligatur, expresserit. Quod autem declarato postmodum et confirmato nomine Ioannis apertum est os Zacarie, et loquebatur benedicens Deum, patet utique quia manifestata per apostolos gratia Noui Testamenti, multa etiam turba sacerdotum obediebat fidei, relictaque taciturnitate nociua, ad confitenda, laudanda et predicanda sui dona Redemptoris se deuota submittebat. Et quidem  in die circumcisionis Ioannis, quando et nomen accepit:

Factus est timor super omnes uicinos eorum, et super omnia montana Iudee diuulgabantur omnia uerba hec. Porro in tempore Dominice resurrectionis, ubi misso desuper Spiritu gloria nominis eius per apostolos mundo innotuit, timor continuo saluberrimus non solum Iudeorum qui erant uicini uel situ uidelicet loci, uel scientia legis, sed et exterarum usque ad fines terre gentium corda concussit. Nec tantum montana cuncta Iudee, uerum etiam omnia mundani regni mundaneque sapientie culmina uirtutis eius fama transcendit, ita ut relicta ubique cultura ac uita priori ad percipienda fidei illius sacramenta confluerent. Recte etenim circumcisionis dies [Al., circumcisio]  Dominice resurrectionis imaginem prefert, quia et hec octaua die, hoc est post sabbatum, facta est; et sicut illa a reatu perpetue mortis absoluere solebat, ita ista perfectam uite immortalis nouitatem et in auctore nostro exhibuit, et in nobis sperandam monstrauit. Quod uero inter hec Zacarias impletur Spiritu sancto, ac de Redemptore nostro simul et nostra redemptione prophetat, significat mystice quia multi de stirpe sacerdotali, qui a confessione Christi diutius ora continuerant, postmodum per susceptionem fidei illius Spiritus sancti uirtute replendi, dono prophetie sublimandi, et magisterii pastoralis officio populis essent preferendi. Quamuis eadem acceptione spiritus et prophetia Zacarie hoc quoque conuenienter figurari credendum est, quia tunc instaret tempus  quo fidelibus panderetur omnes legalis sacerdotii ritus et ceremonias spirituali intus scientia et propheticis exuberare mysteriis, que mediatoris Dei et hominum hominis Iesu Christi uel dispensatione [Al., dispensationi] temporarie uel eterne diuinitati testimonium ferrent, iuxta quod ipse Iudeorum duritiam increpans, dicit: Si crederetis Moysi, crederetis forsitan et mihi. De me enim ille scripsit . Quid autem prophetans, et benedicens Deum Zacarias dixerit, audiamus.

Benedictus Dominus Deus Isrel, quia uisitauit et fecit redemptionem plebis sue. In quibus profecto uerbis notandum quia beatus Zacarias quod inchoatum et proxime futurum in spiritu preuiderat, prophetico  more quasi iam factum esse narrabat. uisitauit enim nos apparens in carne Dominus, quasi longius a se recedentes, quos in peccatis positos querere et iustificare curauit. uisitauit quasi medicus egrotos, qui ut inueteratum superbie nostre languorem sanaret, nouum nobis sue humilitatis exemplum adhibuit. Fecit redemptionem plebis sue, qui nos uenundatos sub peccato, et antiqui hostis seruitio addictos, dato sui sanguinis pretio liberauit. Unde benigne nos hortatur Apostolus, dicens: Empti estis pretio magno, glorificate et portate Deum in corpore uestro . Plebis autem sue dicit, non utique quam ueniens plebem suam reperit, sed quam uisitando et redimendo suam fecit. uultis etenim audire, fratres mei, qualem inuenerit eam, qualem reddiderit. Finis cantici  huius, quod ob notitiam simul et prolixitatem sui totum caritati uestre recensere et explanare longum duximus, aperte denuntiat, dicens:

uisitauit nos oriens ex alto, illuminare his qui in tenebris et in umbra mortis sedent, ad dirigendos pedes nostros in uiam pacis. Inuenit ergo nos sedentes in tenebris et in umbra mortis, hoc est, longa peccatorum et ignorantie cecitate depressos, atque hostis antiqui fraude deceptos obsessosque erroribus. Ipse etenim recte mors et mendacium, sicut e contra Dominus ueritas uocatur et uita. Attulit autem nobis ueram cognitionis sue lucem, exclusisque errorum tenebris certum nobis iter patrie celestis aperuit: direxit gressus operum nostrorum, quatenus per uiam ueritatis, quam monstrauit incedere, atque ad  mansionem perpetue pacis possimus intrare, quam promisit. Hec igitur dona, fratres karissimi, superne bonitatis, hec eternorum donorum promissa habentes, benedicamus et nos Dominum in omni tempore, quia uisitauit et fecit redemptionem plebis sue. Semper laus eius in ore nostro uersetur, semper eius et memoriam retineamus, et in inuicem annuntiemus uirtutes [Al. add. eius], qui de tenebris nos uocauit in admirabile lumen suum. Eius continue flagitemus auxilium, ut lucem scientie quam contulit in nobis ipse conseruet, atque ad perfectum usque diem perducat. Et ut digni simus exaudiri precantes, abiiciamus ipsi opera tenebrarum, et induamus nos arma lucis. Sic etenim supplicantes concite que desideramus accipimus, quia nimirum uerba diuine orationis  adiuuat manus pie operationis. Et quia beati precursoris hodie natalitia celebramus, oportet ut quem salutis eterne preconem suscepimus, hunc etiam nostre orationis adiutorem queramus; ipsum itaque intercedendo rogemus impetrare, ut ad eum cui testimonium perhibuit, lucem, uitam et ueritatem peruenire mereamur Iesum Christum Dominum nostrum qui uiuit et regnat cum Patre in unitate Spiritus sancti, etc.



HOMILIA Xu. IN uIGILIA BEATORUM APOSTOLORUM PETRI ET PAULI.


IOAN. XXI. In illo tempore dixit iehsu Petro: Simon Ioannis, diligis me plus his? etc.

uirtutem nobis perfecte dilectionis presens sancti  Euangelii lectio commendat. Perfecta etenim dilectio est, qua Deum ex toto corde, tota anima, tota uirtute, proximum autem tanquam nosmetipsos diligere iubemur. Et neutra harum dilectio sine altera ualet esse perfecta, quia nec Deus uere sine proximo, nec sine Deo uere potest proximus amari. Unde Dominus toties interrogato Petro, an se diligeret, et illo respondente, quod eum ipso teste diligeret, adiungebat per singula, ita concludens: Pasce oues meas, siue [Al. add. Pasce] agnos meos. Ac si aperte diceret: Hec sola et uera est probatio integri in Deum amoris, si erga fratres studueris curam solliciti exercere laboris. Nam quicunque fratri opus pietatis quod ualet impendere negligit, minus iusto se Conditorem  diligere ostendit, cuius mandatum in sustentanda proximi necessitate contemnit. Que profecto caritas, quoniam sine diuine gratia inspirationis minime possit haberi, tacite quodammodo Dominus insinuat, qui Petrum de illa interrogans, Simonem eum Ioannis, quod nusquam alias, cognominat. Simon, inquit, Ioannis, diligis me plus his? Ubi quamuis simpliciter mentio facta terreni parentis eius possit intelligi, non tamen ab re est si quis nomine Ioannis domum superne generationis mystyce indicatum uelit accipere, de quo apostolus Ioannes admonendo testatur: Charissimi, diligamus inuicem, quoniam caritas ex Deo est; et omnis qui diligit ex Deo natus est, et cognoscit Deum . Simon namque Obediens, Ioannes dicitur Dei  gratia. Et propterea recte primus apostolorum, cum de amore suo requiritur, Simon Ioannis, id est, Obediens Dei gratie [Al., gratia] uocatur, ut liquido cunctis ostendatur hoc quod maiore pre ceteris obedientia Domini iussis obsequitur, quod ardentiori illum caritate amplectitur, non humani meriti, sed muneris esse diuini. Unde et apostolus Paulus eadem gratia confortatus aiebat: Quia caritas Dei diffusa est in cordibus nostris, per Spiritum sanctum qui datus est nobis . Qui ergo ceteris flagrantius Dominum amare probatur, filius Ioannis cognominatur, quia nimirum uirtus eiusdem amoris non nisi per gratiam Spiritus percipitur. Qui tamen ipse  quam caute et circumspecte testimonium reddat suo amatori, cum, Domino sciscitante  an se plus aliis diligeret, non est ausus respondere, Tu scis quia amo te plus his, sed temperata ac simplici uoce, Etiam, inquit, Domine, tu scis quia amo te. Quod est aperte dicere: Scio quidem, quia ipse te, ut tu melius nosti, integro corde diligo: quantum uero te alii diligant, mihi quidem ignotum, sed tibi omnia sunt nota. Cuius cautela responsionis nostre profecto est institutio locutionis simul et cogitationis, ut uidelicet eius exemplo discamus minus de nostre conscientie puritate presumere, minus temere de fraterne conscientie occultis iudicare, in dubiis maxime rebus, et [Al. om. et] que qua intentione uel necessitate gerantur, inspicere nequimus. Nam de apertis fratrum erratibus,  non solum potestatem, sed et preceptum iudicandi ut corrigantur habemus, dicente Domino: Si peccauerit frater tuus, increpa illum: et si penitentiam egerit, dimitte illi . Ambigua autem eorum gesta, et que in quamlibet partem interpretari possunt, diuino potius examine reseruare iubemur. Dicit namque Apostolus: Nolite ante tempus iudicare, quoadusque ueniat Dominus, qui et illuminabit abscondita tenebrarum, et manifestabit consilia cordium . Siquidem et ipse Petrus idcirco se in hac Dominica interrogatione cautius respondendo cohibebat, quia meminit se pridem imminente eius passione plus sibi constantie tribuisse quam haberet, spondendo uidelicet se esse paratum et in carcerem et in mortem ire cum illo, qui necdum erat  idoneus instante periculo saltem confiteri quia nosset illum uel quia fuisset aliquando cum illo. Instructus ergo periculo priore cautius loqui cum Domino, quem bene didicerat humane conscientie statum melius nosse quam ipsa se conscientia ullatenus nosse sufficeret. De fraterni quidem cordis occultis nil prorsus audet definire; de sui autem amoris integritate non suimet solius, sed et ipsius qui interrogabat Domini testimonium pandit etiam inquiens: Domine, tu scis quia amo te. O quam felix, et pura conscientia, que Conditori suo, cuius nuda oculis et aperta omnia nouit, dicere non metuit, Domine, tu scis quia amo te! Quam casta et sancta anima, que et suam cogitationem Domino patere non dubitat, et se nil aliud quam ea que Dominus approbat cogitare non ignorat! Unde  bene in Apocalypsi sanctorum corda phialis aureis comparantur, dicente Ioanne: Et habebant singuli citharas, et phialas aureas plenas odoramentorum, que sunt orationes sanctorum. Citharas quippe aureas habent electi, quia omnis eorum sermo, omne quod de illorum actibus ad notitiam proximorum fama uulgante personuerit, pure dilectionis luce rutilum apparet. Phialas quoque habent aureas, que sunt uasa patula amplitudine diffusa, quia corda sua quo uerius solo eiusdem dilectionis sentiunt igne splendescere, eo latius hec diuinis gaudent pandere conspectibus. Unde recte subiungitur: Plenas odoramentorum, que sunt orationes sanctorum. Phiale namque auree odoramentorum plenitudine redundant, cum fulgida caritate iustorum precordia,  uirtutum quoque spiritualium opinione proximis innotescunt. Et pulchre ipse qui hec uidebat Ioannes interpretando subdidit, Que sunt orationes sanctorum. Odoramenta etenim phialarum sunt orationes sanctorum, quia quidquid boni operantur aut dicunt, qui simplici intentione Deo deseruiunt, totum hoc profecto uicem pro eis orationis adimplet, quando deuotionem mentis eorum diuinis commendat aspectibus. Neque aliter uero apostolicum illud preceptum quo ait: Sine intermissione orate, perficere ualeamus [Al., ualemus], nisi omnes actus, sermones, cogitatus, ipsa etiam silentia nostra ita Domino donante dirigamus, ut singula hec cum timoris illius respectu temperentur, cuncta perpetue nostre saluti  proficua [Al., perspicua] reddantur. Prouida autem pietate Dominus, tertio Petrum an se diligat interrogat, ut ipsa trina confessione uincula que illum ter negando ligauerant, absoluat: et quoties territus eius passione, quod eum nosset, negauerat, toties eius resurrectione recreatus, quod illum toto amet corde testetur. Prouida dispensatione tertio confitenti amorem, tertio eque pascendas suas oues commendat, quia decebat ut quoties in pastoris fide titubauerat, toties cum renouata fide pastoris membra quoque eiusdem pastoris iubeatur curare. Quod enim hic dicit ei, Pasce oues meas; hoc est utique quod ei ante passionem apertius dixerat: Ego autem rogaui pro te, ut non deficiat fides tua: et tu aliquando conuersus, confirma fratres tuos .  Pascere ergo oues Christi est credentes Christo, ne a fide deficiant, confirmare, et ut in fide magis magisque proficiant instanter operam dare. Quamuis solertius intuendum quod eadem pastio gregis Dominici non uniformi, sed multimoda est sollicitudine gerenda. Nam et terrena subsidia necesse est ut subditis rector ne desint diligenter preuideat, et exempla uirtutis simul cum uerbo predicationis eisdem sollicitus impendat; et si quos aut spiritualibus, aut etiam communibus eorum commodis aduersantes deprehenderit, horum uiolentie quantum ualet obsistat: ipsos quoque cum forte errauerint subiectos, iuxta Psalmiste uocem: Corripiat iustus in misericordia et increpet, neque oleo noxie consensionis eorum corda demulceat . Et hoc  enim ad pii pastoris officium pertinet. Nam qui subditorum errata corrigere, et uulnera in eis peccatorum in quantum sufficit curare neglexerit, inter pastores ouilium [Al., ouium] Christi qua fronte se annumerare presumit? Sed et hoc pastori est fixo corde tenendum ut eos quibus preest non quasi suos proprios, sed ut Domini sui gregem tractare meminerit, iuxta illud quod Petro dicitur: Si diligis me, pasce oues meas . Meas, inquit, non tuas. Meas tibi oues commendatas scito, et has quasi meas regere, si me perfecte amas, recole: ut meam uidelicet in eis gloriam, meum dominium, mea lucra, non tua propria queras. Sunt enim qui oues Christi non amore Christi, sed sue uel glorie, uel dominationis, uel questus gratia pascunt. Quorum multitudinem  dolens apostolus Paulus, ait Philippensibus: Spero autem in Domino Iesu Timotheum me cito mittere ad uos, ut et ego bono animo sim, cognitis que circa uos sunt. Neminem enim habeo tam unanimem, qui sincera affectione pro uobis sollicitus sit. Omnes enim que sua sunt querunt, non que Iesu Christi . Unde Dominus in Euangelio tales non pastores, sed mercenarios potius uocat dicens, quia, lupo ueniente, mercenarius fugit, quia mercenarius est, et non pertinet ad eum de ouibus . ueri autem pastoris, et cui sincera est cura de ouibus euidens ac speciale indicium est, cum quisquis [Al., quisque] non solum commodis omnibus uite temporalis carere, sed ipsam quoque uitam pro grege Christi ponere in promptu habet. Unde nunc ipse postquam  pascendas oues suas Petro, hoc est, plebes docendas gubernandasque, commisit, subsequenter addidit, dicens: Amen, amen dico tibi, cum esses iunior, cingebas te, et ambulabas ubi uolebas: cum autem senueris, extendes manus tuas, et alius te cinget, et ducet quo tu non uis . In extensione etenim manuum positionem membrorum eius, qua cruci erat aptandus, insinuat; in cinctione alterius, impositionem uinculorum quibus a persecutione [Al., persecutore] arcendus erat, exprimit; in ductu quo nollet, ipsam mortis ac passionis acerbitatem indicat, quam corporalis eius infirmitas horrebat, cuius animi firmitas spiritualis etiam aduersa pro Domino letabatur cuncta sufferre. Neque enim uoluntatem  suam, sed uoluntatem querebat eius qui misit eum, Christi. Premissa igitur Dominus ouium suarum pastione, adiungit mox eidem primo pastorum [Al., pastori] etiam passionis sue triumphum. Extendes, inquiens, manus tuas, et alius te cinget et ducet quo tu non uis. Ac si patenter dicat: Quanta me caritate diligas, hinc liquido probabis, cum pro paruulorum meorum uita usque ad mortem certando perueneris; et ut illi in corpore possint pariter et mente saluari, ipse tormenta corporis omnia que aduersarium infligere libet forti mentis constantia toleraueris. Quod ipse quoque euangelista subsequenter insinuat cum ait:

Hoc autem dixit, significans qua morte clarificaturus esset Deum. Clarificauit quippe Petrus morte sua  Deum, quando hoc indicio cunctis quantum Deus esset colendus amandusque monstrauit, dum ipse data optione mallet crucis subire tormentum quam a celestis uerbi predicatione cessare. Qui notandum quod non solum morte, sed et uita sua et passionibus que mortem precesserant, Deum clarificauit. Clarificauit namque uita Deum, qui per omnia que gessit non suam propriam, sed Conditoris sui uoluntatem laudesque querebat. Clarificauit et passionibus quem a propositis superni amoris obsequiis nulla persequentium ualuit reuocare pressura. uerum quia cum memoria beati Petri etiam coapostoli eius Pauli hodie natalitia celebramus, uideamus, fratres karissimi, utrum et ipse uel uita, uel passionibus, uel morte clarificauerit Deum. Clarificauit utique et ipse.  Testatur enim Lucas euangelista, qui librum Actuum apostolorum maxima ex parte, agones ipsius et labores pro Christo describendo compleuit: testatur hoc et ipse qui opus scriptorum suorum quod quatuordecim Epistolis conclusit, solo, ut ita dixerim, Christi odore respersit. Quidquid enim ibi legeris, aut fidei arcana reuelat, aut bonorum operum fructus ostendit, aut celestis regni gaudia promittit, aut quod [Al., quid] ipse tribulationum hic predicans sustinuerit pandit, aut quod [Al., quid] inter tribulationes diuine consolationis acceperit, refert; aut generali exhortatione, quod omnibus qui pie uolunt uiuere in Christo, persecutiones deesse non possunt, insinuat. Testatur quantum uita sua Deum clarificauerit, cum in uinculis positus, et appropinquans  passioni, Timotheo per Epistolam exemplum sui operis proponit, dicens: Bonum certamen certaui, cursum consummaui, fidem seruaui . Monstrauit quali morte clarificaturus esset Deum cum premisit, Ego enim iam immolor, et tempus resolutionis mee instat. O quam pretiosa in conspectu Domini mors sancti illius, qui apertissime nouerat, qui libera uoce predixerat, se occidi pro Domino, non aliud esse quam gratissimam Deo mundissimamque hostiam offerri. Clarificauit ergo et Paulus Deum, clarificauerunt et ceteri apostoli, quia et ipsi puro corde Christum diligebant, ipsi sincera intentione oues Christi curabant. Quod enim Petro dictum est, Pasce oues meas, omnibus utique dictum est.  Hoc namque erant ceteri apostoli quod fuit Petrus, sed primatus Petro datur, ut unitas Ecclesie commendetur. Pastores sunt omnes, sed grex unus ostenditur, qui et ab apostolis omnibus tunc unanimi consensione pascebatur, et deinceps a successoribus eorum communi cura pascitur: quorum plurimi Conditorem suum morte, omnes autem uita sua clarificare probantur. Non solum autem maxima illa Ecclesie luminaria, sed et reliqua electorum turba, uel uiuendo, uel moriendo Deum suo quique tempore clarificat. Quorum uestigia nos quoque, fratres mei, nostro tempore sequi oportet, et uite uidelicet nostre ordinem ad exempla bonorum dirigendo, et in proposita uite rectitudine ad mortem usque persistendo, ut socii conuersationis eorum  existentes, socii etiam remunerationis mereamur effici. Hoc autem ita perficiemus, si iuxta huius sacratissime lectionis tenorem, et Redemptorem nostrum debito affectu complectimur, et erga proximorum salutem fraterna sollicitudine uigilamus, ipso opitulante qui hec et nos facere iubet, et se facta remunerare pollicetur, Iesu Christo Domino nostro qui uiuit et regnat cum Patre in unitate Spiritus sancti Deus, per omnia secula seculorum. Amen.



HOMILIA XuI. IN NATALE BEATORUM APOSTOLORUM PETRI ET PAULI.


MATTH. XuI, MARC. uIII, LUC. IX. In illo tempore uenit iehsu in partes Cesaree Philippi, et interrogauit discipulos suos, dicens: Quem dicunt homines esse Filium hominis? etc.

 Lectio sancti Euangelii, quam modo, fratres, audistis, tanto intentius cogitanda, ac sine obliuione est iugiter retinenda, quanto constat quia magnam nobis fidei perfectionem commendat, magnum eiusdem perfecte fidei contra omnia tentamenta robur eque demonstrat. Si enim scire uolumus quomodo in Christum credi oporteat, quid ludicius eo quod ait ad eum Petrus, Tu es Christus Filius Dei uiui. Rursus, si audire delectat quantum hec fides ualeat, quid apertius eo quod ait Dominus de Ecclesia que super eum edificanda erat, Et porte inferi non preualebunt aduersus eam? Sed hec suis in locis plenius exponentur. Nunc autem reuertentes ad explanandam ex ordine lectionem Dominicam, primo uideamus de loco  in quo habita memoratur.

uenit, inquit, iehsu in partes Cesaree Philippi. Philippus, ut Lucas testatur , erat tetrarcha Iturie et Traconitidis regionis. Hic ergo statuens ciuitatem in loco ubi Iordanis ad radices oritur Libani montis, et est terminus Iudee contra septentrionem, appellauit eam Cesaream Philippi, in memoriam uidelicet sui nominis, pariterque honorem Tiberii Cesaris, sub quo ipse regnabat.

In cuius partes ueniens iehsu, interrogabat discipulos suos dicens: Quem dicunt homines esse Filium hominis? Non autem quasi nesciens sententiam de se, uel discipulorum, uel extraneorum inquirit, sed ideo discipulos quid de se sentiant interrogat, ut confessionem recte fidei illorum digna mercede  remuneret. Nam sicut interrogatis generaliter omnibus Petrus respondit unus pro omnibus, ita quod Petro Dominus respondit, in Petro omnibus respondit. Ideo quid alii de se sentiant inquirit, ut expositis primo sententiis errautinm, discipuli probarentur ueritatem sue confessionis non de opinione uulgata, sed de ipso percepisse Dominice reuelationis arcano. Quem, inquit, dicunt homines esse Filium hominis? Pulchre homines appellat eos qui de Filio hominis tantum loqui nouerant, quia diuinitatis eius arcana nesciebant. Nam qui diuinitatis eius mysteria capere norunt, merito supra homines esse dicuntur, Apostolo attestante, qui ait: Quod oculus non uidit, nec auris audiuit, nec in cor hominis ascendit, que preparauit Deus diligentibus se .  Qui cum hec de hominibus [Al., hominis], hoc est, humana solum sapientibus [Al., sapientis] corde, aure et oculo premitteret, mox de se ac de suis similibus, qui generalem humanitatis scientiam transcenderant, adiecit: Nobis autem reuelauit Deus per spiritum suum . Cui simile est quod hic Dominus, cum interrogasset discipulos quem eum dicerent homines esse, et illi diuersas diuersorum opiniones premisissent, dicit illis:

uos autem quem me esse dicitis? Quasi ab hominum generalitate illos sequestrans, et deos ac Dei filios per adoptionem factos insinuans, iuxta illud Psalmiste: Ego dixi, dii estis, et filii excelsi omnes .

Respondens Simon Petrus, dixit: Tu es Christus  Filius Dei uiui. Deum uiuum appellat ad distinctionem falsorum deorum, quos uario delusa errore gentilitas, uel de mortuis sibi hominibus instituit, uel maiore dementia de insensibili materia quos adoraret, creauit, de qualibus canitur in Psalmo: Simulacra gentium argentum et aurum, opera manuum hominum. Os habent et non loquentur, etc. . Notet autem dilectio uestra quam miranda distinctione sit factum ut cum de utraque eiusdem Domini et Saluatoris nostri natura ab ipso Domino et a fideli eius discipulo esset proferenda sententia, Dominus ipse humilitatem assumpte humanitatis profiteatur, discipulus excellentiam diuine eternitatis ostendit. Dominus de se quod minus est,  discipulus de Domino intimat quod maius est. Dominus de se quod factus est propter nos, discipulus declarat de Domino quia ipse est qui fecit nos. Sic et in Euangelio Dominus multo crebrius se Filium hominis quam Filium Dei appellare consueuit ut nos admoneat dispensationis quam pro nobis suscepit. Sed nos necesse est tanto humilius diuinitatis eius alta uenerari, quanto illum meminimus pro nostra exaltatione ad humanitatis infirma descendisse. Si enim inter sacramenta incarnationis eius quibus redempti sumus, potentiam diuinitatis qua creati sumus, pia semper mente recolimus, fit ut ipsi quoque cum Petro superne beatitudinis mercede donemur. Nam confitente illo Christum Filium Dei uiui, uideamus quid sequitur:

 Respondens autem iehsu, dixit: Beatus es, Simon Bar Iona. Constat ergo quia post ueram Christi confessionem, uera beatitudinis premia restant. Sed intueamur attente, quale quantumue sit nomen illud, quo [Al., quod] perfectum sui nominis confessorem glorificat: ut huius etiam nos ueraciter eum confitendo mereamur esse consortes. Beatus es, inquit, Simon Bar Iona. Bar Iona Syriace, Latine dicitur filius columbe. Filius autem columbe recte uocatur apostolus Petrus, quia uidelicet columba multum simplex est animal, et ipse prudenti ac pia simplicitate Dominum sequebatur, memor illius precepti quod cum suis condiscipulis ab eodem magistro simplicitatis ac ueritatis accepit: Estote prudentes sicut serpentes, et simplices sicut columbe . uel certe,  quia Spiritus sanctus super Dominum in columbe specie descendit, recte filius columbe nuncupatur, qui spirituali gratia plenus exstitisse monstratur. Et iusta laude dilectorem confessoremque suum Dominus remunerat, cum eum sancti Spiritus filium esse testatur a quo ipse Filius Dei uiui asseueratur, quamuis hoc ipsum multum dissimiliter fieri nullus fidelium dubitat. Dominus enim Christus Filius Dei per naturam, Petrus, sicut et ceteri electi, filius est sancti Spiritus per gratiam. Christus Filius Dei uiui, quia de ipso natus est; Petrus filius Spiritus sancti, quia de ipso renatus est. Christus filius Dei ante tempora, ipse est enim Dei uirtus et Dei sapientia que dicit: Dominus possedit me ab initio uiarum suarum, antequam quidquam faceret a principio  . Petrus filius Spiritus sancti ex eo tempore quo ab ipso illuminatus gratiam diuine cognitionis accepit. Et quia una uoluntas, eadem est operatio sancte Trinitatis, recte cum dixisset, Beatus es, Simon Bar Iona, id est, filius gratie spiritualis, protinus adiunxit:

Quia caro et sanguis non reuelauit tibi, sed Pater meus qui in celis est. Pater quippe filio columbe reuelauit, quia una est gratia Patris et Spiritus sancti, eadem quoque et Filii, quod facillimis sacre Scripture probabitur exemplis. Dicit namque de Patre Apostolus: Misit Deus Spiritum Filii sui in corda nostra . Dicit ipse Filius de Spiritu sancto: Cum autem uenerit Paracletus, quem ego mittam uobis  a Patre . Dicit de Spiritu sancto Apostolus: Hec autem omnia operatur unus atque idem Spiritus, diuidens singulis prout uult . Pater ergo mittit Spiritum, Filius mittit Spiritum: Spiritus ipse ubi uult, spirat: quia profecto ut diximus, una est uoluntas et operatio Patris, et Filii, et Spiritus sancti. Et propterea conuenienter dicitur quia Pater qui in celis est reuelauerit Filio columbe mysterium fidei, quod ei caro et sanguis reuelare nequibat. Caro autem et sanguis recte intelliguntur homines sapientia carnis inflati, columbine simplicitatis nescii, ideoque a sapientia Spiritus omnimodis auersi. De quibus supra dictum est, quia Christum non intelligentes, alii Ioannem Baptistam, alii autem Eliam, alii uero Ieremiam, aut unum ex prophetis [Al. add.  eum] esse dicerent; de qualibus dicit Apostolus: Carnalis autem homo non percipit ea que sunt Spiritus Dei . Sequitur:

Et ego dico tibi quia tu es Petrus, et super hanc petram edificabo Ecclesiam meam. Petrus qui Simon antea dicebatur, ob fortitudinem fidei et confessionis sue constantiam, a Domino Petri nomen accepit, quia uidelicet illi firma ac tenaci mente adhesit de quo scriptum est: Petra autem erat Christus . Et supra hanc petram, id est super Dominum Saluatorem, qui fideli suo cognitori, amatori, confessori participium sui nominis donauit, ut uidelicet a petra Petrus uocaretur: supra quam [Al. om. supra quam] edificatur Ecclesia, quia non nisi per fidem et dilectionem Christi, per susceptionem sacramentorum  Christi, per obseruantiam mandatorum Christi, ad sortem electorum et eternam pertingitur uitam, Apostolo attestante, qui ait: Fundamentum enim aliud nemo potest ponere preter id quod positum est, quod est Christus iehsu .

Et porte inferi non preualebunt aduersus eam. Porte inferi doctrine sunt nequam, que seducendo imprudentes ad inferos trahunt. Porte quoque inferi et tormenta et blandimenta sunt persecutorum, que infirmos quosque deterrendo uel emolliendo a stabilitate fidei introitum eis eterne mortis aperiunt. Sed et praua fidelium [Al., infidelium] opera ineptaque colloquia porte utique sunt inferi, in quantum suis uel fautoribus uel sequacibus iter perditionis ostendunt. Nam et fides si non habeat opera, mortua est in  semetipsa ; et: Corrumpunt bonos mores colloquia mala . Multe sunt itaque porte inferi, sed harum nulla Ecclesie que supra petram fundata est, preualet, quia qui fidem Christi intimo cordis amore perceperit, omne quidquid exterius periculi tentantis ingruerit, facillime contemnit. At quicunque credentium fidem uel opere uel negatione deprauatus prodiderit, non hic supra petram Domino cooperante domum sue professionis edificasse, sed iuxta alterius loci parabolam , super arenam sine fundamento posuisse credendus est, hoc est, non simplici ac uera intentione Christum sequi, sed terrenam quamlibet fragilemque ob causam habitum pretendisse Christiani. Sequitur:

Et tibi dabo claues regni celorum. Qui regem celorum  maiori pre ceteris deuotione confessus est, merito pre ceteris ipse collatis clauibus regni celestis donatus est, ut constaret omnibus quia absque ea confessione et fide regnum celorum nullus posset intrare. Claues autem regni celorum ipsam discernendi scientiam potentiamque nominat, qua dignos recipere in regnum, indignos secludere deberet a regno. Unde manifeste subiungit:

Et quodcunque ligaueris super terram, erit ligatum et in celis: et quodcunque solueris super terram, erit solutum et in celis. Que soluendi atque ligandi potestas, quamuis soli Petro uideatur a Domino data, absque ulla tamen dubietate noscendum est quia et ceteris apostolis datur ipso teste qui post passionis  resurrectionisque sue triumphum, apparens eis insufflauit, et dixit eis [Al., omnibus]: Accipite Spiritum sanctum. Quorum remiseritis peccata, remittuntur eis: et quorum retinueritis, retenta sunt . Necnon etiam nunc in episcopis ac presbyteris omni Ecclesie officium idem committitur, ut uidelicet agnitis peccantium causis, quoscunque humiles ac uere penitentes aspexerit, hos iam a timore perpetue mortis miserans absoluat; quos uero in peccatis que egerint persistere cognouerit, illos perennibus suppliciis obligandos insinuet. Unde alias Dominus de correpto semel et iterum, ac tertio, sed non penitente fratre precipit, dicens: Si autem Ecclesiam non audierit, sit tibi sicut ethnicus et publicanus . Et ne leue quisquam putaret Ecclesie iudicio  condemnari, mox terribiliter adiunxit: Amen dico uobis, quecunque ligaueritis super terram, erunt ligata et in celo: et quecunque solueritis super terram, erunt soluta et in celo. Omni igitur electorum Ecclesie iuxta modum culparum uel penitentie ligandi ac soluendi datur auctoritas. Sed ideo beatus Petrus qui Christum uera fide confessus, uero est amore secutus, specialiter claues regni celorum et principatum iudiciarie potestatis accepit, ut omnes per orbem credentes intelligant quia quicunque ab unitate fidei uel societatis illius quolibet modo semetipsos segregant, tales nec uinculis peccatorum absolui, nec ianuam possint regni celestis ingredi. Unde nos necesse est tota intentione, fratres karissimi, et fidei quam docuit, sacramenta discere, et  congruentia fidei opera demonstrare. Necesse est omni uigilantia multiplices subtilesque portarum inferi cauere insidias, quatenus iuxta Psalmiste uocem, de his adiuuante Domino eripi, atque ad annuntiandas eius laudes, portas filie Sion, hoc est gaudia superne ciuitatis mereamur intrare. Nec sufficere nobis ad salutem arbitremur, si turbis negligentium, uel quorumlibet indoctorum fide uel actibus adequamur, quibus in litteris sacris unica est credendi pariter et uiuendi regula prescripta; sed quotiescunque nobis errantium ingeruntur exempla, nos confestim auertentes oculos mentis nostre ne uideant uanitatem, magis quid ueritas ipsa decernit, sedulo corde scrutemur, sequentes exemplum beati Petri qui, spretis errantium sectis, uere fidei arcanum  quod cognouerat, indubia oris confessione protulit, insuperabili cordis cura seruauit. Nam de fiducia confessionis hoc loco cognouimus, de uirtute autem unice in Christum dilectionis ipse alibi testatur, qui cum discederent ab eo quidam discipulorum eius, diceretque ille ad duodecim: Nunquid et uos uultis abire? respondit ei Petrus, dicens: Domine, ad quem ibimus? uerba uite eterne habes, et nos cognouimus et credidimus quia tu es Christus Filius Dei . Huius ergo, fratres mei, pro modulo nostro exemplum si imitari satagimus, et nos cum illo beati et appellari et esse ualebimus: nobis quoque Simonis, hoc est obedientis Christo, nomen congruet, nosque propter simplicitatem fidei non ficte, acceptamque a Domino  gratiam, uirtutum filii columbe uocabimur, congaudensque ipse spiritualibus anime nostre profectibus dicet: Quam pulchra es, amica mea! quam pulchra es, oculi tui columbarum ! Sicque fit ut nobis supra petram fidei, aurum, argentum, lapides pretiosos, hoc est perfecta uirtutum opera construentibus, nil tribulationum ignis detrimenti afferat, nulli tentationum turbines preualeant: quin potius aduersitatibus probati, accipiamus coronam uite quam ipse nobis ante secula promisit, qui uiuit et regnat Deus cum Patre in unitate Spiritus sancti, per omnia secula seculorum. Amen.



HOMILIA XuII. IN NATALE SANCTI BENEDICTI EPISCOPI.


 MATTH. XIX, LUC. XuIII, MARC. X. In illo tempore dixit Simon Petrus ad Iesum: Ecce nos reliquimus omnia, et secuti sumus te. Quid ergo erit nobis? etc.

Audiens a Domino Petrus quia diues difficile intraret in regnum celorum, sciensque secum suis condiscipulis ad integrum mundi fallentis spreuisse delicias, uoluit agnoscere quid uel ipsi, uel ceteri mundi contemptores pro maiore mentis uirtute maioris premii sperare deberent. Et respondens Domino ait:

Ecce nos reliquimus omnia, et secuti sumus te. Ubi solerter intuendum quod non solum se omnia reliquisse, sed et Dominum sequi gloriatur: quia stultum profecto est, iuxta Platonem et Diogenem, et quosdam alios philosophos, uite quidem huius diuitias  calcare, et non hec pro eterna adipiscenda uita, sed pro inani agere mortalium laude captanda: stultum presentes labores ultro, absque spe future subire quietis et pacis. Perfectus autem ille est qui abiens uendit omnia que habet, et dat pauperibus, ac ueniens sequitur Christum. Habebit enim thesaurum non deficientem in celis. Unde bene interrogante Petro, dixit talibus iehsu:

Amen dico uobis, quod uos qui secuti estis me, in regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. In hac quippe uita pro eius nomine laborantes, in alia premium sperare docuit, id est in regeneratione, cum uidelicet in uitam immortalem fuerimus resurgendo regenerati,  qui in uitam caducam mortaliter eramus geniti. Et iusta prorsus retributio ut qui hic pro Christo humane gloriam celsitudinis neglexerunt, illic a Christo iudices glorificati singulariter cum eo humane conuersationis assideant; et qui a sequendis eius uestigiis nulla ratione poterant auelli, usque ad fastigium iudiciarie potestatis illum sequendo perueniant. Nemo autem putet duodecim tantum apostolos, quia pro Iuda preuaricante Matthias electus est, tunc esse iudicaturos, sicut nec duodecim sole sunt tribus Isrel iudicande. Alioquin tribus Leui, que tertia decima est, iniudicata recedit; et Paulus qui tertius decimus est apostolus, quia pro Iuda preuaricante Matthias electus est, iudicandi sorte  priuabitur, cum ipse dicat: Nescitis quoniam angelos iudicabimus, quanto magis secularia?  Sciendum namque est, omnes qui ad exemplum apostolorum sua reliquerunt omnia, et secuti sunt Christum, iudices cum eo uenturos, sicut etiam omne mortalium genus esse iudicandum. Quia enim duodenario sepe numero solet in Scripturis uniuersitas designari, per duodecim sedes apostolorum omnium numerositas iudicantium, et per duodecim tribus Isrel uniuersitas eorum qui iudicandi sunt, ostenditur. Unde notandum quod duo sunt ordines electorum in iudicio futuri: unus iudicantium cum Domino, de quibus hoc loco memorat, qui reliquerunt omnia, et secuti sunt illum; alius iudicatorum a Domino qui non quidem omnia sua pariter reliquerunt,  sed de his tamen que habebant quotidianas dare eleemosynas Christi pauperibus curabant. Unde et audituri sunt in iudicio: uenite, benedicti Patris mei, possidete preparatum uobis regnum a constitutione mundi. Esuriui enim, et dedistis mihi manducare; sitiui, et dedistis mihi bibere , et cetera, quorum et in superioribus huius lectionis Dominus meminit, cum principe quodam interrogante, quid boni faciendo uitam possideret eternam [Al., possit habere perpetuam]: Si uis, inquit, ad uitam ingredi, serua mandata. Non homicidium facies, non furtum [Al., non adulterabis, non facies furtum], non falsum testimonium dices: uel honora patrem et matrem, et diliges proximum tuum  sicut teipsum . Ergo qui mandata Domini seruat, ad uitam ingreditur eternam: qui autem non solum mandata seruat, uerum etiam consilium Domini, quod pro [Al., de] contemnendis diuitiis mundi a [Al., ac] luxibus tribuit, sequitur, non tantum uitam ipse percipiet, sed etiam de uita aliorum cum Domino iudicabit: atque ita fit ut in iudicio, ut diximus, duo sint ordines bonorum. Sed et reproborum duos ibi futuros ordines Domino narrante comperimus: unum eorum qui fidei Christiane mysteriis initiati, opera fidei exercere contemnunt, quibus [Al. add. dicendum] in iudicio testatur: Discedite a me maledicti in ignem eternum, qui preparatus est diabolo et angelis eius. Esuriui enim, et non dedistis mihi manducare, et cetera . Alterum eorum qui fidem et mysteria Christi uel nunquam suscepere, uel susceptam per apostasiam deseruere, de quibus dicit: Qui autem non credit, iam iudicatus est, quia non credit in nomine unigeniti Filii Dei . Qui quoniam nec uerbo tenus Christum colere uoluerunt, nec uerba saltem eius quibus coarguantur [Al. add. in] iudicio, merentur audire. sed ad hoc tantum ueniunt in iudicium, ut cum eis qui iudicantur peccatoribus, in damnationem mittantur eternam. uerum his cum timore et pauore debite [Al., debito] paulisper commemoratis, ad letissima potius Domini et Saluatoris nostri promissa conuertamus auditum. uideamus que tante gratie [Al., uideamusque quante gratia] pietatis, non eterne tantummodo uite premia suis  sequacibus, sed et presentis munera pollicetur eximia.

Et omnis, inquit, qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet et uitam eternam possidebit. Qui enim terrenis affectibus siue possessionibus pro Christi discipulatu renuntiauerit, quo plus in eius amorem [Al., amore] profecerit, eo plures inueniet qui se interno suscipere affectu, et suis gaudeant sustentare substantiis: eius nimirum professionibus uiteque consortes, qui se pro Christo pauperem factum in suis domibus agrisque recipere, et maiore prorsus quam uxor, parens, frater, aut filius carnalis deuotione caritatis refouere delectentur. Centuplum  namque quod ait, non numerum amantium in Christo, et seruientium pro Christo fidelibus, sed uniuersitatem perfectionemque qua per caritatem inuicem seruiunt, ostenditur. Cuius rei et in nobis ipsis, fratres karissimi, sepe exemplum sumpsimus, cum alicubi pro rerum necessitate digredientes cuncta nobis monasteriorum habitacula, quasi propria, patere cognouimus, cunctos in nostrum obsequium sincerissima deuotione pronos aspeximus, et maxime in beate memorie Patre nostro beato Benedicto, cuius hodie uenerandam assumptionis diem debita solemnitate recolimus, totum lectionis huius tenorem uidemus perfectissime compleri. Derelictis enim omnibus secutus est Christum, quando spretis eis que in monasterio regali acquisierat uel  acquirere ualebat, cum esset nobilis natu, ad beatorum apostolorum limina [Al. add. Romam] peregrinaturus aduolauit, ut quia rudis adhuc in gente Anglorum fides et Ecclesiarum institutio florebat, ibi potius perfectam uiuendi formam sumeret ubi per summos Christi apostolos totius Ecclesie caput eminet eximium. Ibi ergo eruditus in Christo, illis in partibus attonsus, ibi est monasterialibus imbutus institutis: ibidem totum uite sue tempus erat exacturus, si non apostolica Domini pape prohibuisset [Al., prohiberet] auctoritas, qui eum propter ducendum in [Al. om. in] Britanniam sancte recordationis archiepiscopum Theodorum in patriam redire precepit. Nec longo post tempore etiam reges [Al., per reges] seculi, cognito uirtutum eius studio, locum  eis [Al., ei; al., eius] construendi monasterii non ab aliqua minorum personarum ablatum, sed de suis propriis donatum dare [Al. om. dare] curabant. Quem ille acceptum mox perfectissime iuxta regularem disciplinam interius exteriusque instituit, non pro suo captu decreta nobis statuens, sed antiquorum statuta certissima monasteriorum, que in peregrinatione didicerat, sibi suisque obseruanda proponens. Nec cuilibet uestrum, fratres, graue debet uideri, si nota loquamur, sed delectabile potius estimare, quia uera loquimur, quando Patris nostri spiritualia gesta narramus, cui manifesto miraculo Dominus, quod fidelibus suis promisit, adimpleuit: quia omnis qui reliquerit domum, uel fratres, aut  sorores, aut patrem, aut matrem, aut uxorem, aut filios, aut agros propter nomen meum, centuplum accipiet in hoc tempore, et in seculo futuro uitam eternam. Reliquit quippe cognatos, quando patriam deseruit: accepit uero centuplum, quia non solum a cunctis in hac terra pro uirtutum industria merita ueneratione habitus est, sed et in Gallia atque Italia, Rome atque in maris insulis, ab omnibus qui eum nosse potuerunt dilectus, adeo ut ipse papa apostolicus ad profectum monasterii huius quod illum nuper fundasse gaudebat, Ioannem illi abbatem atque archicantorem Romane Ecclesie, sicut caritas uestra bene meminit, in Britanniam a Roma deducendum prestaret, per quem idem monasterium morem canendi ac ministrandi canonicum  iuxta ritum sancte Romane atque apostolice Ecclesie perciperet. Reliquit domos et agros quos habuerat, pro Christo, de [Al., a] quo agrum semper uirentis paradisi, et domum non manufactam, sed eternam in celis se accipere sperabat. Reliquit uxorem et filios, non quidem uxorem acceptam, et filios ex ea carne natos, sed uxorem prorsus accipere, ex qua filios habere posset, castitatis amore contempsit, malens ad illa centum quadraginta quatuor millia electorum pertinere, qui cantant canticum nouum ante sedem Dei et Agni, quod nemo potest dicere nisi illi: Hi enim sunt qui cum mulieribus non sunt coinquinati, et sequuntur Agnum quocunque abierit . Et accepit centuplum, quando non in his solummodo, sed et in transmarinis  eum partibus plurimi in domos suas recipere uiantem, suorum fructibus agrorum reficere desiderabant, quando matrone perplures illi, quando uiri Deo deuoti pro animi constantis excellentia, non minori quam coniugibus aut parentibus propriis, dilectionis instantia seruiebant. Accepit centuplum domus et agros, quando loca hec in quibus monasteria construeret, adeptus est. Uxorem si dimisisset pro Christo et hoc centuplum acciperet, quia nimirum centuplum maius esset tunc meritum caritatis inter continentes propter fructum spiritus, quam inter lasciuientes quondam propter desiderium carnis. Filios, quos carnaliter habere despexit, centuplum accipere meruit spirituales. Centenarius quippe numerus,  ut sepe dictum est, perfectionem figurate significat. Nos namque sumus filii eius, quos in hanc monachice deuotionis domum pius prouisor induxit: nos sumus filii eius [Al. om. eius], si iter uirtutum eius imitando tenemus; nos sumus filii eius, quos diuersis carnaliter editos parentibus in unam sancte professionis familiam spiritualiter fecit aggregari; nos sumus filii eius, si non a semita regulari, quam docuit, torpendo deflectimus. Meminimus namque, fratres, qui illum nosse potuimus; didicere crebro auditu, quos post obitum illius in nostre fraternitatis consortium pietas superna congregauit, quia quandiu sospes erat corpore, pro gloria sancte Dei Ecclesie, et maxime pro huius monasterii pace, honore et quiete semper laborare perstabat:  toties mari transiit, nunquam, ut est consuetudinis quibusdam, uacuus et inutilis rediit, sed nunc librorum copiam sanctorum, nunc reliquiarum beatorum martyrum Christi, munus uenerabile detulit, nunc architectos ecclesie fabricande, nunc uitrifactores ad fenestras eius decorandas ac muniendas, nunc cantandi, et in ecclesia per totum annum ministrandi secum magistros adduxit, nunc epistolam priuilegii a domino papa missam, qua nostra libertas ab omni extrinseca incursione tutaretur, apportauit, nunc picturas sanctarum historiarum, que non ad ornatum solummodo ecclesie, uerum etiam ad instructionem intuentium proponerentur, aduexit, uidelicet ut qui litterarum lectione non possent opera Domini et Saluatoris nostri, per ipsarum contuitum  discerent imaginum. Qui in his et in huiusmodi rebus ideo tam plura laborare studuit, ne nobis sic laborandi remaneret necessitas: ideo toties transmarina loca adiit, ut nos omnibus scientie salutaris dapibus abundantes, intra monasterii claustra quiescere, et cum secura libertate Christo seruire queamus. Qui etiam cum corporis infirmitate corriperetur premereturque acerbius, semper inter Deo debitas gratiarum actiones de monasteriorum quas didicerat docueratque regulis seruandis, semper de ecclesiasticis obseruationibus, quas per omnes ciuitates et maxime Rome uiderat, semper de locis sanctis, que se lustrasse iuuenem meminit, loqui et iterare delectabile habebat. Sic longis uirtutum studiis exercitatus, longo insuper animo semper  [Al., annose] infirmitatis martyrio excoctus, post centupla gratie presentis munera ad uitam transiuit eternam. Unde necesse est, fratres karissimi, ut tanquam boni filii et tanto parente digni, exempla ac precepta illius in omnibus seruare curemus, neque ulla nos a uestigiis tanti ductoris [Al., doctoris] sequendis anime uel carnis illecebra reuocet; quatenus et ipsi qui carnales affectus substantiamque reliquimus terrenam, qui uxores ducere ac filios carnaliter procreare angelice conuersationis amore fastidiuimus, augescente spiritualium uirtutum merito, et in presenti centuplum accipere de societate sanctorum, et in seculo uenturo uitam possidere mereamur eternam, prestante gratia Redemptoris nostri, qui uiuit et regnat cum Patre in  unitate Spiritus sancti Deus per omnia secula seculorum. Amen.



HOMILIA XuIII. IN NATALE SANCTI IACOBI APOSTOLI.


MATTH. XX, MARC. X. In illo tempore accessit ad Iesum mater filiorum Zebedei cum filiis suis adorans, et petens aliquid ab eo, etc.

Dominus iehsu Christus conditor ac redemptor noster, uulnera superbie nostre sanare desiderans, et ipse cum in forma Dei esset, forma hominis assumpta, humiliauit semetipsum, factus obediens usque ad mortem: et nos quoque, si culmen uere sublimitatis conscendere uolumus, iter humilitatis  arripere premonet; nos, si ueram uitam uidere cupimus, et aduersa queque presentis seculi, et ipsam quoque mortem patienter ferre precepit. Promisit nobis dona glorie, sed premisit certamina pugne. Dixit promittens: Erit merces uestra magna, et eritis filii Altissimi ; sed predixit iubens, Diligite inimicos uestros, benefacite, [Al. add. et] mutuum date, nichil inde sperantes. Ita igitur premia pollicetur electis, ut et digna premiis merita premonstret: sic uitam donat eternam, ut per angustam portam, et arctam uiam ad hanc perueniendum esse decernat; unde ait: Contendite intrare per angustam portam . Contentione etenim non parua opus est, si quis ad alta uelit ascendere. Nam cum tanto sudore uertices montium subeamus,  quantum necesse est conari ut conuersationem in celis habere et in monte sancto Domini, de quo canit Psalmista, mereamur quiescere. Unde etiam in hodierna Euangelii sancti lectione cum filii Zebedei ab eo sedes regni peterent, confestim illos ad bibendum calicem suum, hoc est, ad imitandum passionis sue agonem reuocat, ut meminissent quia celestium summa petere non nisi per abiecta et aspera terrestrium deberent.

Accessit, inquit, ad eum mater filiorum Zebedei cum filiis suis adorans, et petens aliquid ab eo. Qui dixit ei: Quid uis? Ait illi: Dic ut sedeant hi duo filii mei, unus ad dextram tuam, et unus ad sinistram in regno tuo. Nemo autem estimet matrem hec pro filiis absque illorum consensu ac uoto petisse, sed  potius intelligat unanimi omnium consilio eorum fuisse dispositum ut per matrem quam maxime dilectam Domino nouerant, suum illi desiderium discipuli patefacerent. Unde hec referens euangelista Marcus, tacito matris interuentu, discipulorum uero solummodo, quorum cordis appetitum sciebat, facit mentionem. Et accedunt, inquit, ad eum Iacobus et Ioannes, filii Zebedei, dicentes: Magister, uolumus ut quodcunque petierimus, facias nobis. At ille dixit eis: Quid uultis ut faciam uobis? Et dixerunt: Da nobis ut unus ad dextram tuam, et alius ad sinistram sedeamus in gloria tua . Illos ergo tantum accedere [Al., ascendere] ad Dominum, et eum rogare asserit, quorum uoluntatem in rogando potiorem  conspicit, et quorum hortatu matrem ad rogandum nouit esse commonitam [Al., commotam]. Credendum est autem quod illa maxime causa, uel muliebrem matris affectum, uel carnales adhuc discipulorum animos ad hec postulanda concitauerit, quia meminissent sermonis Domini, quem ait: Cum sederit Filius hominis in sede maiestatis sue, sedebitis et uos super sedes duodecim iudicantes duodecim tribus Isrel , nossentque se inter discipulos specialius a Domino diligi, se specialitus cum beato Petro conscios sepe factos arcanorum, que ignorarent ceteri, quod frequens sancti Euangelii textus indicat. Hinc est enim quod ipsis quoque, quomodo Petro, nouum ab illo nomen imponitur, ut sicut ille qui prius Simon dicebatur, per [Al., pro]  fortitudinem [Al., fortitudine] ac stabilitatem [Al., stabilitate] fidei impugnabilis uocabulum Petri meruit, ita et isti Boanerges, hoc est filii tonitrui, uocarentur: quia uidelicet et uocem Patris super Dominum in monte clarificatum una cum Petro audirent, et plura aliis discipulis mysteriorum secreta cognoscerent: quodque ad rem plurimum pertinebat, se integro corde Domino adherere, et maxima illum dilectione sentiebant amplecti. Ideoque non discredebant fieri posse ut circa eum uicinius ipsi in regno sederent, presertim cum uiderent Ioannem pro singulari puritate mentis et corporis tanto amore habitum, ut in cena in sinu ipsius recumberet. Sed quid eis dignitatem sedium querentibus ipse cognitor meritorum ac sedium  distributor responderit, audiamus.

Respondens autem iehsu, dixit: Nescitis quid petatis? Nesciebant etenim quid peterent, qui in regno celestis patrie quemquam ad sinistram Christi sessurum esse putabant, cum in illa discretione nouissimi examinis omnes electi ad dextram summi regis ac iudicis legantur esse statuendi. Nil quippe sinistrum uita illa, nil habet felicitas eterna reprobum, nil pax sempiterna recipit caducum. Sinistra autem Christi cum in bono accipitur, presens sancte Ecclesie uita intelligitur, unde scriptum est: Longitudo dierum in dextra eius, in sinistra eius diuitie et gloria . Longitudo quippe dierum in dextra, sapientia uidelicet nostri Redemptoris est, quia in illa superne habitationis patria electis,  et angelis, et hominibus, lux indefectiua donatur. In sinistra illius diuitie et gloria, quia et in huius exsilio peregrinationis diuitiis uirtutum et gloria fidei, donec ad eterna perueniamus, reficimur. De qua uidelicet gloria dicit Apostolus: Et gloriamur in spe glorie filiorum Dei: non solum autem, sed et gloriamur in tribulationibus . De quibus item diuitiis: Quia in omnibus, inquit, diuites facti estis in illo, in omni uerbo et in omni scientia . Nesciebant quid peterent, quia autumabant humano arbitrio preelegi [Al., prelegi] posse, quibus quisque sedibus in futuro, qua retributione donetur. Et potius Dominum precabantur ut fiduciam et gloriam spei quam habebant usque ad finem firmum bene merendo perducerent, scientes quia quidquid boni  agerent, ipse inestimabili mercede remuneraret. Et quidem laude digna est pia simplicitas eorum, qui fiducia deuote mentis sedere in regno circa Dominum poscebant, sed multo dignius laudabitur prudens humilitas eius, qui conscientia [Al., conscius] proprie fragilitatis aiebat, Elegi abiectus esse in domo Dei mei magis, quam habitare in tabernaculis peccatorum. Nesciebant quid peterent, qui sublimitatem potius premiorum a Domino, quam operum perfectionem querebant. Sed celestis eos magister quid primo querendum esset insinuans, reuocat ad uiam laboris qua ad brauium pertingere possint retributionis.

Potestis, inquit, bibere calicem quem ego bibiturus  sum? Calicem suum dicit amaritudinem passionis, que infidelium acerbitate crebro iustis offertur. Nam hanc quisquis humiliter, patienter, gaudenter pro Christo suscipit, merito cum illo sublimiter regnabit. Quia ergo filii Zebedei dum illo sedere desiderabant, admonet eos primo passionis sue sequi exempla, et ita demum aptare [Al., optare] maiestatis culmen appetere. Quem uiuendi ordinem cunctis fidelibus sequendum docet Apostolus, dicens: Si enim complantati facti sumus similitudini mortis eius, simul etiam et resurrectionis eius erimus .

Dicunt illi: Possumus. Mentem quidem deuotionemque suam, qualis in presenti erat, simpliciter Domino pandebant, dum se calicem eius bibere  posse testabantur: qui tamen quante infirmitatis adhuc essent, postmodum patenter ostendebant, dum adueniente tempore quo ipse Dominus eumdem calicem biberet, etiam illi cum ceteris discipulis eius relicto [Al. add. eo] fugerunt. Sed non diu metus idem bibendi calicis eorum corda premebat, quin potius qui passuro Domino fugerunt, eo resurgente ocius redierunt: et quia passionis turbine terrente trepidauerunt [Al., trepidauerant], fulgente resurrectionis eius triumpho confirmati [Al., castigati] sunt: atque accepta sancti Spiritus gratia firmum de reliquo pectus ad bibendum Domini calicem tenebant, quia ad patiendum moriendumque pro illo iam inuincibiles esse ceperunt, impleta eius promissione qua dixit eos calicem suum  esse bibituros. Nam sequitur.

Ait illis: Calicem quidem meum bibetis, sedere autem ad dextram meam et sinistram, non est meum dare uobis, sed quibus paratum est a Patre meo. Sedet ad dextram Saluatoris, qui in superna beatitudine de presenti eius uisione letatur; sedet ad sinistram, qui in hac peregrinatione sancte eius Ecclesie sacerdotali regimine presidet. Sed intuendum solertius quomodo se petentibus discipulis dicat uerax magister, Non est meum dare uobis, sed quibus paratum est a Patre meo, cum alibi dixerit ipse: Omnia mihi tradita sunt a Patre meo , ideoque constet quia quecunque Pater dederit, uel parauerit dona fidelibus, hec eadem una cum eo Filium parare siue  dare. Nam et rursum dicit de Patre Dominus: Quecunque enim ille fecerit, hec et Filius similiter facit . Si ergo omnia quecunque Pater fecerit, hec et Filius similiter facit, quomodo dicit Filius, Non est meum dare uobis, sed quibus paratum est a Patre meo, nisi quia idem Filius et Deus et homo est? Ideoque per Euangelium suum aliquando ex uoce diuine maiestatis, que equalis est Patri, aliquando ex uoce loquitur humane assumptionis, qua equalis factus est nobis. In hac autem lectione quia humilitatis formam erat prebiturus hominibus, cuncta maxime ex assumpti [Al., assumpta] hominis natura loquitur. Nam et in principiis, ut mater ad eum cum filiis petitura aduenit, quesiuit ad ea quid uellet, interrogans quasi homo, quasi nescius occultorum,  quasi ignarus futurorum, qui in eternitate diuine potentie omnia nouit antequam fiant. Et quia illa in precibus humanitatis eius, potius quam diuinitatis memoriam pretulit, postulans sedem filiis a dextris eius et sinistris, qui in habitu corporeo dextram habuit et sinistram, sed in diuina maiestate nulla membrorum est compositione formatus, consequenter et ipse tacita impassibilis gloria deitatis memoriam passionis, quam humanitus erat suscepturus, in medium protulit, atque hanc discipulis imitandam proposuit, cum deuotam eorum sponsionem sua etiam attestatione confirmasset, dicens: Calicem quidem meum bibetis, sedere autem ad dextram meam et sinistram, non est meum dare uobis, sed quibus paratum est a Patre meo. Ac si aperte diceret: Passionem quidem quam secundum  carnem subeo, uos patiendo estis secuturi: sed non est meum secundum ipsam in qua patior humane fragilitatis substantiam, donorum celestium uobis munera dare, que dignis quibusque ad percipiendum sunt a Patre parata, me pariter cum illo in diuinitate cum illo parante ac dante, quia omnia quecunque ille fecerit, hec et ipse per diuinitatem [Al., per diuine unitatem pot.] potentie similiter facio. Quia uero iidem filii Zebedei promptum gerebant animum ad bibendum calicem Domini, constat eos cum ceteris apostolis dignitatem sedium, quam querebant, accepisse: non tamen [Al., tantum] ea distinctione qua [Al., quam] petebant, ut unus a dextris in regno eius, alter sederet a sinistris, sed iuxta quod supra exposuimus, ambo prius ad sinistram  eius ad tempus, ambo nunc ad dextram eius sedere perpetuo meruerunt. A sinistris quippe Christi sedebant, cum regendis in hac uita fidelium populis apostolico iure presiderent, illo nimirum in regno, de quo ipse ait: Regnum Dei intra uos est . Sedent a dextris [Al. add. eius] nunc in illa, que mortem nescit, uita, iudices mundi cum illo, utramque hanc sedem illis ipso Filio cum Patre parante. Neque enim largitio donorum in eis separari potest, in quibus unitas nature semper inseparabilis manet, eodem Filio attestante qui ait: Ego et Pater unum sumus . Neque enim hoc sine consideratione transeundum quomodo dixerit Dominus indifferenter filios Zebedei calicem suum  bibituros, cum nouerimus unum ex his, Iacobum scilicet, per effusionem sanguinis uitam finisse; alium uero, id est, Ioannem, in pace Ecclesie quieuisse. Nam de Iacobi martyrio Lucas aperte testatur, quia misit Herodes rex manus, ut affligeret quosdam de ecclesia, occidit [Al. add. autem] Iacobum Ioannis fratrem gladio. De cuius passione etiam historia ecclesiastica  rem quamdam dignam memoria refert. Quandoquidem, inquit, et ei [Al., is] qui obtulerat eum iudici ad martyrium, Iacobum scilicet, motus etiam ipse confessus est se esse Christianum, ducti sunt, inquit, ambo pariter ad supplicium. Et dum ducerentur in uia, rogauit Iacobum dare sibi remissionem. At ille parumper deliberans, Pax tibi, inquit, et osculatus est eum. Et ita ambo  simul capite plexi sunt. Porro de Ioanne narrant historie fideles quia cum sciret sibi superuenisse diem recessus sui, conuocatis discipulis suis in Epheso, per multa signorum experimenta promens Christum, descenderit in defossum sepulture sue locum, et facta oratione positus sit ad patres suos, tam extraneus a dolore mortis, quam a corruptione carnis inuenitur alienus. Quomodo ergo calicem Domini bibere dictus est, de quo constat quia nequaquam per mortem passionis de corpore exiuit; nisi quia duobus modis idem calix bibitur, uno uidelicet cum a persecutore illata mors patienter suscipitur; alio, cum mens ad passionem prompta habetur, cum uita martyrio digna geritur? Nam et Ioannes ipse quoniam [Al., quam] sit paratus ad  potandum pro Domino mortis calicem docuit, quando cum ceteris apostolis, sicut in Actibus eorum legimus, carcerem et uerbera gaudenti animo tolerabat, quando propter uerbum Dei et testimonium Iesu in Pathmos insulam exsilio relegatus est, quando, sicut historia ecclesiastica narrat, a Domitiano principe missus est in feruentis olei dolium, de quo tamen propitio Domino tam sospes et mundus exstitit [Al., exiuit], quam fuerat mente et uita castissimus: et in exsilium ab eodem missus [Al., exsilio perstante ipso], quo magis humano solatio destitutus esse uidebatur, eo ampliori supernorum ciuium meruit frequentia consolari. Unde ipse quoque ueraciter calicem Domini cum fratre Iacobo, qui occisus est gladio, bibisse intelligitur, quia qui tanta pro ueritate sustinuit,  quam promptus etiam ipsam mortem si offerretur, exciperet ostendit. Sed et nos, fratres karissimi, etiamsi nil tale perpetiamur, si non uincula, non uerbera, non carceres, non supplicia corporis alia, non ullam hominum persecutionem, propter iustitiam toleremus, calicem tamen salutaris accipere, et martyrii palmam obtinere ualemus, si castigare corpus nostrum et seruituti subiicere curamus, si in spiritu humilitatis et animo contrito Domino supplicare assuescimus, si illatas a proximo contumelias placida mente suscipere satagimus, si et eos qui nos odio habent, qui iniurias nobis inferunt, diligere, his bene facere, pro horum uita et sospitate studemus exorare, si cum uirtute patientie bonorum quoque operum fructibus adornari contendimus. Taliter  enim conseruantibus nobis, et corpora nostra, iuxta Apostoli uocem, hostiam uiuentem, sanctam, Deo placentem exhibentibus, Domino largiente dabitur, ut communi cum eis qui membra sua in mortem pro Christo dederunt gloria remuneremur: quia sicut mors illorum, sic et uita nostra pretiosa fit in conspectu Domini, diruptisque uinculis carnis, et ipsi atria superne ciuitatis intrare, atque inter choros beatorum martyrum uota gratiarum Redemptori nostro reddere merebimur, qui uiuit et regnat cum Patre in unitate Spiritus sancti Deus per omnia secula seculorum. Amen.



HOMILIA XIX. IN DOMINICA XII POST PENTECOSTEN.


MARCI uII. In illo tempore, exiens iehsu de finibus Tyri, uenit per Sidonem ad mare Galilee inter medios fines Decapoleos. Et reliqua.

Surdus ille et mutus, quem mirabiliter curatum a Domino modo cum Euangelium legeretur, audiuimus, genus designat humanum, in his qui ab errore diabolice deceptionis diuina merentur gratia liberari. Obsurduit namque homo ab audiendo uite uerbo, postquam mortifera serpentis uerba contra Deum tumidus audiuit: mutus a laude Conditoris effectus est, ex quo cum seductore colloquium habere presumpsit. Et merito clausit aures ab audienda inter angelos laude Creatoris, quas ad audiendam eiusdem Creatoris uituperationem sermonibus hostis incautus  aperuit. Merito clausit os a predicanda cum angelis laude Creatoris, quod uelut ad meliorandum eiusdem opus Creatoris, cibi uetiti preuaricatione superbus impleuit. Et heu miser generis humani defectus! quod in radice uitiosum germinauit, uitiosius multo dilatari cepit in propagine ramorum, ita ut ueniente in carne Domino, exceptis paucis de Iudea fidelibus, totus pene mundus ab agnitione et confessione ueritatis surdus erraret et mutus! Sed ubi abundauit peccatum, superabundauit et gratia. uenit namque Dominus ad mare Galilee, ubi nouerat egrotare quem sanaret. uenit sue gratia pietatis ad tumentia, turbida et instabilia gentium corda, in quibus nouerat esse qui ad suam gratiam pertinerent. Et bene inter medios fines Decapoleos ad mare Galilee, ubi  egrotum sanaret, uenisse perhibetur, quia relicto ob perfidiam populo, qui decalogi mandata acceperat, exteras uenit ad gentes, ut, sicut Ioannes ait, filios Dei qui erant dispersi, congregaret in unum.

Et adducunt, inquit, ei surdum et mutum, et deprecantur eum, ut imponat illi manum. Quia ipse surdus Saluatorem agnoscere, mutus rogare nequibat, adducunt eum amici, et pro eius salute Domino supplicant. Sic nimirum, sic in spirituali necesse est curatione geratur, ut si quis humana industria ad auditum confessionemque ueritatis conuerti non potest, diuine pietatis offeratur aspectibus, atque ad sanandum eum superne manus flagitetur auxilium. Nec tardat celestis misericordia medici, si intenta  precantum non hesitat, nec deficit oratio, unde statim subinfertur:

Quia apprehendens egrotum iehsu de turba seorsum, misit digitos suos in auriculas eius, et exspuens tetigit linguam eius. Digitos quippe surdo [Al., surdis] in auriculas mittit ut audiat [Al., audiant], cum per dona gratie spiritualis diu non credentes ad auditum sui uerbi conuertit. Exspuens, linguam muti, ut loqui ualeat, tangit, cum per ministerium predicationis rationem fidei, quam confiteri debeat, prestat. Per digitos namque Domini Spiritus sancti dona significari et ipse docet dicens: Si ego in digito Dei eiicio demonia ; quod alius euangelista manifestius ponit, Si ego in Spiritu Dei eiicio demones ; et Psalmista ubi ait: Quoniam uidebo  celos opera digitorum tuorum  putandus est, quandiu quis inordinatis moribus adherere, superuacuis  uerbis delectari, turbulentis cogitationibus non timet deuastari [Al., deuastari, ut]. At qui miserante et adiuuante iam Domino turbidam prisce conuersationis uitam mutauit, qui inspirationem diuine gratie corde concepit, qui uerbo doctrine celestis confessionem uere didicit fidei, restat ut confestim optata sanitatis gaudia consequatur. Unde bene postquam de turba segregat infirmum Dominus, postquam mittit digitos in auriculas, postquam sputo tangit linguam illius, continuo [Al. om. continuo] subfertur:

Suspiciens in celum ingemuit, et ait illi, Ephpheta, quod est adaperire: et statim aperte sunt aures eius, et solutum est uinculum lingue eius. Et recte sanaturus egrotum Dominus suspicit in celum et ingemuit,  ut ubi nobis speranda salus, et qua compunctionis uel lacrymarum sit deuotione querenda, ac petenda significet. Suspiciens in celum ingemuit, quia nos quos ad celestia possidenda creauit, longe in terrestria deiectos esse doluit. Suspiciens in celum ingemuit, ut nobis qui a celestibus gaudiis per terrena oblectamenta discessimus, ad hec per gemitus et suspiria insinuaret esse redeundum. Quod autem ait Ephpheta, id est, adaperire, propter aures dicit sanandas, quas surditas diutina clauserat, sed ad audiendum iam tactus patefecit ipsius; unde credo mos increbuerit Ecclesie, ut sacerdotes illius his quos percipiendis baptismi sacramentis preparant prius inter cetera consecrationis exordia de saliua  oris sui nares tangant et aures, dicentes Ephpheta: Per [Al. om. per] saliuam quidem oris sui, gustum quo initiandi sunt superne sapientie designantes; per tactum uero narium, ut, abiectis delectationibus noxiis, solum Christi semper amplectantur odorem, de quo dicit Apostolus: Christi bonus odor sumus Deo in omni loco , et ut meminerint se iuxta exemplum beati Iob, Donec superest nalitus in eis, et spiritus Dei in naribus eorum, non loqui iniquitatem labiis, nec lingua mendacium meditari debere. Porro per tactum aurium, ut relicto auditu lingue nequam, audiant uerba Christi et faciant ea, similes uiro prudenti qui edificauit domum suam supra petram. Et unusquisque nostrum, fratres karissimi, qui baptisma Christi rite suscepit, hoc ordine  consecratus est. Omnes quidem qui salutare lauacrum uel proximo hoc pasche tempore, uel aliquando alias rite suscepturi sunt, ipso sunt ordine consecrandi. Unde multum necesse est ut quod Dominus in nobis propitius abluere et sanctificare dignatus est, ipsi passim contaminare, et pro nichilo profanare timeamus. Sed etsi qui in cenum nequitie sordidantis incidimus, festinemus rursum lacrymarum et penitentie fonte mundari. Renouemus aurium puritatem, quam nobis auditu fidei diuinitus constat fuisse collatam, cauentes illud Apostoli, quod quibusdam exprobrans, ait: Et a ueritate quidem auditum auertent, ad fabulas autem conuertentur . Cohibeamus linguam a malo, que confessione fidei sanctificata est; timeamus in ipsa, in  [Al. om. in] qua benedicimus Deum, et Patrem, maledicere homines, qui ad imaginem Dei facti sunt. Qui enim putat se religiosum esse, non refrenans linguam suam, huius uana est religio. Ecce enim dicitur quia aperte sunt aures eius, et solutum est uinculum lingue eius, et loquebatur recte. Qui ergo recte loqui baptismatis nostri tempore didicimus, corde credendo ad iustitiam, ore autem confessionem faciendo ad salutem, curandum summopere est ne post baptisma ad iniusta et noxia uerba declinemus. Si enim, ipso iudice attestante, omne uerbum otiosum quod locuti fuerint homines, reddent rationem de eo in die iudicii, quid putamus fieri de illis, qui non solum otiosa, sed et criminosa loquuntur, qui impudicitie, iactantie, blasphemie, et quod  maxime miseros libet detractionum sermonibus seruire non timent, qui proferunt mendacia, testes fallaces, qui seminant inter fratres discordias? Non solum autem a malis aures linguamque satis est castigare loquelis, si non etiam iusta Psalmistam inclinemus aurem nostram in uerba (Al., uerbo] oris Dei, si non os nostrum loquatur sapientiam, et meditatio cordis nostri prudentiam. Sed et cunctos simul interioris exteriorisque hominis nostri sensus, quia cuncti in baptismo abluti sunt, oportet mundos ac bonis operibus seruemus [Al. add. insuper] semper ornatos. Curato autem surdo et muto, uideamus quid sequitur:

Et precepit, inquit, illis, ne cui dicerent. Quanto  autem eis precipiebat, tanto magis plus predicabant, et eo amplius admirabantur dicentes: Bene omnia fecit, et surdos fecit audire, et mutos loqui. Quare, fratres karissimi, hec acta credamus? Nunquid nam [Al., non] estimandum est quod unigenitus Dei Filius signum faciens, et abscondi hoc uoluerit, et contra uoluntatem illius sit patefactum in turbas, nec potuerit silentio signum tegere si uellet quod potuit facere cum uoluit? An forte nobis exemplum dare uoluit, ut uirtutum opera facientes, uitium iactantie per omnia gloriamque uitemus humanam, ne bona nostra actio per inanem uulgi fauorem superne retributionis munere priuetur. Et tamen sciamus opera nostra, si digna imitatione sunt, nullatenus posse celari, sed ad utilitatem fraterne corretionis  ipso dispensante patefieri, qui dicit: Non potest ciuitas abscondi super montem posita . Et alibi: Quoniam que in tenebris dixistis, in lumine dicentur . Et reuera ita omnimode, ita intelligenda est dominici dispensatio precepti. Quod non ita tamen dictum quis estimet, quasi bona facientes fraternos cauere debeamus aspectus, cum Dominus dicat: Luceat lux uestra coram hominibus, ut uideant opera uestra bona ; sed ut per opera que fratribus ostendimus, non laudem ab illis, sed profectum queramus, hoc est enim quod sequitur: Et glorificent Patrem uestrum, qui in celis est. Nam qui ea intentione bona ostendunt opera, ut ipsi solum laudentur, non autem ut laudantes in bono proficiant, neque ut Pater, qui in celis est, glorificetur,  tales sunt nimirum illa terribili increpatione plectendi, qua dicitur: Amen, amen dico uobis, receperunt mercedem suam . Sed et hoc dicendum quia si illi uirtutes dominicas tacere nequeunt, qui tacendi preceptum acceperunt, multo amplius sit nobis diuine gratie preconiis semper insistendum, qui quotidianis inuicem nos uerbis ac celestibus alimoniis reficere precipimur, dicente apostolo Ioanne: Qui audit dicat, ueni , id est, qui gratiam superne aspirationis mente concepit, qui uerbum exhortationis, quo utiliter proximum confortare ualeat, dicit, nequaquam quod nouit silentio abscondat, sed seipsum protinus fratribus aperiendo communicet. Si enim ea que nouimus benigne proximis dicere bona non negligimus, aderit  ille in quo sunt omnes thesauri sapientie et scientie absconditi , et quod nunc ex parte cognouimus, ad perfectum nobis lumen ueritatis intimare dignabitur iehsu Christus, Dominus noster, unigenitus Patris, qui cum eo uiuit et regnat in unitate Spiritus sancti Deus per omnia secula seculorum. Amen.



HOMILIA XX. IN DECOLLATIONE SANCTI IOANNIS BAPTISTAE.


MATTH. XIu, MARC. uI, LUC. IX. In illo tempore, audiuit Herodes tetrarcha famam Iesu, et ait pueris suis: Hic est Ioannes Baptista, etc.

Natalem, fratres karissimi, beati Ioannis diem celebrantes, oportet ut non solum constantiam passionis illius pia deuotione recolamus, sed et eorum  a quibus passus est malitiam nobis in arma uertamus salutis. Tunc etenim Scripturis sanctis utiliter animum intendimus, cum non solum in eis uirtutes ac premia iustorum, uerum etiam uitia, uindictamque reproborum ad incitamentum nobis bene agendi proponimus. Hoc siquidem et ipsius Domini docemur exemplo, qui ut humane superbie ceruicem frangat, ac sublime nobis humilitatis iugum imponat, non sue tantum humilitatis formam quam sequamur, insinuat dicens: Discite a me, quia mitis sum, et humilis corde , sed etiam angelice superbie deiectionem, quam caueamus ad memoriam nobis reuocat, dicens: uidebam Satanam quasi fulgur de celo cadentem , quatenus non solo [Al., non solum] nos sue diuine bonitatis, sed et demoniace  prauitatis exemplo ad obseruantiam summe uirtutis accendat.

Audiuit ergo Herodes tetrarcha famam Iesu, et ait pueris suis: Hic est Ioannes Baptista, ipse surrexit a mortuis, et ideo uirtutes operantur in eo. Qui bene intellexit mortuum posse hominem resuscitari ad uitam, bene de resurrectionis gloria sensit, qui iustos post resurrectionem maioris potentie quos [Al., quam] mortalis fragilitas capit, futuros esse perspexit: sed misere desipuit, qui quod de homine puro sponte credere potuit, hoc de Deo homine credere tot miraculis attestantibus, tantis predicatorum preconiis consonantibus, nulla ratione consensit. Quare hoc, fratres karissimi, nisi ut nos aperte intelligamus, non incredibile resurrectionis miraculum, sed prauorum  animos a credendi gratia peccatis obstantibus esse prepeditos, maioresque illi gratias referamus, qui nostris cordibus, ablato erroris uelamine, lucem ueritatis aperire dignatus est.

Herodes enim tenuit Ioannem, et alligauit eum, et posuit in carcerem, propter Herodiadem uxorem fratris sui. Dicebat enim illi Ioannes: Non licet tibi habere eam. Impletum uidemus in Ioanne quod de illo angelus Zacarie priusquam nasceretur, predixit: quia precederet ante Dominum in spiritu et uirtute Elie. Ambo namque continenter uiuentes, ambo habitu inculti, ambo in solitudine degentes, ambo precones ueritatis, ambo regis et regine persecutionem propter iustitiam perpessi sunt: ille Achab et Iezabel, iste Herodis et Herodiadis. Ille ne ab impiis occideretur,  igneo curru est raptus in celum; iste ne ab impiis uinceretur, perfecto martyrii certamine spiritu celestia regna petiuit, angelorum utique subuectus auxilio, de quibus scriptum est: Currus Dei decem millia multiplex millia letantium, Dominus in illis . Et iterum: Qui facit angelos suos spiritus, et ministros suos ignem urentem . Sed querit forte aliquis quis sit iste Herodes, quiue frater eius, que etiam Herodias, de quibus sermo iste? Herodes iste qui et Ioannem decollauit, et in passionem Redemptoris nostri Pilato assensum prebuit, filius est Herodis illius sub quo Dominus natus est: qui cum post natiuitatem dominicam pauco tempore regnaret, sicut euangelica testatur historia,  Archelaus eius filius successit in regnum; quo cum uix decem annis potiretur, accusantibus insolentiam eius Iudeis , pulsus est regno ab Augusto ac perpetuo damnatus exsilio. Deinde Augustus, ut regni Iudaici minueret potentiam, diuisa in quatuor partes prouincia, quatuor fratres Archelai eidem regende prefecit, qui singuli a principatu quarte partis Greco sermone sunt tetrarche uocati. E quibus Philippus Herodiadem, filiam Arethe regis Arabum, accepit uxorem, quam idem Aretha postmodum ablatam ab eo dedit Herodi, eo quod ipse esset maioris potestatis et fame, factumque est adulterium publicum. Sicut perfidis causa est pereundi, ita fidelissimo preconi nostre redemptionis materia triumphandi, qui prohibendo regis iniusti scelera,  morte quidem iniusta meruit plecti, sed post mortis gustum a rege iustitie cui testimonium perhibebat, iustam uite perennis coronam accepit. Dicebat ergo illi Ioannes:

Non licet tibi habere eam. Et uolens, inquit, illum occidere, timuit populum, quia sicut prophetam eum habebant. Non populus tantum, sed ipse etiam Herodes Ioannem sicut prophetam habebat, teste euangelista Marco, qui dicit: Herodes enim metuebat Ioannem, sciens eum uirum iustum et sanctum, et custodiebat eum . Et audito eo multa faciebat, et libenter eum audiebat. Sed uicit amor mulieris, eumque in illum quem sanctum esse nouerat et iustum manus mittere cegit. Qui quoniam noluit cohibere luxuriam, ad homicidii reatum prolapsus est, minusque  illi peccatum maioris erat causa peccati: cui districto Dei iudicio contigit ut propter appetitum adultere quam detestandam sciebat, sanguinem funderet prophete, quem Deo acceptum esse cognouerat. Hec namque est illa diuini dispensatio examinis, de qua dicitur: Qui nocet, noceat adhuc: et qui in sordibus est, sordescat adhuc . At contra quod sequitur, Et sanctus sanctificetur adhuc, ad beati Ioannis personam conuenienter aptatur, qui sanctus existens sanctificabatur adhuc, dum per officium euangelizandi ad martyrii palmam peruenit.

Die autem natalis Herodis saltauit filia Herodiadis in medio, et placuit Herodi. Unde cum iuramento pollicitus est ei dare quodcunque postulasset ab eo. Tria pariter impiorum scelera audiuimus: celebrationem  natalis infaustam, saltationem puelle lasciuam, iuramentum regis temerarium, quibus singulis oportet nos, ne talia geramus, instrui. Non enim festis diem nostri natalis in memoriam reuocare, non ullum tempus illecebris indulgere carnalibus, sed diem potius exitus nostri debemus lacrymis, precibus, crebrisque preuenire ieiuniis, hinc etenim uir sapiens admonet, dicens: In omnibus operibus tuis memorare nouissima tua, et in eternum non peccabis . Sed nec membra nostra que iam Domino consecrata sunt, lusibus atque ineptis dare motibus decet. Dicit namque Apostolus: Nescitis quoniam corpora uestra membra sunt Christi ? Tollens ergo membra Christi, faciam membra meretricis? Absit.  Unde et alibi obsecrat per misericordiam Dei, ut exhibeamus corpora nostra hostiam uiuentem, sanctam, Deo placentem. Quantum uero temeritatem iurandi uitare debeamus, et ipse in Euangelio Dominus , et Iacobus in Epistola sua docet, dicens: Ante omnia autem, fratres mei, nolite iurare neque per celum, neque per terram, neque aliud quodcunque iuramentum. Sit autem sermo uester, Est est, Non non, ut non sub iudicio decidatis ; illo uidelicet iudicio sub quo decidit Herodes, ut uel peierare, uel ob periurium cauendum aliud necesse haberet patrare flagitium. At si aliquid incautius forte nos iurasse contigerit, quod obseruatum scilicet peiorem uergat in exitum, libere illud consilio salubriore mutandum nouerimus, ac magis instante  necessitate peierandum nobis, quam pro uitando periurio in aliud crimen grauius esse diuertendum: Denique iurauit Dauid per Dominum occidere Nabal uirum stultum et impium, atque omnia que ad illum pertinent demoliri: sed ad primam intercessionem Abigail femine prudentis, mox remisit minas, reuocauit ensem in uaginam, neque aliquid culpe se tali periurio contraxisse doluit . Iurauit Herodes dare saltatrici quodcunque postulasset ab eo, et ne periurus diceretur a conuiuis, ipsum conuiuium sanguine polluit, dum prophete mortem saltationis premium fecit. Non solum [Al., add. autem] in iurando, sed in omni quod agimus, hec est moderatio solertius obseruanda, ut si talem forte lapsum uersuti hostis inciderimus insidiis, ex quo  sine aliquo peccati contagio surgere non possimus, illum potius euadendi aditum petamus in quo minus periculi nos perpessuros esse cernimus: iuxta exemplum eorum qui hostilibus clausi muris, dum euadere desiderant, sed portarum omnium accessum sibi interdictum considerant, ibi necesse est desiliendi locum eligant ubi muro existente breuiore minimum periculi cadentes incurrant. Sequitur:

At illa, premonita a matre sua, Da mihi, inquit, hic in disco caput Ioannis Baptiste: et contristatus est rex. Tristitia regis non absolutio est, sed confessio sceleris. Hec etenim est superni iustitia iudicii, ut plerumque reprobi et agnoscant se, et fateantur errasse, certamque erroris sui penitudinem gerant, nec tamen ab errore quiescant, quatenus eadem  confessione ac penitentia contra se ipsi testimonium dent: quia non nescii delinquunt, dum a peccato quod culpant prohibere [Al., prohiberi] detrectant, eoque iustius pereant quo foueam perditionis quam preuidere ualuerant declinare neglexerant [Al., neglexerunt]. Talis quippe est tristitia Herodis, qualis penitentia Pharaonis et Iude: quorum quisque facinora sua postquam accusante conscientia inuitus prodidit, uecors augmentauit. Itaque Herodes caput Ioannis petitus, tristitiam quidem pretendebat in uultu, qua se ipse damnaret, ostendendo cunctis liquide quia insontem et sanctum nouerat quem erat neci daturus. uerum si diligentius cor nefandum inspicimus, letabatur occulte quod ea petebantur  que et antea facere, si excusabiliter posset, disponebat. Qui si caput Herodiadis peteretur, nulli dubium quoniam illud dare ueraciter tristis abnueret.

Propter iuramentum autem, et eos qui pariter recumbebant, iussit dari: misitque, et decollauit Ioannem in carcere, et allatum est caput eius in disco. Indignum quidem natali suo rex spectaculum prebuit, qui conuocatis ad epulas principibus, tribunis ac ducibus gentis, spectandum in disco caput occisi protulit. Indignique conuiue, an [Al., ac] potius inuitatori suo condigni, e quibus nullus inuentus est qui hominem inter festa discumbentium puniri, qui ab adulteris iustum, qui iudicem a reis capite plecti uetaret: presertim cum rex assumpta specie mestitie, coactum se hoc facere protestaretur, essetque  opportunum quod hortatu conuiuantium a promisso scelere reuocari deberet, si non illum hec de industria prestruxisse cognoscerent, imo ipsos quoque par eiusdem sceleris amor irretiret. Sed dignam supernis aspectibus uirtutem sui certaminis beatus precursor dominice natiuitatis, predicationis et mortis ostendit, qui ut Scriptura ait: Et si coram hominibus tormenta passus est, spes illius immortalitate plena est . Cuius diem natalis merito festa celebritate repetimus, quem ipse propria passione nobis solemnem reddidit, quem roseo sanguinis sui fulgore decorauit: merito memoriam illius cum spirituali gaudio ueneramur, qui testimonium quod [Al. add. pro] Domino perhibuit, martyrii signaculo conclusit. Neque enim dubitandum est  quia beatus Ioannes pro Redemptoris nostri, quem precurrebat, testimonio, carcerem et uincula sustinuit, pro ipso et animam posuit: cui non est dictum a persecutore ut Christum negaret, sed ut ueritatem reticeret, et tamen pro Christo occubuit. Quia enim Christus ipse ait: Ego sum ueritas , ideo utique pro Christo, quia pro ueritate sanguinem fudit: et cui nascituro, predicaturo, baptizaturo, prius nascendo, predicando ac baptizando testimonium perhibebat, hunc etiam passurum prior ipse patiendo signauit. Quorum tamen passiones diuerso ordine consummari, certa superne pro uisionis dispensatione gestum est: ut uidelicet Redemptor noster extra portam ciuitatis cuncto assistente populo, subleuaretur in crucem; precursor uero eius  collectis in domum conuiuii magistratibus atque optimatibus plebis, misso tantum spiculatore, in abdito carceris, capite truncaretur. Et quidem congruum uidebatur ut mysterium dominice crucis crucifixus prefiguraret Ioannes; sed quia idem Ioannes testimonium Domino perhibens aiebat: Illum oportet crescere, me autem minui, hoc est, illum quem prophetam magnum esse miramini, Christum Dominum, ac Deum uerum oportet intelligi, me autem quem Christum esse arbitramini, non Christum, sed esse prophetam Christi patebit [Al. add. et], disparem utriusque qualitatem, dispar modus passionis insinuat, non in carnificum potestate constitutus, sed celesti ratione prouisus. Quia enim iterum dicit idem  Ioannes: Qui est de terra, de terra est, et de terra loquitur: qui autem de celo uenit, super omnes est , prefatam minorationem eius qui de terra est, decollatio illa in carcere et in obscuro patrata capitis ablatio designat. Porro crementum eius qui de celo uenit, et supra omnes est, illa in cruce exaltatio que sub diuo et omni spectante populo facta est, aperte denuntiat. Exaltatus quippe in cruce, caput erectum ad celos tenuit, manus super terras ad aquilonem tetendit et austrum, ut et celi se esse Dominum, et uniuersam terram omnesque potestates ereas sue ditioni subditas ipso etiam corporis situ figuraret. Infima crucis ipsius terre abdita penetrabant, ut inferorum regnum passione illius transfixum ac destructum esse signaretur. Regem hunc esse  credendum scripto in cruce titulo, astantes Hebrei, Greci et Romani legebant, ut uidelicet eius imperium appareret per omnes gentes esse dilatandum. Que cuncta Apostolus breuiter una sententia complectitur, dicens: Factus est obediens usque ad mortem, mortem autem crucis. Propter quod et Deus illum exaltauit, et donauit illi nomen quod est super omne nomen, ut in nomine Iesu omne genu flectatur, celestium, terrestrium, et inferorum: et omnis lingua confiteatur quia Dominus iehsu Christus in gloria est Dei Patris. Decollato autem Ioanne, et allato capite eius in disco, sequitur:

Et datum est puelle, et detulit matri sue. Et accedentes discipuli eius, tulerunt corpus eius, et sepelierunt illud. Et hoc ad minorationem precursoris Domini  pertinet, quod corpus eius sepulture absque capite datur. Namque ut in ecclesiasticis inuenimus historiis , corpus eius in ciuitate Samaria, que nunc Sebaste uocatur, caput autem in Hierosolymis humatum est: decollatus uero est in castello quodam Arabie quod Macherunta nominant. In quibus uidelicet historiis hoc quoque reperimus quod caput eius sanctissimum, longo post decollationem tempore, ab ipso reuelatum sit duobus monachis Orientalibus, qui orationis gratia uenerant Hierosolymam, atque inde in Edessam [Al., Emessam] Phenicie ciuitatem perlatum, debito fidelium sit honore frequentatum. At uero ossa eius, tempore procedente, de Samaria Hierosolymam translata, ac mox Alexandriam missa, nunc ibidem in ecclesia  que nominis ipsius est honore consecrata, seruantur. Quod diuina prouidentia constat actum, ut scilicet per plura loca deportatis beati martyris reliquiis plura uirtutum signa fierent, pluresque per memoriam doctrine et uite illius ad fidem ac dilectionem eius quem predicabat, confluerent. Inter hec sane considerandum est, et attentius memorie commendandum quomodo omnipotens Deus electos dilectosque suos famulos, quos ad uitam regnumque predestinauit eternum, in tantum in hac uita prauorum patitur persecutione conteri, tot ac tantis penarum mortiumque generibus consumi, quatenus perspectis perfectorum uirorum passionibus, minus de his que nobis forte aduersa contigerint, doleamus,  ac potius discamus omne gaudium existimare, cum in tentationes uarias inciderimus: memoria retinentes quia quem diligit Dominus, castigat; flagellat autem omnem filium quem recipit. Nam etsi principali sententia constat quia in multis offendimus omnes, quis tamen nostrum dicere audeat beatum Ioannem in actu, uel dicto, uel habitu, uel uictu peccasse? cuius austeritatem indumenti, cuius parcimoniam alimenti euangelica laudat historia, cuius omne quod loquitur, aut ueritati testimonium reddit, aut eos qui contradicunt redarguit, cuius opera iustitie etiam qui non amabant uenerationi habebant? Quis in eis [Al., eius] precordiis peccato poterat esse locus, que [Al., quem] et ante natiuitatem Spiritus sancti consecrauit aduentus? Quando saltem humane conuersationis  intuitu ualuit a uirtutis uia uel ad modicum deflecti, qui totam ab ineunte pueritia uitam solitarius peregit? Et tamen talis ac tantus uir presentis uite terminum post longam uinculorum afflictionem sanguinis effusionem [Al., effusione] suscepit. Ille qui libertatem superne pacis euangelizabat, ab impiis in uincula coniicitur; clauditur obscuritate carceris, qui uenit testimonium perhibere de lumine: quique ab ipsa luce, que Christus est, lucerna ardens et lucens appellari meruit, quo in natis mulierum maior nemo est, ad petitionem mulierum turpissimarum capite plectitur: et ipse proprio cruore baptizatur, cui redemptorem mundi baptizare, cui uocem Patris super illum audire, cui Spiritus sancti gratiam in eum descendentis uidere donatum est.  Sed non erat graue, imo leue ac desiderabile erat talibus tormenta pro ueritate temporalia perpeti, que perpetuis nouerant remuneranda gaudiis. Optabile habebat mortem que nature necessitate ineuitabilis imminebat, confesso Christi nomine cum palma uite perennis excipere. Unde bene dicit Apostolus: Quia uobis donatum est a Christo, non solum ut in eo credatis, sed etiam ut pro illo patiamini . Qui ideo donum esse dicit Christi, ut pro illo patiantur electi, quia sicut idem dicit: Non sunt condigne passiones huius temporis ad superuenturam gloriam que reuelabitur in nobis . Cum ergo tam eximios regni celestis heredes tanta in huius exsilio mortalitatis pati uiderimus quid nobis inter hec, fratres karissimi, restat agendum, nisi ut tanto  magis humiliemur in conspectu pii Conditoris et Redemptoris nostri, quanto nos patenter animaduertimus eos, nec uite imitatione sequi posse, nec mortis? Itaque iuxta uocem primi pastoris, humiliemur sub potenti manu Dei, ut nos exaltet in tempore uisitationis: humiliemur cum Ioanne, ieiunemus et obsecrationes faciamus assiduas: exsultemus minui coram hominibus, exerceamur et deficiat paulisper spiritus noster utique [Al., spiritus, noster utique], id est carnalis et superbus, qui solebat inflari, ut bone actionis perfectibus ante illum crescere, et cum illo exaltari ualeamus, qui de celo ad terras uenire dignatus est, ut nos qui de terra sumus subleuaret ad celos iehsu Christus Dominus noster, qui uiuit  et regnat cum Patre in unitate Spiritus sancti Deus, per omnia secula seculorum. Amen.



HOMILIA XXI. IN DEDICATIONE ECCLESIAE.


IOAN. X. In illo tempore, facta sunt encenia in Hierosolymis, et hiems erat, et ambulabat iehsu in templo, in porticu Salomonis, etc

Audiuimus ex lectione euangelica, fratres karissimi, quia facta sunt encenia in Hierosolymis. Encenia autem uocabantur solemnia dedicationis templi, que populus Dei ex antiqua Patrum traditione per annos singulos celebrare consueuerat. Quorum uestigia nos hodie iuxta morem Christiani orbis sequentes, annuam dedicationis ecclesie nostre diem diuinis laudibus et uigiliis studuimus agere solemnem.  Et hanc nos festiuitatem eo maiore deuotione celebrare oportet, quo eam Redemptori nostro gratissimam esse cognouimus, adeo ut in illa ipse templum ingredi, et sermonem facere ad populum, ac diuinitatis sue sacramenta pandere dignatus sit.

Facta sunt, inquit, encenia in Hierosolymis, et hiems erat, et ambulabat iehsu in templo, in porticu Salomonis. Si ergo uoluit in templo ambulare, in quo caro et sanguis brutorum animalium offerebatur, multo magis nostram orationis domum, ubi carnis ipsius ac sanguinis sacramenta celebrantur, uisitare gaudebit. Si perambulare non despexit porticum, in quo rex quondam mortalis ac terrenus, quamuis potentissimus et sapientissimus, ad orandum stare solebat, quanto magis penetralia cordium nostrorum inuisere atque  illustrare desiderat, si tamen ea porticum esse Salomonis, hoc est, si ea timorem suum quod est initium sapientie habere perspexerit! Neque enim putandum est quia domus solummodo, ad quam [Al., in qua] ad orandum, uel ad mysteria celebranda conuenimus, templum sit Domini, et non ipsi qui in nomine Domini conuenimus, multo amplius templum eius et appellemur, et simus, cum manifeste dicat Apostolus: uos enim estis templum Dei uiui , sicut dicit Deus, Inhabitabo in eis, et inter illos ambulabo . Si ergo templum Dei sumus, curemus solerter, et bonis actibus satagamus, ut in eodem suo templo sepius ipse et uenire, et mansionem facere dignetur. Caueamus hiemis exemplum, ne, uidelicet, corda nostra  Dominus adueniens a caritatis ardore torpentia reperiat, et ideo ea citius auersatus relinquat. Quid enim pertinuit ad Euangelistam hiemis tempus commemorare, nisi quia duritiam perfidie Iudeorum per asperitatem aurarum uoluit designare brumalium; et quia plurimis eorum quos tunc in templo inuenit, congruebat sermo quem dixit: Quoniam abundauit [Al., abundabit] iniquitas, refrigescet caritas multorum ? Sicut etiam subsequenter aperte denuntiat, dicens:

Circumdederunt ergo eum Iudei, et dicebant: Quousque animam nostram tollis? Si tu es Christus, dic nobis palam. Non enim hec ueritatem fidei querendo, sed illi quem interrogabant insidiando, et calumniam struendo dicebant. Christum namque,  quem fides orthodoxa uerum Deum, uerum confitetur et hominem, illi purum tantummodo hominem futurum, non autem et Deum esse credebant: memores, uidelicet, quia de humanitate illius iurauit Dominus Dauid de fructu uentris eius sedere super sedem suam; sed obliti quod ipse de diuinitate sua per eumdem Dauid cecinit dicens: Dominus dixit ad me: Filius meus es tu . Credebant ergo Christum de stirpe Dauid nasciturum, et regem ceteris omnibus excellentiorem esse uenturum; qua etiam dementia posteri eorum usque in presens tempus, et donec Antichristum pro Christo suscipiant, errare non cessant. Et si se Dominus iehsu Christum esse responderet, cogitabant eum tradere potestati presidis puniendum, quasi contra Augustum  repugnans, illicitum sibi usurparet imperium. Sed ipse nostre saluti consulens, propter quos hec scribenda erant, ita responsum temperauit suum, ut et calumniatorum ora concluderet, et quia Christus est fidelibus aperta uoce proderet. Illi enim de homine Christo querebant, ipse autem diuinitatis sue qua equalis est Patri, palam mysteria narrat. Circumdemus ergo et nos eum, karissimi, non sicut Iudei insidiis appetendo, sed ut fidelissima domus eius placidam illi in nobis sedem parando, de quibus merito dicatur: Sanctificauit tabernaculum suum Altissimus, Deus in medio eius non commouebitur . Petamus eum non ut illi insaniendo, [Al. add., qui dicunt:] Quousque animam nostram tollis? si tu es Christus, dic nobis palam ; sed, ut Scriptura admonet, sentiendo de illo in bonitate et [Al. add., in] simplicitate cordis querendo illum; quoniam inuenitur ab his qui non tentant eum, apparet autem illis qui fidem habent in illum. Dicamus ei supplices, quia tu es Christus, te Filium unigenitum Dei, Patri et Spiritui sancto ceternum esse, et consubstantialem in diuinitate [Al. add., te] nostre substantie participem, ex tempore factum esse cognouimus, da ut quod interim pia fide ueneramur, plena in futuro uisione speculemur. Hec est etenim unica anime nostre salus et uita, tuum perpetuum uultum,  tuam cernere lucem. Nec dubitandum quia rogantes exaudiet nos, quando quod ipse precepit rogamus: quod dare ipse desiderat, intenta mente poscimus. Quomodo enim pie supplicantibus famulis negare credendus est bona [Al., dona], que etiam rebellibus ultra quam petebant, aperire non renuit? Qui cum illum an homo, an Christus esset, interrogarent, ipse non hominem tantum, sed etiam Deum Christum, et Dei Filium se esse non tacuit. Respondit enim eis, dicens:

Loquor uobis, et non creditis. Opera que ego facio in nomine Patris mei, hec testimonium perhibent de me. Sed uos non creditis, quia non estis ex ouibus meis. Qui ergo se in nomine Patris opera sua facere  testatur, profecto quia Filius Dei sit, credendus insinuat. Sed illi duplici reatu tenentur obnoxii, qui nec uerbis que locutus est, nec factis, quibus ueritatem uerborum astruebat, ad fidem poterant inuitari. Meritoque ex ouibus eius non esse dicuntur, quia non ouina simplicitate pastorem bonum sequi, sed ferina potius rabie satagebant persequi. uerum, quia sunt nonnulli, qui fidem uerbo tenus seruant, et habitu ouium belluina corda pretexunt, subsequenter ipse pastor, que ouium suarum uita, que sit merces edocet:

Oues mee uocem meam audiunt, et ego agnosco eas, et sequuntur me, et ego uitam eternam do eis, et non peribunt in eternum. Quicunque ergo eternum declinare interitum, ac uitam desiderat uidere perpetuam,  uocem Christi necesse est non solum audiendo et credendo, sed et bene uiuendo sequatur. Quod autem se oues suas cognoscere dicit, eligere utique, et ad regnum celeste predestinare significat. Unde Salomon ait: uias que a dextris sunt, nouit Dominus . Et e contrario de reprobis Apostolus: Qui autem ignorat, inquit, ignorabitur . Pulchre autem de his qui audirent uocem eius, et sequerentur, ait: Et ego uitam eternam do eis, et non peribunt in eternum . uisi sunt namque martyres oculis insipientium mori, uisi sunt perire, cum mortalem uitam diuersis penarum generibus subacti amitterent: sed non peribant in eternum, non uidebant mortem in eternum: qui mox soluti carcere carnis, debita suo certamini premia sortiuntur;  de quibus adhuc aperte subditur:

Non rapiet eas quisquam de manu mea. Nitebantur quippe persecutores impii rapere pios Christi confessores de manu eius, quando uel eos ad negandam fidem tormentis cogebant, ut animas eorum alienas redderent a Christo, uel a morientibus uicti nichilominus exanima eorum corpora, aut in aquas dissoluenda, aut in ignem comburenda, iactabant, ut quasi Christo resuscitandi ea facultatem tollerent. Sed nemo rapiebat eas de manu eius, cui sicut ipse alibi ait: Omnia mihi tradita sunt a Patre , quia et certantes ut uincant adiuuat, et uictores ut perpetuo regnent coronat, et eisdem etiam carnem in qua certauerunt, immortalem suo tempore reddet. Quibus uerbis eorum quoque temeritatem, qui sibi  laqueos mortis parabant redarguit: manifeste insinuans quia stultissime de eius perditione dolis agerent, qui uitam dare posset immortalem, cui nemo raperet aliquem de his quos suos esse ante secula prenosset. Sed ne hec loquendo suam uideretur gloriam querere, totam suam potentiam ad Patris gloriam refert, cum subiungit:

Pater meus quod dedit mihi, maius omnibus est. Maius autem omnibus quod Mediatori Dei et hominum homini Iesu Christo Pater dedit, hoc est, ut sit unigenitus eius filius in nullo gignenti, uel natura dissimilis, uel uirtute inferior, uel tempore posterior. Quam uidelicet equalitatem ipse Dominus in diuinitate habuit, priusquam mundus esset apud  Patrem, nec [Al., ipse] in humanitate ex tempore incarnationis accepit.

Et nemo potest rapere de manu Patris mei. Supra de ouibus suis dicit: Non rapiet eas quisquam de manu mea; et nunc subiungit: Et nemo potest rapere de manu Patris mei; aperte dans intelligi unam atque indissimilem esse manum, hoc est, uirtutem suam et Patris, atque ideo Christum se fore [Al., esse] credendum, qui non sicut ceteri sanctificatus per gratiam ex tempore, sed uerus semper exstiterit Dei Filius. Quod etiam sequenti sententia luce clarius aperit, dicens:

Ego et Pater unum sumus. Unum, inquit, sumus, una nobis substantia, una diuinitas, una eternitas, perfecta equalitas, dissimilitudo nulla. Quibus profecto  uerbis non presentem solummodo Iudeorum questionem, quia an ipse esset Christus interrogabant, explicauit; sed etiam hereticorum perfidiam, quam futuram preuidit, quantum sit exsecranda monstrauit. Fotinus [Al., Photinus] enim dicit: Christus homo est tantum, Deus non est. At cum ipse dicat: Ego et Pater unum sumus; manifeste patet quia unum cum Deo Patre substantialiter homo purus esse non potest. Et quia Christus idem quod Pater est, cauenda heresis Fotini, qui hunc credi Deum prohibet. Arius autem: Christus, inquit, factus a Deo, non ex Deo natus est; et ideo minor Patre credendus est. Cui contradicens ipse: Ego, inquit, et Pater unum sumus. Quis enim non facile uiderit quia nulla creatura unum cum illo qui omnia  creauit naturaliter existere possit? Et quia naturaliter Christus unum cum Patre est, damnanda est Arii peruicacia, qui illum creaturam affirmat. Porro Sabellius: Non sunt, inquit, due persone Patris et Filii confitende, sed ipse Pater quando uult, Pater est; quando uult, Filius est; quando uult, Spiritus sanctus est, ipse tamen unus est. Quem memorata sententia Filius ipse condemnat. Constat enim quia ego et Pater de una persona dici non potuit, sumus de uno dici non congruit. Quapropter etiam Sabellii errore cum ceteris abiecto, sequenda nobis est apostolica beati Petri fides, qua Dominum confessus ait: Tu es Christus, Filius Dei uiui . Hec de lectione euangelica, prout Dominus donauit, explanando transcurrimus, sed libet adhuc  de enceniorum solemnitate, quam et tunc Hierosolymite, et nos hodie celebramus, fraternitati uestre latius disserere. Hoc autem in primis notandum est, quod encenia, que in lectione euangelica facta cognouimus, non ad primam dedicationem templi, sed ad ultimam pertinent, quod ex eo facile colligitur, quia hieme facta referuntur. Prima siquidem eius dedicatio a Salomone, tempore autumni; media a Zorobabel, et a Iesu sacerdote, tempore ueris; ultima a Iuda Machabeo, tempore hiemis est facta, quando specialiter constitutum esse legitur, ut eadem dedicatio per omnes annos in memoriam solemnibus reuocaretur officiis, iuxta quod ad tempus dominice incarnationis obseruatum fuisse, modo cum legeretur Euangelium, audiuimus. Hec autem  fuit causa secunde et tertie dedicationis, quia Salomon quidem templi opus, quod Domino Deo condidit, septem annis perfecit; octauo autem anno, hoc est, decima die mensis septimi, qui a nobis October appellatur, in magna regni gloria dedicauit: que, uidelicet, dies et antea per legem erat statuta solemnis, ita ut in ea tabernaculum omne per singulos annos maioribus hostiis expiari deberet. Denique Zacarias pater beati Ioannis Baptiste, eisdem expiationibus ad altare deseruiens, adueniente angelo de dominice mysterio natiuitatis gaudioque humane saluationis instruitur. Sed templum hoc post annos quadringentos triginta incenderunt  Chaldei, et, Hierosolymorum urbe destructa, populum Isrel in Babyloniam adduxere captiuum: qui post annos septuaginta, regnantibus Persis, in patriam remissus, rursusque edificatum est templum per annos quadraginta sex, et tertia die mensis duodecimi, quem nos Martium uocamus, opus ad finem usque perductum. Cui, uidelicet, tunc operi prefuerunt duces plebis strenuissimi, ut diximus, Zorobabel de regio genere, et iehsu sacerdos magnus; sed et prophete Aggeus et Zacarias adiuuantes eos, atque aduersus insidias hostium opus impedientium cor populi roborantes. Inde post annos fere trecentos et quinquaginta sex, rex Grecorum nefandissimus Antiochus, fraude capta Hierusalem, templum idem sordibus idolorum profanauit,  auferens inde et confringens altare Domini aureum, mensam propositionis, candelabrum luminis, et cetera templi uasa aurea, que inuenire potuit; sed et in templo Iouis simulacrum statuens, populumque tormentis ad sacrificandum idolis cogens. Qua persecutione multi de populo pro diuine legis custodia trucidati sunt, inter quos et mater illa septem filiorum merito famosa nobilissimam pro Domino cum sobole martyrii meruit coronam. Sed Iudas Machabeus cum de genere esset sacerdotali , collecto exercitu Iustorum aduersus Antiochi duces, arma arripiens, eosque de Iudea expellens  persecutioni grauissime finem imposuit, ac templum ab idolorum imaginibus emundans, noua rursus altaria, et cetera uasa, uel ornamenta faciens,  atque in templo imponens dedicauit ea simul cum templo quod purificauit, et renouauit uicesima quinta die mensis noni, qui apud nos uocatur December, et ad hiemem pertinere nulli dubium constat; statuitque decretum, ut prediximus, annis singulis diem Enceniorum, id est, innouationis dedicationis templi festa deuotione celebrari. Que profecto omnia, sicut Apostolus docet, in figura facta sunt nostri , et propter nos utique scripta, ideoque nobis solertius spiritali ratione discutienda. Salomon quippe rex, qui interpretatur pacificus, ipsum Redemptorem nostrum typice designat, de quo Isaias ait: Multiplicabitur eius imperium, et pacis non erit finis . Templum quod edificauit, catholica  eius Ecclesia est, quam de uniuersis per orbem credentibus, quasi de uiuis lapidibus in unam sue fidei et caritatis compaginem aggregat. Quod autem septem annis edificatum est templum significat; quia per totum huius seculi tempus, quod septem diebus uoluitur, sancte structura ecclesie crescere nunquam desinit. Quod autem octauo anno dedicatum est, et celeberrima illa ac maxima solemnitas a Salomone rege cunctis filiis Isrel tempore complete dedicationis exhibita, insinuat mystice quia, perfecto in fine mundi numero electorum, diu desiderate immortalitatis est futura festiuitas; et peracto uniuersalis resurrectionis miraculo, mox omnes qui ad pacifici Regis uerissimi Salomonis regnum  pertinent, eterna cum Deo gaudia patrie celestis intrabunt [a 8Kb]



HOMILIA XXII. IN NATALE SANCTI MATTHAEI APOSTOLI.


MATTH. IX. MARC. II. LUCAE u. In illo tempore, cum transiret iehsu, uidit hominem sedentem in telonio, Mattheum nomine, et ait illi: Sequere me. Et surgens secutus est eum, etc.

Legimus, Apostolo dicente: Quia omnes peccauerunt  et egent gloria Dei, iustificati gratis per gratiam ipsius. Qui et iterum inestimabilem eiusdem gratie magnitudinem commendans, ait: Ubi autem abundauit peccatum, superabundauit et gratia ; quia nimirum quanto grauiorem Dominus in electis suis peccatorum languorem curauit, tanto ampliorem cunctis gratie medentis potentiam monstrauit. Unde et ex lectione euangelica audiuimus quia sedentem  in telonio Mattheum, ac temporalibus curis intentum, repente miseratus Dominus uocauit, et de publicano iustum, de telonario discipulum fecit: quem etiam proficientibus eiusdem gratie incrementis, de communi discipulorum numero ad apotolatus gradum promouit, nec solum predicandi, uerum etiam scribendi Euangelium illi ministerium commisit, ut qui curam terrestrium omiserat negotiorum, celestium talentorum dispensator esse inciperet. Quod ob id utique prouidentia superna fieri disposuit, ut nullum enormitas peccatorum suorum, nullum numerositas scelerum, a speranda uenia reuocaret, cum hunc tantis mundi nexibus absolutum, tam celestem factum conspiceret, ut, communicato cum angelicis spiritibus uocabulo, euangelista nominaretur et esset.

 uidit, inquit, iehsu hominem sedentem in telonio, Mattheum nomine, et ait illi: Sequere me. uidit autem non tam corporei intuitus, quam interne miserationis aspectibus, quibus et Petrum negantem ut reatum suum cognoscere ac deflere posset, respicere dignatus est: quibus populum suum Aegyptia seruitute depressum, ut eriperet aspexit, dicens ad Moysen: uidens uidi afflictionem populi mei, qui est in Aegypto, et gemitum eius audiui, et descendi liberare eum . uidit ergo hominem et miseratus est eum qui, humanis tantum studiis deditus, necdum angelico nomine dignus exstiterat. uidit sedentem in telonio, pertinaci, uidelicet, animo temporalibus lucris inhiantem, Mattheum, inquit, nomine. Mattheus Hebraice, Latine dicitur donatus: quod  profecto nomen illi apte congruit qui tantum gratie superne munus accepit. Nec pretereundum est quod idem Mattheus erat binomius, nam et Leui uocabatur, quod etiam nomen eidem gratie, qua donatus est, testimonium perhibet. Interpretatur enim additus, siue assumptus, significans quia assumptus est per electionem a Domino, et additus ad numerum gradus apostolici. Hoc autem illum nomine Marcus et Lucas in hac electione magis appellare uoluerunt, ne consortem operis euangelici de prisca conuersatione palam notabilem redderent. At uero ubi ad describendum duodecim apostolorum catalogum peruenerunt, tacito Leui uocabulo, Mattheum illum aperte nuncupauerunt. Porro ipse Mattheus, iuxta hoc quod scriptum est, iustus prior accusator est sui,  uenit amicus eius et inuestigauit eum, uulgato se nomine uocat, cum de telonio uocatum narrat. Sed et in decalogo [Al., catalogo] apostolorum cum additamento se publicanum cognominat. Thomas, inquit, et Mattheus publicanus, quatenus maiorem per hoc publicanis et peccatoribus adipiscende salutis confidentiam prebeat. Quam docendi formulam Paulus quoque secutus, ait: Quia Christus iehsu uenit in hunc mundum peccatores saluos facere, quorum primus ego sum. Sed ideo misericordiam consecutus sum, ut in me primo ostenderet Christus iehsu omnem patientiam, ad exemplum eorum qui credituri sunt illi in uitam eternam . uidit ergo iehsu publicanum, et quia miserando atque eligendo uidit, ait illi,  Sequere me. Sequere autem dixit imitare. Sequere dixit non tam incessu pedum, quam executione morum. Qui enim dicit se in Christo manere, debet sicut ille ambulauit, et ipse ambulare: quod est non ambire terrena, non caduca lucra sectari, fugere honores, contemptum mundi omnem pro celesti gloria libenter amplecti, cunctis prodesse, amare, iniurias nulli inferre, at sibi illatas patienter sufferre, sed et inferentibus a Domino ueniam postulare, nonnunquam [Al., nunquam] suam, sed Conditoris semper gloriam querere, quotquot ualet secum ad amorem supernorum erigere. Hec est huiusmodi gerere, Christi est uestigia sequi.

Et surgens, inquit, secutus est eum. Non est mirandum quod publicanus ad primam iubentis Domini  uocem terrena que curabat lucra reliquerit, opibusque neglectis, illius comitatui, quem nil diuitiarum habere cernebat, adheserit. Ipse enim Dominus, qui eum foris uerbo uocauit, intus inuisibili instinctu ut sequeretur edocuit, infundens menti illius lumen gratie spiritualis, qua intelligeret, quia is a temporalibus uocabat [Al., uacabat] in terris, incorruptibiles in celis dare thesauros ualeret. Surgens, inquit, secutus est eum. Surrexit, ut sequeretur; dimisit caduca que gerebat, ut consequeretur eterna, ad que illum ueritas inuitabat, quale est illud Ephes. u [Al., Isaie]: Surge, qui dormis, et exsurge a mortuis, et illuminabit te Christus.

Et factum est discumbente eo in domo, ecce [Al.  add. multi] publicani et peccatores uenientes discumbebant cum Iesu et discipulis eius. Unius publicani conuersio multis exemplum penitentie ac indulgentie publicanis et peccatoribus tribuit. Non enim dubitandum quia publicani ac peccatores esse desierant, qui cum Iesu et discipulis eius discumbebant; nec si in peccatis perseuerare decernerent, ei qui sine peccato est, conuesci auderent. Publicani quippe uocantur, qui uel publice sceleribus fedantur, uel publicis implicantur negotiis, que sine peccato aut uix aut nullatenus ualent administrari. Et pulchro satis presagio, qui Apostolus et doctor gentium erat futurus, in prima sua conuersione peccantium post se gregem trahit ad salutem, officiumque euangelizandi, quod proficiente merito uirtutum erat expleturus, a  primis iam fidei sue rudimentis incipit. Neque enim solum qui fratrem uerbo erudit, sed etiam qui exemplo ad meliora conuertit, ministerium gerit doctoris. Denique iidem publicani non tunc solummodo cum Domino discumbebant, uerum et deinceps, abiectis secularibus negotiis, ad imitationem Matthei illum sequi gaudebant, teste euangelista Marco, qui dicit: Multi publicani et peccatores discumbebant cum Iesu et discipulis eius . Erant enim multi qui et sequebantur eum. Notandum autem quod Lucas hec referens dicit quia Dominus in domo eiusdem Matthei cum publicanis discubuerit, et quia ipse conuiuium illi magnum parauerit. Qui quidem Mattheus, quantum ad generale iudicium respicit, congruam beneficiis celestibus uicem rependit, ut a quo perennia  bona sperabat, illi sua temporalia commodaret, eumque corporalibus epulis reficeret, quo ipse donante gustum spiritualis acceperat suauitatis. Porro si altiore intellectu, que gesta sunt indagare cupimus, non tantum in domo sua terrestri conuiuium Domino corporale exhibuit, sed multo gratius illi conuiuium in domo pectoris sui per fidem ac dilectionem parauit, ipso attestante qui ait: Ecce ego sto ad ostium, et pulso . Si quis audierit uocem meam, et aperuerit ianuam, intrabo ad illum, et cenabo cum illo, et ipse mecum. Stat quippe ad ostium Dominus et pulsat, cum memoriam sue uoluntatis uel per os docentis hominis, uel per suam intus inspirationem nostro cordi infundit. Audita autem uoce eius, ianuam ut recipiatur aperimus, quando  illius siue secretis siue apertis admonitionibus libenter assensum prebemus, et his perficiendis que facienda cognouimus operam damus. Intrat uero, ut et ille nobiscum, et nos cum illo cenemus, quia in cordibus electorum per amoris sui gratiam inhabitat, ut et ea semper luce sue presentie reficiat, quatenus ad superna desideria magis magisque proficiant, et studiis eorum celestibus quasi gratissimis dapibus ipse pascatur. Sequitur:

Et uidentes Pharisei, dicebant discipulis eius: Quare cum peccatoribus et publicanis manducat Magister uester? Duplici errore tenebantur Pharisei, cum magistro ueritatis de susceptione peccatorum detrahebant [Al., derogabant]: quia et se iustos arbitrabantur, qui superbie fastu a iustitia longe discesserant;  et eos criminabantur iniustos, qui resipiscendo a peccatis non parum iam iustitie propinquabant. Inuidia namque fraterne salutis obcecati recolebant, quia publicanus erat Mattheus, publicani et peccatores erant multi alii, qui cum Domino discumbebant, sed meminisse nolebant quia idem Mattheus, sicut Lucas scribit, relictis omnibus que gerebat, secutus est eum. Sed et alii publicani ac peccatores eo animo cum illo discumbebant, quod illi deinceps adherere disponebant. Errabant ergo Pharisei, qui nec aliena, nec sua saltem corda nouerant. Sed qui nouit occulta cordis, qui uenit querere et saluum facere quod perierat, et eos quos iam penitentes susceperat, amplius in fide confortat, et eos quos adhuc superbos tolerat et impios, ad humilitatis gratiam  ac pietatis prouocat; nam sequitur:

[Al. add.: At iehsu audiens ait:] Non est opus ualentibus medico, sed male habentibus. In eo etenim quod male habentibus medicum se aduenisse testatur, auget spem obtinende sanitatis et uite eis qui, de peccatorum suorum languore turbati, Saluatoris ac uiuificatoris magisterium iam sequi ceperant. In eo autem quod ualentibus non opus esse medico dicit, illorum temeritatem redarguit qui, de sua iustitia presumentes, gratie celestis auxilium querere detrectabant. Quia namque iustus esse poterit, ut diuina opitulatione non egeat, cum ille, quo in natis mulierum maior nemo est, de se Ioannes apertissime dicat: Non potest homo a se accipere quidquam,  nisi ei datum fuerit de celo ? Dum uero subiungit:

Euntes autem discite quid est: Misericordiam uolo, et non sacrificium? Iisdem Phariseis de falsa iustitia tumentibus etiam consilium correctionis ostendit. Admonet namque eos ut per opera misericordie sibimet ipsis superne misericordie presidia conquirant, et, non contemptis pauperum necessitatibus, per oblationem se sacrificiorum Dominum placare confidant. Proposuit autem eis testimonium de propheta, et hoc illos euntes discere iussit: euntes uidelicet a temeritate stulte uituperationis, ad diligentiorem Scripture sancte meditationem, ut qui eum peccatores suscipientem contra Scripturarum decreta facere calumniabantur, ipsi se potius  intelligerent, que essent Dei precepta nescisse, uel agnita non fecisse. Qui enim quotidianis in templo oblationibus instantes, nulla delinquentibus compassione miserabantur, patet profecto quia contra sermonem propheticum sacrificium potius quam misericordiam querebant. At uero Dominus, qui, sicut scriptum est, petransiuit benefaciendo et sanando omnes oppressos a diabolo, et quoties templum intrauit, magis uerbo [Al., inibi] languentes curare, erudire nescios, contumaces redarguere, uel etiam foras deturbare, quam uictimas studuit offerre, liquet utique quia uoluntatis diuine, quam propheta monebat, iussa perfecit, misericordie, scilicet, opus exsequendo, et non sacrificium celebrando. Qui etiam reprehensoribus suis quare cum publicanis et peccatoribus  manducaret, rationem reddere non despexit, ut uel sic eos a superuacua murmuratione cohiberet, atque ad sequenda sue pietatis dona prouocaret. Non enim, inquit, ueni uocare iustos, sed peccatores. Idcirco igitur peccatorum conuiuia frequentabat, ut insidiatores suos docendo celestes inuitaret ad epulas. Sed mouet forte aliquem quomodo Dominus dixerit non se uenisse ad iustos, sed magis ad peccatores uocandos, cum cunctis legentibus constet quod etiam illos quos secundum Mosaice legis instituta iustos inuenit, ad euangelice perfectionis culmen plurimos uocauit. Si enim solos peccatores, et non etiam iustos uocaret, nequaquam Nathanel discipulatus illius consors existeret, quem ad se primo uenientem tanta laude dignum putauit, ut diceret:  Ecce uere Isrelita, in quo dolus non est. Si non iustos uocaret, Petrum et Andream in apostolatus arce non haberet, qui quanto amore iustitie flagrauerint, docuerunt cum ad testimonium precursoris continuo Dominum uidere et audire gauisi sunt. Quomodo ergo non uenit uocare iustos, sed peccatores, nisi quia, sicut Lucas hec referens apertius dicit, Non ueni uocare iussos, sed peccatores in penitentiam ? Omnes namque electos ad regnum celeste Dominus uocat, sed illos solum ad penitentiam uocat, quos peccatis grauioribus inuolutos inuenit. Quos uero iustitie operibus deditos reperit, non eos ad penitentiam preterite conuersationis, sed ad profectum magis uite perfectioris inuitat. uocat peccatores,  ut per penitentiam corrigantur; uocat iustos, ut magis magisque iustificentur. Quamuis et ita recte possit intelligi quod ait: Non ueni uocare iustos, sed peccatores, quia non illos uocauerit qui, suam iustitiam uolentes constituere, iustitie Dei non sunt subiecti, sed eos potius qui fragilitatis sue conscii non erubescunt profiteri, quia in multis offendimus omnes. Si quos autem et de illis qui fallaciter sunt iusti correctos uocat ad ueniam, etiam in illis implebitur eius sermo, quia non uenerit uocare iustos, sed peccatores, id est, non elatos, sed humiles; non de sua iustitia inflatos, sed ei qui iustificat impium deuota mente substratos. Nam et tales ubi conuertuntur, nequaquam se iustos, sed peccatores necesse est sincero corde testentur. Libet autem meminisse,  fratres karissimi, ad quantam Dominus arcem iustitie Mattheum, quem de publicanis actibus elegit, ut spem remissionis peccatoribus ampliaret, aduexerit. Qualis namque sit factus, ipse apostolorum numerus cui insertus est, docet: docet et ipsa gens Aethiopum, quam de finibus terre ultimis ad sancte Ecclesie societatem predicando conuertit, ablutamque fonte baptismatis, de fusca formosam reddidit, quia uitiorum nigredinem exuit, ac uirtutum decorauit ornatu: docet ipsum Euangelium, in quo scribendo Noui Testamenti consecrauit exordium, cui speciali priuilegio donatum est ut dominice incarnationis mysteria, que cuncti a seculo prophete futura precinebant, ipse primus omnium iam facta descripserit, et credentibus legenda transmiserit. Quod,  uidelicet, Euangelium ad edificandam fidem Ecclesie primitiue, que ex Hebreorum maxime populo collecta est, Hebreo sermone composuit. Dilatata autem per orbem Ecclesia, et Grecis ac Barbaris in eiusdem fidei unitatem confluentibus, curauerunt presules fidelium, ut idem etiam [Al. add. in] Grecum, Latinumque transferretur eloquium: quomodo etiam Marci, Luce et Ioannis Euangelia, que deinceps Greca lingua ediderunt, mox in Latinum transfudere sermonem, quatenus hec omnes per orbem nationes legere et intelligere possent. Testatur et Ezechiel propheta, quantum idem Mattheus inter precipua sancte Ecclesie membra effulserit, dum sub figura quatuor animalium admirabiles omnium  Euangelistarum uirtutes, quas celesti uisione didicerat, plenissimo sermone describit. Sed et Ioannes Apostolus, qui erat unus ex eis, et ipse uisione doctus spirituali, inter prima ecclesie sacramenta eorumdem euangelistarum facit mentionem. Tante quippe erant dignitatis illi qui Redemptoris nostri facta et dicta scribendo memorie tradiderunt, ut non solum prophetico, sed et apostolico essent testimonio commendandi. Tante erant dignitatis, ut utriusque Testamenti Scriptura eis merito testimonium daret, eorumque gloriam celi ciues non ante exortum tantummodo eorum, uerum etiam post inchoatum uel expletum sanctissimi munus operis, hominibus ad memoriam referret, et quanti apud Deum habeantur ostenderent. Multa ergo de illis Ezechiel,  multa eximius ipsorum commemorauit Ioannes; sed nos in presenti, quia sermo claudendus est, unum Ioannis testimonium commemorare sufficiat: Et cum darent, inquit, quatuor animalia gloriam et honorem, et benedictionem sedenti super thronum, uiuenti in secula seculorum, procidebant uiginti quatuor seniores ante sedentem in throno, et adorabant uiuentem in secula seculorum, et mittebant coronas suas ante thronum. Oportet namque ut quoties Regis eterni magnificentiam in sanctis Euangeliorum libris predicari cognouerimus, procidamus humiles ante illius misericordiam, et deuotis precibus imploremus, et quidquid boni operis habere possumus, non nostris hoc meritis, sed eius gratie semper tribuamus qui sedens in throno Patris una cum Spiritu sancto  uiuit et regnat Deus per omnia secula seculorum. Amen.



HOMILIA XXIII. IN NATALE SANCTI ANDREAE APOSTOLI


IOAN. I. In illo tempore, stabat Ioannes, et ex discipulis eius duo; et respiciens Iesum ambulantem, dicit: Ecce Agnus Dei: et audierunt eum duo discipuli loquentem, et seculi sunt Iesum. Conuersus autem iehsu, et uidens eos sequentes se, dixit eis: Quid queritis? Qui dixerunt ei: Rabbi, quod dicitur interpretatum MAGISTER, ubi habitas? etc.

Tanta ac talis est diuine Scripture sublimitas, ut non solum uerba, que a sanctis uel ab ipso Domino  dicta referuntur, sed etiam circumstantia rerum, que simpliciter posita uidentur, spiritualibus sint plena mysteriis. Ecce enim, narrante euangelista, fratres karissimi, audiuimus, quia stabat Ioannes, et discipuli eius duo, et respiciens Iesum ambulantem, dicit: Ecce Agnus Dei, statimque cognouimus, imo iam notum ad memoriam reuocauimus, quare Iesum precursor suus Agnum Dei uocauerit; quia, uidelicet, eum pre ceteris mortalibus singulariter innocentem, hoc est, ab omni peccato mundum nouit, quia nos sanguine suo redempturum  preuidit, quibus in dilectione calefieri deberemus. Hoc est ergo testimonium precursoris  Domini, quia facile patet fidelibus cum amoris intimi fomitem audientium cordibus infundit. Sed non est putandum quia sine certi ratione mysterii hoc relaturus euangelista premiserit, stetisse Ioannem cum discipulis, Iesum uero ambulasse, et illo utique ambulasse, ubi sequentibus se discipulis Ioannis mansionem in qua habitabat ostenderet; ceteraque huiusmodi, que sequentia lectionis euangelice commemorant, si enucleatius discutiatur, inueniemus celestibus redundare mysteriis. Stabat enim Ioannes, et respexit Iesum, quia in magno iam culmine perfectionis animi gressum fixerat, unde iure celsitudinem diuine Maiestatis mereretur intueri. Stabat, quia illam uirtutum arcem conscenderat, a qua nullis tentationum posset improbitatibus  deiici. Stabant cum illo et discipuli, quia magisterium eius corde sequebantur immobili.

Et respiciens, inquit, Iesum ambulantem, dicit: Ecce Agnus Dei. Ambulatio Iesu dispensationem incarnationis, qua ad nos uenire, ac nobis exempla uiuendi prebere, dignatus est, insinuat; sicut mansio eius eternitatem diuinitatis, in qua semper est Patri equalis, aptissime designat. Respiciens ergo Iesum ambulantem Ioannes dicit: Ecce Agnus Dei, quia uidens eum inter homines conuersantem, profectumque illis uite celestis et factis demonstrantem, et uerbis aperte pronuntiabat, quia non ipse, ut putabant, sed ille esset, qui ad redemptionem generis humani a Deo Patre missus esset in mundum, ille qui formam innocentie et patientie in se credentibus  esset daturus, de quo in carne uenturo precinens propheta dicebat: Sicut ouis ad occisionem ducetur, et sicut agnus coram tondente se sine uoce sic obmutescet . Et iterum: Ipse autem uulneratus est propter peccata nostra, et liuore eius sanati sumus.

Et audierunt eum duo discipuli loquentem, et secuti sunt Iesum. Testimonium perhibente Ioanne, quia iehsu esset Agnus Dei, secuti sunt illum duo discipuli, magis desiderantes ab ipso Iesu, quam a precursore illius uerbum gratie percipere, quo et ipsi mererentur in agnorum Dei sorte computari. Bene autem duo discipuli sunt inuenti, qui Dominum primi sequerentur, ut etiam mystice designarent  omnes qui illum perfecte sequerentur, gemina dilectione deuotos esse debere, hoc est, et eiusdem sui Redemptoris et fratrum simul amore flagrantes.

Conuersus autem iehsu, et uidens eos sequentes se, dicit eis: Quid queritis? Non potuit ignorare Dominus, quid sequentes se discipuli Ioannis quererent, sed in eo quod ad illos se sequentes conuertitur, quod ipse prior quid quererent interrogat, quod dat eis fiduciam queque [Al., quecunque] uellent rogandi, manifeste innotuit, quantum bonis nostris studiis delectetur, quam libenter iter ueritatis inchoantibus ipse auxilium laturus occurrat.

Qui dixerunt ei: Rabbi, quod dicitur interpretatatum MAGISTER, ubi habitas? Nolebant transitorie  magisterio ueritatis perfrui, sed mansionem potius, in qua habitaret, inquirebant; quetenus et tunc liberius in secreto uerbis illius imbui, et exinde sepius eum possent uisitare plenius instruendi. Unde et ipse, quia illos bene petentes, querentes, pulsantes uidit, libens eis secretarium sui reserauit arcani, eosque introducens ueritatis euangelice rudimentis, que desiderabant illustrauit. Nam sequitur:

Dicit eis: uenite et uidete. Statimque subiungitur: uenerunt et uiderunt ubi maneret, et apud eum manserunt die illo. Quod si altiore sensu libet inspicere, quid nobis agendum insinuent discipuli in eo quod ad Dominum quidem ambulantem uenerunt; sed locum continuo ubi habitaret inquirebant, admonent  utique nos, ut quoties incarnationis eius transitum ad mentem reducimus, sollicito semper eum corde rogemus, ut habitationem nobis eterne sue mansionis, que est apud Patrem, ostendere dignetur, dicentes cum Moyse: Domine, ostende nobis gloriam tuam . Quia autem ipse discipulos uenire, et ubi maneret uidere precipit, uirtutum profecto studium, quibus ad eterna gaudia perueniamus, subeundum nobis ostendit. uenire etenim post Iesum est, ut mansionem eius uidere possimus, bonis operibus que ipse premonstrauit insistere, horumque quotidianis profectibus ad celsitudinem diuine uisionis attingere.

uenerunt, inquit, et uiderunt ubi maneret, et apud eum manserunt die illo: hora autem erat quasi decima.  Quia lex in decem preceptis data est, solet in denario numero perfectio legis indicari. Bene ergo decima hora uenerunt discipuli, ut mansionem Iesu uiderent, quia nimirum necesse est, ut qui Deum uidere desiderat, Dei se mandatis humiliter subdat; quique luce diuine contemplationis postmodum frui appetit, prius, adiuuante Domino, decalogum legis per opera lucis, quasi decem horas diei sole illustrante, compleat. Et illi quidem die illo manentes apud Dominum, felicissima ueritatis speculatione uesperam exspectabant. At uero omnes electi post operum bonorum perfectionem, post impleta legis Dei precepta, perpetuum et nulli fini obnoxium diem sunt cum illo acturi, illum, uidelicet, quem uidere  desiderans propheta cantabat: Quia melior est dies una in atriis tuis super millia.

Erat autem Andreas, frater Simonis Petri, unus ex duobus qui audierant a Ioanne, et secuti fuerant eum. Inuenit hic primum fratrem suum Simonem, et dicit ei: Inuenimus Messiam, quod est interpretatum CHRISTUS. Et adduxit eum ad Iesum. Andreas Dominum quem inuenit, etiam fratri Simoni sequendum euangelizat, quia hoc est uere Dominum inuenire, uera [Al., uere] illius dilectione feruere, fraterne quoque salutis curam gerere. Ille enim perfecte Conditoris sui ducatum sequitur, qui etiam proximi, quantum ualet, habere comitatum nititur. Inuenimus, inquit, Messiam, quod est interpretatum CHRISTUS. Messias idem est quod Christus; sed Messias Hebreo sermone,  Christus dicitur Greco, Latine autem unctus interpretatur. Unde et chrisma Grece, Latine unctio dicitur. Christus autem, id est, unctus, appellatur Dominus, quia, sicut Petrus ait, Unxit eum Deus Spiritu sancto et uirtute . Unde etiam Psalmista in eius laude loquitur: Unxit te Deus, Deus tuus, oleo letitie pre consortibus tuis . Consortes autem eius nos uocat, qui ad accipiendam Spiritus sancti gratiam in baptismo etiam chrismate uisibili perungimur, et a Christi nomine Christiani uocamur. Sed ille pre consortibus unctus est, cui, sicut Ioannes Baptista testatur, non ad mensuram dat Deus spiritum, sed omnia dedit in manu eius Nam de consortibus eiusdem unctionis dicit Apostolus: Unicuique autem nostrum data est gratia secundum  mensuram donationis Christi . uocabantur autem Christi, et sacerdotes in lege et reges, in figuram nimirum eiusdem uiri [Al., ueri] regis, et pontificis magni, Domini ac Saluatoris, in cuius typo etiam materiali liniebantur oleo. Non solum autem illi, sed et nostri temporis fideles, ut a Christo Christiani, ita etiam ab ipsa sacri chrismatis unctione, et ab ipsa Spiritus sancti gratia, qua consecrantur, Christi recte nuncupantur, propheta teste qui ait: Existi in salutem populi tui, ut saluos facias christos tuos . Exiit quippe in salutem populi tui, ut saluos faciat [Al., faceret] christos suos, qui propter nos homines, et propter nostram salutem descendit de celis, et incarnatus est, ut [Al. add. nos] spirituali gratia perunctos ac sanatos  suis ancti nominis donaret esse participes. Sequitur:

Intuitus autem eum iehsu, dixit: Tu es Simon filius Ioanna. Intuitus est Simonem iehsu, non exterioribus solum oculis, sed et interno diuinitatis intuitu, iuxta illud beati Samuelis: Homo uidet in facie, Deus autem intuetur cor . uidit cordis eius simplicitatem, uidit animi sublimitatem, cuius merito cuncte esset preferendus Ecclesie. uidit quia, uocante Andrea, feruente ad se amore peruola uerit; ideoque uenientem mox familiari affatur eloquio: Tu es, inquiens, Simon filius Ioanna. Nec magnum est Domino uocabulum cuiuslibet hominis uel patris eius dicere, qui omnium sanctorum nomina scripta tenet in celo; sed positurus discipulo nomen meriti sublimioris,  ditaturus uocabulo [Al., daturus uocabulum], quod totius Ecclesie presuli congrueret, primo uoluit ostendere quia quod a parentibus acceperat nomen etiam ipsum significatione uirtutis non careret. Simon ergo obediens Ioanna dicitur Domini gratia. Tu es Simon filius Ioanna, tu es obediens filius gratie Dei. Et merito ille obedientis nomine censetur, qui et prius, inuitante Andrea, mox Dominum uidere curauit; et postmodum cum ipse Dominus eum ad discipulatum uocaret, statim cum eodem Andrea, quem pariter uocauit, relictis retibus quorum usu uiuebat, eum sequi non distulit. Unde et Andree quoque nomen ueram mentis eius imaginem prefert. Andreas namque Grece, Latine dicitur uirilis. Et illi [Al., ille] libenter Dominum uel ad predicationem Ioannis,  uel ad ipsius Domini iussionem sequendo ad eorum se sortem pertinere docet, qui temporalia que possident fortiter eternorum amore contemnunt: qui credentes uidere bona Domini in terra uiuentium, donec hec percipiant, exspectare Dominum cum Psalmista, et uiriliter agere, ac cor suum confortare contendunt. Quod autem Simon filius fuit Ioanna, id est, gratie Dei, aperte demonstrat, quia quidquid deuote obeditionis Domino impendit, quidquid merito obedientie premii perennis a Domino recepit, totum hoc nimirum preueniente se gratia superne pietatis, ut habere posset, accepit. Ecce audistis, fratres karissimi, quare primus Apostolorum prius Simon dictus, quo mysterio filius sit Ioanna; restat  perscrutari quid arcani contineat nomen, quo eum denuo Saluator appellauit.

Tu, inquit, uocaberis Cephas, quod interpretatur PETRUS. Neque uero Petri uocabulo, quasi Hebreo uel Syro, aliam interpretationem querere oportet, sed pro certo nosce quia idem Grece et Latine Petrus quod Syriace Cephas significat, et in utraque lingua nomen a petra deriuatum est. uocatur autem Petrus ob firmitatem fidei; uocatur Petrus ob inuincibile robur mentis; uocatur Petrus, quia illi solidissime petre, de qua Apostolus ait: Petra autem erat Christus , unica deuotione adhesit. Hinc est enim, quod eadem petra, uidelicet Christus, cum interrogaret discipulos suos quem eum dicerent esse, ac Petrus responderet, dicens: Tu es Christus,  Filius Dei uiui , continuo puram eius confessionem iuxta utriusque nominis significantiam digna remuneratione donauit; sed et ipsa Petri appellatio quid in se sacramenti gestaret aperuit. Primo namque ait de Simone: Beatus es, Simon Bariona, quia caro et sanguis non reuelauit tibi, sed Pater meus, qui in celis est; ac deinde subiunxit de Petro: Et ego dico tibi, quia tu es Petrus, et super hanc petram edificabo Ecclesiam meam. Tu es, inquit, Petrus, et super hanc petram edificabo Ecclesiam meam; tu es Petrus, et super hanc petram, a qua tu nomen accepisti, hoc est, super meipsum, edificabo Ecclesiam meam; super hanc fidei perfectionem, quam tu confessus es, edificabo Ecclesiam meam, a cuius societate confessionis quisque [Al., quisquis] deuiauerit,  quamuis sibi magna uideatur agere, ad edificium Ecclesie mee non pertinet. Petrus igitur a firma petra, uidelicet Christo, quem ardenter amauit, nomen accepit. Christus etenim uocatur petra, quia inexpugnabile ad se confugientibus presidium tribuit, quoniam sperantes in se ab antiqui hostis insidiis munitos reddit et tutos. Nec pretereundum est quod ob hoc quoque Dominus petra uocatur, quia spiritualium nobis carismatum fluenta ministrat, quia sacrosancta nos sui sanguinis communione purificat. Quod facilius intelligitur, et iucundius forte retinebitur, si ad memoriam reuocetur, que sit iuxta historiam petra de qua Apostolus mystice quia Christum significaret exponit . Liberatus namque [Al., add. de] Aegyptia seruitute populus, per  mare Rubrum uenit in desertum, in quo per annos XL, donec ad terram repromissionis ueniret, iter agebat. Quid quodam tempore fame ac siti fatigatus, in eremo clamauit ad Moysen. At Dominus, orante Moyse, sicut scriptum est, pluit illis manna, manducare panem celi dedit eis. Rursus quoque precepit Moysi, ut percuteret uirga petram. Quod dum faceret, exiit aqua, et bibit populus. Unde dicit [Al., dicitur] in Psalmis: Quoniam percussit petram, et fluxerunt aque . Nos ergo, fratres karissimi, nos sumus populus Dei, quia [Al., qui] Aegyptie seruitutis iugum per mare Rubrum liberati euasimus, quia [Al., qui] per aquam baptismi remissionem peccatorum, que nos premebant, accepimus,  nos qui inter erumnas uite presentis, quasi in siccitate eremi, promissum nobis patrie celestis exspectamus ingressum, in qua, uidelicet, eremo siti periclitamur, et fame spirituali deficimus, si non Redemptoris nostri nos dona confirment, si non incarnationis eius sacramenta renouet [Al., renouent]. Ipse est enim manna que nos uictu celesti, ne in huius seculi itinere deficiamus, recreat; ipse petra, que spiritualibus nos donis inebriat, que ligno crucis percussa, poculum nobis uite suo de latere manauit. Unde dicit in Euangelio: Ego sum panis uite. Qui uenit ad me, non esuriet; et qui credit in me, non sitiet unquam . Et congruenti satis figurarum ordine primo populus per mare saluatus est, ac sic ad cibum manne atque ad petram mystici potus  peruenit, quia primum quidem aqua nos regenerationis abluit, ac deinde ad participationem sacri altaris, ubi Redemptoris nostri carni ac sanguini communicemus, transmittit. Hec de mysterio petre spiritualis, a qua primus pastor Ecclesie nomen accepit, et in qua totius sancte Ecclesie fabrica immobilis et inconcussa persistit, et per quam ipsa Ecclesia nascitur ac nutritur, latius exponendo dicere libuit, quia solent arctius multo et aliquando dulcius inherere cordibus audientium ea que, figurarum antiquitate premissa, sic demum noua spiritualiter explanatione dilucidantur, quam que sine ullis figurarum exemplis simplici tantum narratione credenda uel agenda monentur. Curemus autem, fratres karissimi, ut huius petre presidio semper adherentes  nulla labentium rerum contrarietate terrente, nulla blandiente serenitate, a fidei firmitate diuellamur. Neglectis deliciis temporalibus, sola nos in presenti Redemptoris nostri dona celestia delectent, sola inter erumnas seculi spes uisionis illius consoletur. Recolamus seduli egregium Dauid prophete et regis exemplum, qui cum in tantis regni affluentiis, honoribus ac diuitiis, nullum anime sue solatium posset inuenire, tandem ad superna desideria, erecto mentis intuitu, memor fuit Dei, et delectatus est . Utque ad eamdem eius uisionem peruenire mereamur, obstacula uitiorum, que hanc impedire solent, satagamus a nostro et corpore et mente excludere. Neque enim ad eum nisi rectis operum  gressibus peruenitur, neque facies eius munda nisi a mundis corde uidetur. Beati autem mundo corde, quoniam ipsi Deum uidebunt . Quod ipse nobis prestare dignetur, qui promittere dignatus est iehsu Christus, Deus et Dominus noster, qui uiuit et regnat cum Patre in unitate Spiritus sancti per omnia secula seculorum. Amen.



HOMILIA XXIu.


IOAN. I. In illo tempore, uoluit iehsu exire in Galileam, et inuenit Philippum, et dicit illi iehsu: Sequere me.

Audiuimus ex lectione Euangelii, fratres karissimi, benignam Redemptoris nostri gratiam, quia non solum nos misericorditer ad se sequendum uocare,  sed et uenientes grate suscipere, atque ad cognoscendam diuinitatis sue claritatem pie consueuit prouehere. Audiuimus deuotam discipulorum fidem, caritatem et operationem, quibus nimirum tribus uite celestis uirtutibus tota presentis Ecclesie perfectio consistit, quia et sine fide impossibile est placere Deo, et fides sine operibus otiosa est; et quibuslibet quis sit preditus uirtutibus, quantalibet fide profecerit, si caritatem non habuerit, nichil illi prodest. Quod enim uocantem se Iesum Philippus non tantum ipse sequitur, uerum etiam Nathaneli sequendum predicat, fides profecto est que per dilectionem operatur; fides, uidelicet, quia in Iesum credere non distulit, quem Christum esse cognouit: opus autem dilectionis, quia quantum diligeret quem  cognouit, mox sequendo patefecit; quantum etiam proximi amore flagraret, eidem euangelizando perdocuit. Ipse quoque proximus eius Nathanel quantum cure ac dilectionis erga magistrum ueritatis haberet ostendit. Ad quem mox uocatus uenire non tardauit, quantum eius magnitudinem fidei perfectione caperet intimauit: quem continuo Filium Dei et Regem Isrel, id est, Christum, aperta uoce confessus est. uerum quia ista breuiter prelibauimus, libet ab exordio repetentes totam euangelice lectionis seriem latius scrutando percurrere.

uoluit iehsu, inquit, exire in Galileam, et inuenit Philippum, et dicit ei: Sequere me. Iam patet ex superioribus unde uoluerit iehsu exire in Galileam, uidelicet, a Iudea, ubi erat Ioannes baptizans, et  testimonium illi perhibens quod esset Agnus Dei. Duos ex discipulis suis ad eum sequendum prouocauit, e quibus unus Andreas ad illum etiam fratrem Petrum adduxit. Patet iuxta sensum spiritualem, et crebra expositione uestre fraternitati iam cognitum est quid sit Dominum sequi. Sequitur namque Dominum, qui imitatur; sequitur Dominum, qui, quantum fragilitas humana patitur, ea que in homine monstrauit Filius Dei humilitatis exempla non deserit; sequitur, qui, socius passionum existendo, ad consortium resurrectionis eius et ascensionis pertingere sedulus exoptat. Sed non sine certi ratione mysterii refertur quod dicturus Philippo iehsu Sequere me, uoluit exire in Galileam. Galilea namque transmigratio  facta dicitur, profectum fidelium designans, quo uel de uitiis ad uirtutum celsitudinem transmigrare, uel in ipsius uirtutibus paulatim proficere, ac de minoribus ad maiora quotidie subire contendunt, quousque de hac ualle lacrymarum ad arcem letitie celestis, Domino auxiliante, perueniant. In eo autem quod reuelationem sonat, ipsam uite eterne beatitudinem, pro qua in presenti laborant insinuans, cuius utramque interpretationem nominis Psalmista uno uersiculo comprehendit, ubi ait: Ambulabunt de uirtute in uirtutem, uidebitur Deus deorum in Sion . Hec namque uisio de qua dicit Apostolus: Nos autem reuelata facie gloriam Domini speculantes, in eamdem imaginem transformamur a gloria in gloriam tanquam a Domini Spiritu . Bene ergo uocaturus ad sequendum se discipulum uoluit exire in Galileam, id est, in transmigrationem factam, siue reuelationem, ut, uidelicet, sicut ipse, teste Euangelio, proficiebat etate et sapientia et gratia apud Deum et homines, sicut passus est et resurrexit, et ita intrauit in gloriam suam; sic etiam suos sequaces ostenderet proficere uirtutibus, ac per passiones transitorias ad eternorum dona gaudiorum transmigrare debere.

Erat autem Philippus a Bethsaida ciuitate Andree et Petri. Non est putandus euangelista fortuitu et absque ratione mystica nomen ciuitatis de qua esset Philippus, et quod eadem Andree quoque et Petri esset uoluisse monstrare; sed per nomen ciuitatis typice qualis tunc animo Philippus, qualis officio  esset futurus, qualis etiam Petrus et Andreas ostenderet curasse. Bethsaida quippe domus uenatorum dicitur, et uenatores utique erant qui audiebant a Domino: uenite post me, et faciam uos fieri piscatores hominum . uenator et ille qui et antequam ad predicationis officium ordinaretur a Domino, quantum capiendis ad uitam animabus esset intentus, mox sponte predicando monstrauit. Inuenit enim Nathanel, et dicit ei: Quem scripsit Moyses in lege, et prophete, inuenimus Iesum a Nazareth. uideamus quantum rete fidei, quam capacibus deuote predicationis maculis intextum inuento fratri circumdet, quem ad eternam cupit prouidus captare salutem. Illum dicit inuentum quem Moyses et prophete uenturum suis scriptis signauerint, ut  eo cunctis sequentibus intelligatur, quod ipse sit cuius aduentui preconando uniuersa ueterum scripta seruierint. Ideo nuncupat, quod nomen Christi futurum prophetarum oracula concinebant. Dicit namque Habacuc per gratiam eius saluari desiderans: Ego autem in Domino gloriabor, gaudebo in Deo Iesu meo . Sed et Zacarias tentationis in qua diabolum uicit mentionem faciens: Et ostendit, inquit, mihi Iesum sacerdotem magnum, et stabat coram angelo Domini, et Satan stabat a dextris eius, ut aduersaretur ei . Item Iacob patriarcha mysterium Incarnationis eius a longe salutans, et exspectans: Salutare tuum, inquit, exspectabo, Domine . Quod enim hebraice Iesu, Latine dicitur Salutaris, siue Saluator. Item  Psalmista eternam eius uisionem fidelium populo promittens, dicit ex persona Dei Patris: Longitudine dierum replebo eum, et ostendam illi Salutare meum . Simeon quoque uenerabilis ille senex ac Noui Testamenti propheta, cum eum paruum corpore in manibus acciperet, sed magnum diuinitate mente sentiret, eodem Spiritu instructus, ita gratias egit: Nunc dimitte seruum tuum, Domine, secundum uerbum tuum, in pace, quia uiderunt oculi mei Salutare tuum . Filium Ioseph appellat, non ut hunc ex coniunctione maris et femine  natum asseueret, quem de uirgine nasciturum in prophetis didicerat, sed de domo ac familia Dauid unde nouerat Ioseph ortum, secundum uaticinia prophetarum eum uenisse doceret. Neque enim mirandum si Philippus eum filium Ioseph quem intemerate genitricis illius uirum nouerat uocet, cum ipsa genitrix intemerata semper uirgo, consuetudinem uulgi sequens, sic locuta legatur: Fili, quid fecisti nobis sic? Ecce pater tuus et ego dolentes querebamus te . Addit et patriam a Nazareth, ut ipsum esse signaret de quo legerant in prophetis: Quoniam Nazareus uocabitur. Non ergo mirum si mox ad consensum credendi ac ueniendi ad Christum captauit Philippus Nathanel, cui tantos undique ueritatis casses pretendit: quem scripsit Moyses in  lege, et prophete, inuenimus Iesum filium Ioseph a Nazareth. Neque immerito Bethsaida, id est, domo uenatorum oriundus asseritur, qui tantam Deo dilecte uenationis curam pariter et gratiam accepisse monstratur. Nam sequitur:

Et dixit ei Nathanel: A Nazareth potest aliquid boni esse. Nazareth munditie, siue flos eius, aut separata, interpretatur. Annuens ergo uerbis euangelizantis sibi Philippi Nathanel: [a 1Kb] A Nazareth, inquit, potest aliquid boni esse. Ac si aperte dicat: Potest fieri ut a ciuitate tanti nominis aliquid summe gratie nobis oriatur. uel ipse, uidelicet, mundi Saluator Dominus qui singulariter sanctus est, innocens, impollutus, segregatus a peccatoribus, quique  loquitur in Canticis canticorum: Ego flos campi et lilium conuallium ; et de quo propheta: Exiet, inquit, uirga de radice Iesse, et Nazareus, id est, flos de radice eius, ascendet , uel certe aliquis doctor eximius, qui florem nobis uirtutum munditiamque sanctitatis predicare sit missus. Possumus hunc locum et ita recte intelligere, quod, dicente Philippo: quem scripsit Moyses in lege, et prophete, inuenimus Iesum, filium Ioseph a Nazareth, Nathanel bene intellexerit, miratus sit autem quomodo a Nazareth Christum uenisse dixerit, quem de domo Dauid et de Bethlehem ciuitate, ubi erat Dauid, uenturum prophete canebant; ideoque admirando responderit a Nazareth; sed continuo reminiscens quantum etiam uocabulum Nazareth mysteriis  Christi congrueret, caute assenserit predicanti: potest, inquit, aliquid boni esse. Utrique sensui potest conuenire quod sequitur:

Dicit et Philippus: ueni et uide. Ipsum namque uenire et uidere monebat, ut si quid ei ad uerba predicantis ambigui in corde resedisset, totum hoc uisio et allocutio presens eius quem predicabat abstergeret. Nec distulit pius auditor predicatum sibi lumen ueritatis sollicite querendo ac pie pulsando, ut percipere mereretur insistere; unde mox Dominus satiare in bonis desiderium eius accelerans, salutaria  eius cepta prouida laudatione remunerat, ut hunc paulatim ad altiora querenda simul et capienda prouehat.

uidit namque eum uenientem ad se, et dixit de eo: Ecce uere Isrelita in quo dolus non est. Ubi notandum quod laudans hominem qui nouit corda Deus, non eum absque peccato, sed absque dolo exstitisse confirmat. Non est enim homo iustus in terra qui faciat bonum et non peccet: multi autem sine dolo incessisse, id est, simplici et mundo corde conuersati esse leguntur; imo cuncti fideles taliter uiuere docentur, dicente Scriptura: Sentite de Domino in bonitate, et in simplicitate cordis querite illum . Et ipse Dominus: Estote, inquit, prudentes sicut serpentes, et simplices sicut columbe .  Talis erat exemplar patientie Iob, de quo scriptum est: Erat autem uir ille simplex et rectus . Talis Iacob patriarcha, de quo dictum est: Iacob autem uir simplex habitabat in tabernaculis ; qui quoniam puritate conscientie simplicis Deum uidere meruit, etiam Isrel, id est uir uidens Deum appellatus est. Talis iste Nathanel quem Dominus, ob parilitatem innoxie conuersationis, eiusdem patriarche meritis simul et nomine dignum ducit: Ecce, inquiens, uere Isrelita, in quo dolus non est . Ecce qui uere a patriarcha Deum uidente genus ducit, cui sicut et ipsi patriarche doli duplicitas nulla inesse probatur. O quam pulchrum auspicium uenienti ad Deum et uidere illum cupienti: Ecce uere Isrelita in quo dolus non est. Beati mundo  corde, quoniam ipsi Deum uidebunt ! Et hic uidere Deum desiderans, non ab alio, sed ab ipso qui scrutatur renes et corda Deo, mundus corde laudatur et Isrelita, hoc est, a uiro Deum uidente generatus astruitur. O quam magna nobis quoque, qui de gentibus ad fidem uenimus, in hac sententia nostri Redemptoris spes aperitur salutis! Si enim uere Isrelita est qui doli nescius incedit, iam perdidere Iudei nomen Isrelitarum, quamuis carnaliter nati de Isrel quotquot doloso corde a simplicitate patriarche sui degenerauerunt, et asciti sumus ipsi in semen Isrelitarum, qui quamlibet aliis de nationibus genus carnis habentes, fide tamen ueritatis et munditia mentis ac corporis uestigia sequimur Isrel, iuxta illud Apostoli: Non enim omnes qui  ex Isrel, hi sunt Isrelite. Neque quia semen sunt Abrahe, omnes filii, sed in Isaac uocabitur tibi semen , id est, non qui filii carnis, hi filii Dei; sed qui filii sunt repromissionis estimantur in semine. Sequitur:

Dicit ei Nathanel: Unde me nosti? Respondit iehsu et dixit ei: Priusquam te Philippus uocaret cum esses sub ficu, uidi te. Respondit ei Nathanel, et ait: Rabbi, tu es Filius Dei, tu es rex Isrel. Quia cognouit Nathanel uidisse et nosse Dominum que alio in loco gererentur, id est, quomodo et ubi uocatus sit a Philippo, cum ipse ibi corporaliter non esset, diuine hic maiestatis intuitum considerans, protinus eum non solum Rabbi, id est magistrum,  sed et Filium Dei ac Regem Isrel, id est Christum confessus est. Et libet intueri quam prudens laudanti Domino confessio respondet serui. Ille uere hunc Isrelitam, id est, uirum qui Deum uidere posset, eo quod dolum minime habet, astruxit; iste eum non magistrum tantummodo qui utilia preciperet, uerum etiam Filium Dei qui celestia dona tribueret, et Regem Isrel, id est, populi Deum uidentis religiosa deuotione fatetur, ut hac confessione suum quoque hunc Regem, et se eius regni militem significet. Potest autem hec Domini sententia, qua dixit se Nathanel, priusquam uocaretur a Philippo cum esset sub ficu, uidisse, super electionem spiritualis Isrel, id est, populi Christiani mystice intelligi, quem Dominus necdum se uidentem, necdum per  apostolos eius ad fidei gratiam uocatum, sed sub tegmine adhuc peccati prementis abditum misericorditer uidere dignatus est, Paulo attestante, qui ait: Qui benedixit nos in omni benedictione spirituali in celestibus in Christo, sicut elegit nos in ipso ante mundi constitutionem, ut essemus sancti et immaculati in conspectu eius in caritate . Et quidem fici arbor aliquando in Scripturis dulcedinem superne dilectionis insinuat, unde scriptum est: Qui seruat ficum, comedit fructum eius; et qui custos est Domini sui, glorificabitur ; sed quia primi parentes nostri, reatu preuaricationis confusi, de fici sibi foliis succinctoria fecerunt, potest arbor fici non incongrue male dulcoratam generi humano consuetudinem peccandi signare, sub qua positos  electos suos adhuc, sed necdum electionis sue gratiam cognoscentes, quasi sub ficu constitutum, nec se iam uidentem Dominus uidet Nathanel. Nouit enim Dominus qui sunt eius; quorum saluationi ipsum quoque nomen Nathanel aptissime conuenit. Nathanel namque donum Dei interpretatur, et nisi dono Dei quisque uocatus, nunquam reatum prime transgressionis, nunquam male blandientia algescentium quotidie peccatorum umbracula euadit, nunquam saluandus uenire meretur ad Christum; unde dicit Apostolus: Gratia enim saluati estis per fidem . Et hoc non ex uobis, sed Dei donum est, non ex operibus, ut ne quis glorietur. Sequitur:

 Respondit iehsu, et dixit ei: Quia dixi tibi: uidi te sub ficu, credis. Maius his uidebis. Quid sit maius de quo dicit, ipse subsequenter aperit, futuram credentibus spondendo apertionem regni celestis, et predicandam mundo utramque unius sue naturam persone, quod reuera multo excellentius est arcanum, quam quod nos in peccati adhuc umbra positos a se illuminandos preuidit. Maius est enim quod nos saluatos gratia sue cognitionis imbuit, quod celi nobis gaudia pandit, quod predicatores sue fidei in mundo dispersit, quam quod nos saluandos potentia sue maiestatis ante secula presciuit.

Amen amen, inquit, dico uobis, uidebitis celum apertum et angelos Dei ascendentes et descendentes supra Filium hominis. Iam completum cernimus  promissi huius effectum; uidimus etenim celum apertum, quia postquam celum Deus homo penetrauit, etiam nobis in nomine eius credentibus superne patrie patefactum cognoscimus ingressum. uidemus angelos Dei ascendentes et descendentes supra Filium hominis, quia predicatores sanctos nouimus sublimitatem diuinitatis Christi simul et humanitatis eius infirma nuntiare. Ascendunt supra Filium hominis angeli, cum docent doctores quia In principio erat uerbum, et uerbum erat apud Deum, et Deus erat uerbum . Descendunt super Filium hominis angeli, cum adiungunt iidem quia uerbum caro factum est, et habitauit in nobis. Neque immerito predicatores sancti typice angeli uocantur, quibus consuete deriuatum ab angelis nomen euangelistarum  conceditur, ut sicut hi nuntii, ita et illi propter idem summe predicationis officium boni nuntii cognominentur. Et notandum quod Dominus seipsum Filium hominis nuncupat, Nathanel eumdem Filium Dei predicat. Cui simile est quod apud alios euangelistas ipse discipulos interrogat, quem eum dicant esse homines Filium hominis; responditque Petrus: Tu es Christus Filius Dei uiui . Et quidem iusto dispensationis moderamine actum est ut cum utraque eiusdem mediatoris Dei et Domini nostri uel ab ipso Domino, uel ab homine puro esset commemoranda substantia, Deus homo fragilitatem assumpte a se humanitatis, purus homo uirtutem eterne in eo diuinitatis astrueret; ipse suam humilitatem, ille eius fateretur altitudinem. Notandum etiam quod  Dominus qui beatum Nathanel uere Isrelitam nuncupat, in hoc quoque uerbo quod ait: uidebitis celum apertum, et angelos Dei ascendentes et descendentes supra Filium hominis , uisionem Iacob patriarche qui per benedictionem uocatus est Isrel ad memoriam reducit. Is namque cum uolens in quodam loco requiescere, lapidem capiti suo subposuisset, uidit in somnis scalam stantem super terram, et cacumen illius tangens celum: angelos quoque Dei ascendentes et descendentes per eam et Dominum innixum scale, dicentem sibi: Ego sum Deus Abraham patris tui, et Deus Isaac; surgensque mane et debito cum pauore laudes Domino reddens, tulit lapidem ipsum, et erexit in titulum fundens oleum desuper. Huius ergo loci Dominus facit mentionem,  et de se ac suis fidelibus figuratum manifestissime testatur. Scala quippe quam uidit, Ecclesia est, natiuitatem de terra, sed conuersationem habens in celis, per quam ascendunt et descendunt angeli, cum euangeliste nunc perfectis auditoribus  supereminentia diuinitatis eius arcana, nunc rudibus adhuc humanitatis eius infirma denuntiant. uel certe ascendunt cum ipsi ad celestia contemplanda mente transeunt. Descendunt uero cum auditores suos qualiter in terris uiuere debeant instruunt. Lapis sub capite Iacob Dominus est, in quo tanto magis omni intentione debemus inniti, quanto nobis certum liquet, quia sine ipso nichil facere possumus. Unxit lapidem Iacob et erexit in titulum, quia uerus Isrelita intelligit Redemptorem nostrum unctum a Patre oleo letitie pre consortibus suis: a qua unctione, id est, chrismate, Christus nomen accipit, cuius mysterium Incarnationis nostre profecto est titulus redemptionis. Et bene cum lapis in terra ungitur, atque in titulum erigitur, Dominus in celo  reuelatur, quia nimirum ipse in tempore apparuit inter homines homo, qui eternus permanet apud Patrem Deus: qui morte deuicta ascendit super celos celorum ad Orientem, ipse in titulum nostre saluationis manet nobiscum omnibus diebus usque ad consummationem seculi, corpus quidem assumptum de terra celo transferens, sed presentia diuinitatis terram pariter complectens et celos. Igitur Dominus ueterem nobis exponens historiam in Isrel simplicitatem populi fidelis, cuius membrum erat Nathanel, figuratam demonstrat; in lapide super quem angeli ascendebant et descendebant, se significatum reuelat, cuius utramque naturam uicissim magistri spirituales annuntiant. Nam quasi lapidem ungit Isrel oleo, cum confitetur Nathanel  quomodo unxit Iesum Deus Spiritu sancto et uirtute dicens: Rabbi, tu es Filius Dei, tu es Rex Isrel . Patet iam exposita lectione sancti Euangelii, fratres mei, quod non sine ratione magni mysterii in capite ipsius predictum sit, quia uoluerit iehsu exire in Galileam, ac deinde subiunctum quomodo uel Philippum ipse uocauerit, uel uocatum ab eo Nathanel susceperit, ac luce ueritatis instruxerit. Galilea namque, ut diximus, transfiguratio facta uel reuelatio interpretatur. Et recte in Galileam uoluisse exire dictus est, cum sacramenta sue maiestatis fidelibus reuelare dignatus est: ad quorum perfectam cognitionem, que est sola hominis uita beata, tanto tunc sublimius ascendemus, quanto nunc instantius de terrenis ad celestia transmigrare, ac per gradus  uirtutum proficere curamus, adiuuante ipso qui bonorum desideria ascendere, prouehere, et coronare consueuit, Iesu Christo Domino nostro, qui uiuit et regnat cum Patre in unitate Spiritus sancti Deus per omnia secula seculorum. Amen [a 1Kb] .





LIBER TERTIUS.---HOMILIAE SUBDITITIAE. *



HOMILIA PRIMA. IN DOMINICA PRIMA POST TRINITATEM.


LUC. XuI. In illo tempore, dixit iehsu discipulis suis parabolam hanc: Homo quidam erat diues, et induebatur  purpura et bysso, et epulabatur quotidie spendide, etc.

Purpuram regii habitus esse colorem marinis e conchyliis tinctam, nemo fere qui dubitet. Nam conchylia  ferro circumcisa lacrymas purpurei coloris quibus lana tingatur emittunt. Byssum uero genus est quoddam lini nimium candidi et nobilissimi, quod Greci uocant. Admonuerat ergo Dominus supra facere amicos de mammona iniquitatis, qui cum ab hac uita defecerimus, recipiant nos in eterna tabernacula, quod audientes Pharisei deridebant. uerum ille que proposuerat, exemplis astruens, ostendit ideo diuitem purpuratum irremediabiliter apud inferos tortum, quia pauperem Lazarum, a quo in uite tabernacula recipi posset, amicum sibi facere neglexerat. Nonnulli autem putant precepta ueteris Testamenti districtiora esse quam noui, sed hi nimirum improuida consideratione falluntur. In illo enim non tenacia, sed rapina multatur, ibi res iniuste sublata restitutione quadrupli punitur; hic autem diues iste non abstulisse aliena reprehenditur, sed propria non dedisse; nec dicitur quod ui quempiam oppressit, sed quia in acceptis rebus se extulit. Hinc  ergo, hinc summopere colligendum est, qua pena multandus sit, qui aliena diripit, si inferni damnatione percutitur, qui propria non largitur. Et sunt nonnulli qui cultum subtilium pretiosarumque uestium non putant esse peccatum: quod si uidelicet culpa non esset, nequaquam sermo Dei tam uigilanter exprimeret, quod diues qui torquetur apud inferos, bysso et purpura indutus fuisset. Nemo quippe uestimenta precipua nisi ad inanem gloriam querit, uidelicet, ut honorabilior ceteris esse uideatur. Quam culpam possumus melius ex diuerso colligere, quia si abiectio uilis indumenti uirtus non esset, euangelista uigilanter de Ioanne non diceret: Erat indutus pilis camelorum . Sed notandum nobis magnopere est, in ore ueritatis de superbo diuite, et de humili paupere, quantus sit ordo narrationis. Ecce enim dicitur: Homo quidam erat diues, et protinus subiungitur:

Et erat quidam mendicus, nomine Lazarus. Certe in populo plus solent nomina diuitum quam pauperum  sciri. Quid est ergo quod Dominus de paupere et diuite uerbum faciens, nomen pauperis dicit, et nomen diuitis non dicit, nisi quod Deus humiles nouit atque approbat, et superbos ignorat? Unde et quibusdam de miraculorum uirtute superbientibus in fine dicturus est: Nescio uos unde sitis; discedite a me, omnes operarii iniquitatis . At contra Moysi dicitur: Noui te ex nomine tuo . Ait ergo de diuite: Homo quidam; ait de paupere: Egenus nomine Lazarus. Ac si aperte dicat: Pauperem humilem scio, superbum diuitem nescio; illum cognitum per approbationem habeo, hunc per iudicium reprobationis ignoro.

Qui iacebat ad ianuam eius ulceribus plenus, cupiens saturari de micis que cadebant de mensa diuitis. Sed et canes ueniebant, et lingebant ulcera eius. Plenus ulceribus mendicus Lazarus ante ianuas diuitis iacet, qua de re una Dominus duo iudicia expleuit. Habuisset enim fortasse aliquam excusationem diues,  si Lazarus pauper et ulcerosus ante eius ianuam non iacuisset, si remotus fuisset, si eius inopia non esset oculis importuna; rursus si longe esset diues ab oculis ulcerosi pauperis, minorem tolerasset tentationem pauper in animo. Sed dum egenum et ulceratum ante ianuam diuitis et deliciis affluentis posuit, in una eademque re, ex uisione pauperis non miserenti diuiti cumulum damnationis intulit, et rursum ex uisione diuitis tentatum quotidie pauperem probauit. Cui certe poterat ad penam sufficere paupertas, etiamsi sanus fuisset; rursum suffecisset egritudo, etiamsi subsidium adesset. Sed ut probaretur amplius pauper, simul hunc et paupertas et egritudo tabefecit, atque insuper uidebat procedentem diuitem obsequentibus cuneis fulciri, et se in infirmitate et inopia a nullo uisitari. Nam quia nemo ei ad uisitandum aderat, testantur canes qui libenter uulnera lingebant. Ex una ergo re omnipotens Deus duo iudicia exhibuit, dum Lazarum pauperem ante ianuam  diuitis iacere permisit, ut et diues impius damnationis sibi augeret ultionem, et tentatus pauper cresceret ad remunerationem.

Factum est autem ut moreretur mendicus, et portaretur ab angelis in sinum Abrahe. Mortuus est autem diues, et sepultus est in inferno. Sinus Abraham requies est beatorum pauperum, quorum est regnum celorum, quo post hanc uitam recipiuntur. Sepultura inferni penarum profunditas, que superbos et immisericordes post hanc uitam uorat.

Eleuans autem oculos suos cum esset in tormentis, uidebat Abraham a longe, et Lazarum in sinu eius; et ipse clamans, dixit: Pater Abraham, miserere mei, et mitte Lazarum ut intingat extremum digiti sui in aquam, et refrigeret linguam meam, quia crucior in hac flamma. O quanta est subtilitas iudiciorum Dei, o quam districte agitur bonorum actuum malorumque retributio! Certe superius dictum est quia in hac uita Lazarus cadentes micas de mensa diuitis querebat,  et nemo illi dabat; nunc de supplicio diuitis dicitur, quia de extremo digiti Lazari destillari aquam in os suum concupiscit. Qui ergo mense sue uel minima dare noluit, in inferno positus usque ad minima querenda peruenit. Sed notandum ualde est quid sit quod diues, in igne positus, linguam suam refrigerari petit. Mos quippe est sacri eloquii, ut aliquando aliud dicat, sed ex eodem dicto aliud innuat. Superius autem hunc superbum diuitem Dominus non loquacitati uacantem dixerat, sed superflue conuiuantem. Neque hunc de loquacitate narrauit, sed cum elatione et tenacia de edacitate peccasse. Sed quia abundare in conuiuiis loquacitas solet, is qui hic male conuiuatus dicitur, apud inferos grauius in lingua ardere perhibetur. Sed cum graui ualde pauore pensandum est hoc quod sequitur:

Et dixit illi Abraham: Fili, recordare, quia recepisti bona in uita tua, et Lazarus similiter mala; nunc autem hic consolatur, tu uero cruciaris. Ecce enim dum dicitur: Recepisti bona in uita tua, indicatur et diues  iste boni aliquid habuisse, ex quo in hac uita bona reciperet. Rursumque dum de Lazaro dicitur quia recepit mala, profecto monstratur et Lazarum habuisse malum aliquod quod purgaretur. Sed mala Lazari purgauit ignis inopie, et bona diuitis remunerauit felicitas transeuntis uite.

Et in his omnibus inter uos et nos chaos magnum firmatum est, ut hi qui uolunt hinc transire ad uos, non possint, neque inde huc transmeare. Qua in re ualde querendum est quomodo dicatur: Hi qui uolunt ad uos transire non possint. Quod enim hi qui in inferno sunt ad beatorum sortem transire cupiunt, dubium non est; qui uero iam in beatitudinis sortem suscepti sunt, quo pacto dicitur quia transire ad eos qui in inferno cruciantur uolunt? Sed sicut transire reprobi ad electos cupiunt, id est, a suppliciorum suorum afflictione migrare, ita ad afflictos atque in tormentis positos transire iustorum est, mente ire per misericordiam, eosque uelle liberare. Sed qui uolunt  de beatorum sede ad afflictos atque in tormentis positos transire non possunt, quia iustorum anime quamuis in sue nature bonitate misericordiam habeant, iam tunc auctoris sui iustitie coniuncte tanta rectitudine constringuntur, ut nulla ad reprobos compassione moueantur. Sed postquam ardenti diuiti de se spes tollitur, eius animus ad propinquos quos reliquerat recurrit, quia reproborum mentem pena sua quandoque inutiliter erudit ad caritatem, ut iam tunc etiam suos spiritaliter diligant, qui hic dum peccata diligerent, nec se amabant, unde nunc sequitur:

Et ait: Rogo te ergo, Pater, ut mittas eum in domum patris mei: habeo enim quinque fratres, ut testetur illis, ne et ipsi ueniant in locum hunc tormentorum. Qua in re notandum est, ardenti diuiti quanta ad supplicium cumulantur. Ad penam namque suam ei et cognitio seruatur et memoria. Cognoscit enim Lazarum quem despexit, fratrum quoque suorum meminit  quos reliquit. Perfecta quippe ei ultio de paupere non esset, si hunc in retributione non cognosceret; et perfecta pena in igne non esset, si non hoc quod ipse patitur etiam suis timeret. Ut ergo peccatores amplius in supplicio puniantur, et eorum uident gloriam quos contempserunt, et de illorum etiam pena torquentur, quos inutiliter amauerunt. Credendum uero est quod ante retributionem extremi iudicii iniusti in requie quosdam iustos conspiciunt, ut eos uidentes in gaudia non solum de suo supplicio, sed etiam de illorum bono crucientur. Iusti uero in tormentis semper intuentur iniustos, ut hinc eorum gaudium crescat, quia malum conspiciunt, quod misericorditer euaserunt, tantoque maiores ereptori suo gratias referant, quanto euidentius uident in aliis quid ipsi perpeti, si essent neglecti, potuerunt, quia qui Creatoris sui claritatem uident, nichil in creatura agitur quod uidere non possint.

Et ait illi Abraham: Habent Mosen et Prophetas,  audiant illos. Sed qui uerba despexerat, hec audire non posse suos sequaces estimabat. Unde et respondit diues:

Non, pater Abraham, sed si quis ex mortuis ierit ad eos, penitentiam agent. Cui mox ueraci sententia dicitur:

Si Mosen et Prophetas non audiunt, neque si quis ex mortuis surrexerit, credent. Quia nimirum qui uerba legis despiciunt, redemptoris precepta qui ex mortuis surrexit, quanto subtiliora sunt, tanto hec difficilius implebunt. Et nimirum constat, quia cuius implere dicta renuunt, ei procul dubio credere recusant. Quem uero iuxta allegoriam diues iste qui induebatur purpura et bysso, et epulabatur quotidie splendide, nisi Iudaicum populum significat? qui cultum uite exterius habuit, qui accepte legis deliciis ad nitorem usus est, non ad utilitatem. Quem autem Lazarus ulceribus plenus, nisi gentilem populum figuraliter exprimit: qui dum, conuersus ad Deum, peccata sua confiteri non erubuit, huic uulnus in cute  fuit. In cutis quippe uulnere uirus a uisceribus trahitur, et foras erumpit. Quid est ergo peccatorum confessio, nisi quedam uulnerum ruptio? quia peccati uirus salubriter aperitur in confessione, quod pestifere latebat in mente. Sed Lazarus uulneratus cupiebat saturari de micis, que cadebant de mensa diuitis, et nemo illi dabat, quia gentilem quemque ad cognitionem legis admittere superbus ille populus despiciebat, qui dum doctrinam legis non ad caritatem habuit, sed ad elationem, quasi de acceptis opibus tumuit, et quia ei uerba defluebant de scientia, quasi mice cadebant de mensa. At contra iacentis pauperis uulnera lingebant canes. Nonnunquam solent in sacro eloquio per canes predicatores intelligi. Canum etenim lingua uulnus dum lingit, curat, quia et doctores sancti dum in confessione peccati nostri nos instruunt, quasi uulnus mentis per linguam tangunt; et quia nos loquendo a peccatis eripiunt, quasi tangendo uulnera ad salutem reducunt.  Unde et bene Lazarus adiutus interpretatur, quia ipsi hunc ad ereptionem iuuant, qui eius uulnera per lingue correptionem curant. Contigit uero ut uterque moreretur: diues qui induebatur purpura et bysso, sepultus in inferno; in sinu uero Abrahe Lazarus ab angelis ductus est. Quid Abrahe sinus, nisi secretam requiem significat Patris? de qua ueritas: Multi, inquit, uenient ab Oriente et Occidente, et recumbent cum Abraham, et Isaac et Iacob in regno celorum, filii autem regni huius eiicientur in tenebras exteriores . Qui enim purpura indutus dicitur, recte filius regni uocatur. Qui de longinquo ad uidendum Lazarum oculos leuat, quia dum per damnationis sue supplicia infideles in imo sunt, fideles quosque ante diem extremi iudicii super se in requie attendunt, quorum post gaudia contemplari nullatenus possunt. Longe uero est quod conspiciunt, quia illuc per meritum non attingunt. In lingua autem amplius ardere ostenditur, cum dicit: Mitte Lazarum  ut intingat extremum digiti sui in aquam, et refrigeret linguam meam, quia crucior in hac flamma. Infidelis populus uerba legis in ore tenuit, que opere seruare contempsit. Ibi ergo amplius ardebit, ubi se ostendit scire quod facere noluit. Ab extremo digiti se tangi desiderat, quia eternis suppliciis datus optat operatione iustorum uel ultima participari. Cui respondetur quod in hac uita bona receperit, quia omne suum gaudium, felicitatem transitoriam putauit. Habere hic iterum possunt et iusti bona, nec tamen hec in recompensatione recipere, quia dum meliora, id est, eterna appetunt, eorum iudicio quelibet bona adfuerint, cum sanctis desideriis estuant, bona minime uidentur. Inter hec uero notandum est quod ei dicitur: Memento, fili. Ecce enim Abraham filium uocat, quem tamen a tormento non liberat, quoniam huius infidelis populi precedentes patres fideles, quia multos a sua fide deuiasse considerant, eos nulla compassione a tormentis eripiunt, quos tamen  per carnem filios recognoscunt. In tormentis autem diues positus, quinque fratres habere se perhibet, quia superbus idem Iudaicus populus qui ex magna iam parte damnatus est, sequaces suos quos super terram reliquit, quinque sensibus corporis deditos nouit. Quinario ergo numero fratres quos reliquerat exprimit, quia eos ad spiritalem intelligentiam non assurgere, in inferno positus gemit. Petit ut ad eos Lazarus mittatur, cui quod Mosen et Prophetas habeant, dicitur. Sed ait quod non credunt, Nisi quis ex mortuis resurrexerit, cui protinus respondetur: Si Mosen et Prophetas non audiunt, neque si quis a mortuis resurrexerit, credent ei. Certe de Mose ueritas dicit: Si crederetis Mosi, crederetis utique et mihi, de me enim ille scripsit . Impletur ergo quod per Abrahe responsionem dicitur: Ex mortuis enim Dominus resurrexit, sed Iudaicus populus quia Mosi credere noluit, ei etiam qui resurrexit ex mortuis credere contempsit; cumque Mosi uerba spiritaliter intelligere renuit, ad eum de quo Moses locutus  fuerat non peruenit.



HOMILIA II. IN DOMINICA SECUNDA POST TRINITATEM.


LUC. XIu. MATTH. XXII. In illo tempore, dixit iehsu discipulis suis similitudinem hanc: Homo quidam fecit cenam magnam, et uocauit multos. Et reliqua.

Quis est iste homo, nisi ille de quo per prophetam dicitur: Et homo est, et quis cognoscit eum? Qui fecit cenam magnam, quia satietatem nobis interne dulcedinis preparauit. Qui uocat multos, sed pauci ueniunt. Quia nonnunquam ipsi qui ei per fidem subiecti sunt, eterno eius conuiuio male uiuendo contradicunt.

Et misit seruum suum hora cene dicere inuitatis ut uenirent, quia iam parata sunt omnia. Quid hora cene nisi finis est mundi? in quo nimirum nos sumus  sicut iamdudum Paulus testatur, dicens: Nos sumus, in quos fines seculorum deuenerunt . Si ergo iam hora cene est cum uocamur, tanto minus debemus excusare conuiuio Dei, quanto propinquasse iam cernimus finem seculi. Idcirco autem hoc conuiuium Dei non prandium, sed cena nominatur, quia post prandium cena restat, post cenam uero conuiuium nullum restat. Et quia eternum Dei conuiuium nobis in extremo preparabitur, rectum fuit ut hoc non prandium, sed cena uocaretur. Sed quis per hunc seruum qui a patrefamilias ad inuitandum mittitur, nisi predicatorum ordo signatur? Ad repellendum autem fastidium nostrum iam parata sunt omnia, quia ad abstergendum mentis nostre teporem in cena Dei ille nobis singularis agnus occisus est, qui tulit peccata mundi.

Et ceperunt simul omnes excusare. Offert Deus quod rogari debuit, non rogatus dare uult quod uix sperari poterat. Quia dignaretur largiri postulatus,  contemnitur uero paratus, delicias refectionis eterne denuntiat, et tamen simul omnes excusant. Sed dicunt aliqui, Excusare nolumus; ad illud enim superne refectionis conuiuium et uocari et peruenire gratulamur. Qui uerum profecto dicunt, si non plus terrena quam celestia diligunt, si non amplius rebus corporalibus quam spiritualibus occupantur. Unde hic quoque ipsa excusantium causa subiungitur, cum protinus subinfertur:

Primus dixit ei: uillam emi, et necesse habeo exire et uidere illam: rogo te, habe me excusatum. Quid per uillam nisi terrena substantia designatur? Exit ergo uidere uillam, qui sola exteriora cogitat propter substantiam.

Et alter dixit: Iuga boum emi quinque et eo probare illa; rogo te, habe me excusatum. Quid in quinque iugis boum, nisi quinque corporis sensus accipimus? qui recte quoque iuga uocati sunt, quia in utroque sensu geminantur. Qui uidelicet corporales sensus,  quia comprehendere nesciunt interna, sed sola exteriora cognoscunt, et deserentes intima, ea que extra sunt, tangunt, recte per eos curiositas designatur. Graue namque curiositatis est uitium, que dum cuiuslibet mentem ad inuestigandam uitam proximi exterius ducit, semper ei sua intima abscondit. Propter hoc namque et de eisdem quinque iugis boum dicitur, Eo probare illa, quia, uidelicet, aliquando pertinere probatio ad curiositatem solet. Sed notandum quod et is qui propter uillam, et is qui propter probanda iuga boum, a cena sui inuitatoris excusat, uerba humilitatis permiscet, dicens:

Rogo te, habe me excusatum. Dum enim dicit rogo, et tamen uenire contemnit, humilitas sonat in uoce, superbia in actione. Et ecce hoc diiudicat prauus quisque cum audit, nec tamen ea que diiudicat, agere desistit. Nam dum cuilibet peruerse agenti dicimus: Conuertere, Deum sequere, mundum relinque, ubi hunc nisi ad dominicam cenam uocamus? Sed  cum respondet: Ora pro me, quia peccator sum, hoc facere non possum, quid aliud agit nisi rogat et excusat? dicens namque Peccator sum, humilitatem insinuat; subiungens autem Conuerti non possum, superbiam demonstrat.

Et alius dixit: Uxorem duxi, et ideo non possum uenire. Quid per uxorem, nisi uoluptas carnis accipitur? Nam quamuis bonum sit coniugium, atque ad propagandam sobolem prouidentia diuina constitutum, nonnulli tamen non per hoc fecunditatem prolis, sed desideria expetunt uoluptatis; et ideo per rem iustam significari potest non incongrue res iniusta. Ad cenam nos ergo eterni conuiuii summus paterfamilias inuitat, sed dum hunc terrena cura occupat, illum alieni actus sagax cogitatio deuastat, alterius etiam mentem uoluptas carnalis inquinat, fastidiosus quisque ad eterne uite epulas non festinat.

Et reuersus seruus, nuntiauit hec domino suo. Tunc iratus paterfamilias, dixit seruo suo: Exi cito in plateas  et uicos ciuitatis, et pauperes ac debiles, et cecos et claudos introduc. Ecce qui terrene substantie plus iusto incubat, uenire ad dominicam cenam recusat; qui labori curiositatis insudat, preparata uite alimenta fastidit; qui carnalibus desideriis inheret, spiritalis conuiuii epulas respuit. Quia ergo uenire superbi renuunt, pauperes eliguntur. Cur hoc? quia, iuxta Pauli uocem, Infirma mundi eligit Deus, ut confundat fortia . Pauperes autem et debiles dicuntur, qui iudicio suo apud semetipsos infirmi sunt. Nam pauperes et quasi fortes sunt, qui et positi in paupertate superbiunt; ceci uero sunt, qui nullum ingenii lumen habent; claudi quoque qui rectos gressus in operatione non habent. Sed dum morum uitia in membrorum debilitate signantur, profecto liquet quia sicut illi peccatores fuerunt qui uocati uenire noluerunt, ita hi quoque peccatores sunt, qui inuitantur et ueniunt; sed peccatores superbi respuuntur, et peccatores humiles eliguntur.  Hos itaque eligit quos despicit mundus, quia plerumque ipsa despectio hominem reuocat ad semetipsum. Pauperes et debiles, ceci et claudi uocantur, et ueniunt, quia infirmi quique atque in hoc mundo despecti, plerumque tanto celerius uocem Dei audiunt, quanto et in hoc mundo non habent ubi delectentur. Sed, ductis ad cenam pauperibus, quid puer subiungat audiamus:

Domine, factum est ut imperasti, et adhuc locus est. Multi tales ad dominicam cenam ex Iudea collecti sunt, sed multitudo que ex Isrelitico populo credidit, locum superni conuiuii non impleuit. Intrauit iam frequentia Iudeorum, sed adhuc locus uacat in regno, ubi suscipi debeat numerositas gentium. Unde et eidem seruo dicitur:

Exi in uias et sepes, et compelle intrare, ut impleatur domus mea. Cum de uicis et plateis ad cenam Dominus inuitat, illum uidelicet populum designat, qui tenere legem sub urbana conuersatione nouerat.  Cum uero conuiuas suos colligi ex uiis et sepibus precipit, nimirum agrestem populum colligere, id est, gentilem querit. Notandum uero quod in hac inuitatione tertia non dicitur inuita, sed compelle intrare. Nam sunt nonnulli qui bona facienda intelligunt, sed hec facere desistunt. His, ut superius diximus, plerumque contingit ut eos in carnalibus desideriis suis mundi huius aduersitas feriat. Sepe namque aut longa egritudine tabescunt, aut afflicti iniuriis concidunt, aut percussi grauioribus damnis affliguntur, seque ipsos in suis desideriis reprehendentes ad Dominum corda conuertunt. Qui ergo huius mundi aduersitatibus fracti, ad Dei amorem redeunt, atque a presentis uite desideriis corriguntur, quid isti nisi compelluntur ut intrent? Sed ualde est tremenda sententia, que protinus subinfertur. Ait enim:

Dico autem uobis, quod nemo uirorum illorum qui uocati sunt gustabit cenam meam. Ecce per se uocat,  per angelos uocat, per patres uocat, per prophetas uocat, per apostolos uocat, per pastores uocat, plerumque per miracula uocat, plerumque per flagella uocat, aliquando per huius mundi prospera uocat, aliquando per aduersa; nemo contemnat, ne dum uocatus excusat, cum uoluerit intrare, non ualeat.



HOMILIA III. IN DOMINICA TERTIA POST TRINITATEM.


LUC. Xu. MATTH. XuIII. In illo tempore, erant appropinquantes ad Iesum publicani et peccatores, ut audirent illum, et murmurabant Pharisei et scribe, dicentes: Quia hic peccatores recipit, et manducat cum illis, etc.

Quia non solum iustus peccare per inertiam, sed et peccator per solertiam resipiscere potest, postquam sal infatuatum foras mitti debere narratum  est, mox penitentium cohors intus admissa describitur, qui ad audiendum Dei uerbum appropinquantes, non solum ad colloquendum, sed etiam ad conuescendum recepti sunt. Quod uidentes Pharisei, dedignati sunt, quia uera iustitia compassionem habet, et falsa iustitia dedignationem, quamuis et iusti soleant recte peccatoribus indignari. Sed aliud est quod agitur typo superbie, aliud quod zelo discipline. Sed qui egri erant, ita ut egros se esse nescirent, quatenus quod erant agnoscerent, celestis eos medicus blandis fomentis curat, benignum paradigma obiicit, et in eorum corde uulneris tumorem premit. Ait namque:

Quis ex uobis homo, qui habet centum oues, et si perdiderit unam ex illis, nonne dimittit nonaginta nouem in deserto, et uadit ad illam que perierat, donec inueniat illam? Ecce mira dispensatione pietatis similitudinem ueritas dedit, quam et in se ipse homo recognosceret et tamen hec specialiter ad  ipsum auctorem hominum pertineret. Quia enim centenarius numerus est perfectus, ipse centum oues habuit, cum angelorum substantiam et hominum creauit. Sed una ouis tunc periit, quando peccando homo pascua uite dereliquit: dimisit autem nonaginta nouem oues in deserto, quia illos summos angelorum choros reliquit in celo. Cur autem celum desertum uocatur, nisi quod desertum dicitur derelictum? Tunc autem celum homo deseruit, cum peccauit. In deserto autem nonaginta nouem oues remanserant, quando in terra Dominus unam querebat, quia rationabilis creature numerus, angelorum uidelicet et hominum, que ad uidendum Deum condita fuerat, pereunte homine erat imminutus, et ut perfecta summa ouium integraretur in celo, homo perditus querebatur in terra.

Et cum inuenerit illam, imponit in humeros suos gaudens. Ouem in humeris suis imposuit, quia, humanam naturam suscipiens, peccata nostra ipse portauit.

 Et ueniens domum conuocat amicos et uicinos, dicens illis: Congratulamini mihi, quia inueni ouem meam, que perierat. Inuenta oue ad domum rediit, quia pastor noster, reparato homine, ad regnum celeste rediit. Ibi amicos et uicinos inuenit, illos uidelicet angelorum choros qui amici eius sunt, quia uoluntatem eius continue in sua stabilitate custodiunt: uicini quoque eius sunt, qui claritate uisionis illius sua assiduitate perfruuntur. Et notandum quod non dicat Congratulamini oui inuente, sed mihi, quia, uidelicet, eius est gaudium uita nostra, et cum nos ad celum reducimur, solemnitatem letitie illius implemus.

Dico uobis quod ita gaudium erit in celo super uno peccatore penitentiam agente, quam super nonaginta nouem iustis, qui non indigent penitentia. Plus de conuersis peccatoribus, quam de stantibus iustis gaudium erit in celo, quia plerumque hi qui nullis  se oppressos peccatorum mobilibus sciunt, stant quidem in uia iustitie, nulla illicita perpetrant, sed tamen ad celestem patriam anxie non anhelant, tantoque sibi in rebus licitis usum prebent, quanto se perpetrasse illicita nulla meminerunt; et plerumque pigri remanent ad exercenda bona precipua, quia ualde securi sunt quod nulla commiserint mala grauiora. At contra nonnunquam hi qui se aliqua illicita egisse meminerunt, ex ipso suo dolore compuncti, inardescunt ad amorem Dei, seseque in magnis uirtutibus exercent. Maius ergo de peccatore conuerso, quam de stante iusto gaudium fit in celo, quia et dux in prelio plus eum militem diligit, qui post fugam reuersus hostem fortiter premit, quam illum qui nunquam terga prebuit, et nunquam aliquid fortiter fecit. Sed inter hec sciendum est quia sunt plerique iusti in quorum uita tantum est gaudium, ut eis quelibet peccatorum penitentia preponi nullatenus possit. Nam multi et nullorum sibi malorum sunt conscii, et tamen in tanti ardoris afflictione  se exerunt ac si peccatis omnibus angustentur, cuncta etiam licita respuunt, ad despectum mundi sublimiter accinguntur, lamentis gaudent, in cunctis semetipsos humiliant, et sicut nonnulli peccata operum, sic ipsi peccata cogitationum deplorant. Hinc ergo colligendum est quantum Deo gaudium faciat, quando humiliter plangit iustus, si facit in celo gaudium, quando hoc quod male gessit per penitentiam damnat iniustus.

Aut que mulier habens drachmas decem, si perdiderit drachmam unam, nonne accendit lucernam, et euertit domum, et querit diligenter donec inueniat? Qui signatur per pastorem, ipse et per mulierem. Ipse enim Deus, ipse et Dei sapientia. Et quia imago exprimitur in drachma, mulier drachmam perdidit, quando homo qui conditus ad imaginem Dei fuerat peccando a similitudine sui Conditoris recessit. Sed accendit mulier lucernam, quia sapientia Dei apparuit in humanitate: lucerna quippe lumen in  testa est, lumen uero in testa est diuinitas in carne. Accensa autem lucerna euertit domum, quia mox ut eius diuinitas per carnem claruit, omnis se nostra conscientia concussit. Domus namque euertitur, cum consideratione reatus sui humana conscientia perturbatur. Euersa uero domo inuenitur drachma, quia dum perturbatur conscientia hominis, reparatur in homine similitudo Conditoris.

Et cum inuenerit, conuocat amicas et uicinas, dicens: Congratulamini mihi, quia inueni drachmam, quam perdideram. Que amice, uel uicine, nisi ille potestates sunt celestes iam superius dicte? que tanto superne sapientie iuxta sunt, quanto ei per gratiam continue uisionis appropinquant. Sed intuendum cur ista mulier decem drachmas habuisse perhibetur. Angelorum quippe et hominum naturam ad cognoscendum se Dominus condidit, quam dum consistere ad eternitatem uoluit, eam procul dubio ad similitudinem suam creauit. Decem uero drachmas  habuit mulier, quia nouem sunt ordines angelorum; sed ut compleretur electorum numerus, homo decimus creatus est, qui a Conditore suo nec post culpam periit, quia hunc eterna Sapientia, per carnem miraculis coruscans, ex lumine teste reparauit.

Ita dico uobis, gaudium erit coram angelis Dei super uno peccatore penitentiam agente. Penitentiam agere est et perpetrata mala plangere, et plangenda non perpetrare. Nam qui sic alia deplorat, ut tamen alia committat, adhuc penitentiam agere aut ignorat, aut dissimulat. Quid enim prodest si peccata quis luxurie defleat, et tamen adhuc auaritie estibus anhelet? Aut quid prodest si ire culpas iam lugeat, et tamen adhuc inuidie facibus tabescat? sed minus est ualde quod dicimus, ut qui peccata deplorat, ploranda minime committat. Nam cogitandum summopere est ut qui se illicita meminit commisisse, a quibusdam etiam licitis studeat abstinere, quatenus  per hoc Conditori suo satisfaciat, ut qui commisit prohibita, sibimetipsi abscindere debeat etiam commissa.



HOMILIA Iu IN DOMINICA QUARTA POST TRINITATEM.


LUC. uI. In illo tempore, dixit iehsu discipulis suis: Nolite iudicare, et non iudicabimini. Nolite condemnare, et non condemnabimini, etc.

Hoc loco nichil aliud nobis precipi existimo, nisi ut ea facta que dubium est quo animo fiant in meliorem partem interpretemur. Quod enim scriptum est: Ex fructibus eorum cognoscetis eos , de manifestis dictum est, que non possunt bono animo fieri, sicuti sunt stupra, uel blasphemie, uel furta, uel ebrietas, et si qua sunt talia, de quibus nobis iudicare permittitur. De genere autem ciborum, quia possunt bono animo et simplici corde sine uitio concupiscentie quicunque humani cibi indifferenter  sumi, prohibet Apostolus iudicari eos qui carnibus uescebantur, et uinum bibebant, ab eis qui se ab huiusmodi alimentis temperabant. Qui manducat, inquit, non manducantem non spernat ; et qui non manducat, manducantem non iudicet. Ad hoc pertinet etiam illud, quod alio loco dicit: Nolite ante tempus quidquam iudicare, quoadusque ueniat Dominus et illuminet abscondita tenebrarum, et manifestabit cogitationes cordis . Sunt ergo quedam facta media, que ignoramus quo animo fiant, que et bono et malo fieri possunt, de quibus temerarium est iudicare, maxime ut condemnemus. Horum autem ueniet tempus ut iudicentur, cum Dominus illuminabit abscondita tenebrarum, et manifestabit cogitationes cordis. Duo sunt autem in quibus temerarium iudicium cauere debemus, cum incertum est quo animo quidque factum sit, uel cum incertum est qualis futurus sit, qui nunc uel malus uel bonus apparet.

 Dimittite, et dimittemini; date, et dabitur uobis. Dimittere nos iniurias, dare beneficia iubet, ut et nobis peccata dimittantur, et uita detur eterna. Qua sententia breui, sed eximia, cuncta que latissime de conuersando cum inimicis mandauerat, comprehendendo concludit:

Mensuram bonam, confertam et coagitatam et supereffluentem dabunt in sinum uestrum. Huic simile est quod alibi dicit: Ut et ipsi recipiant uos in eterna tabernacula . Non enim pauperes ipsi, sed Christus mercedem his qui eleemosynam facere, redditurus est. Quam tamen in sinum dare dicuntur, quia promerende illius occasionem debere, cum uel egentes misere, uel improbe seuientes, fortiorum sunt et tolerati patientia, et beneficientia sustentati, et ad ipsam aliquoties fidem dulci gratia prouocati.

Eadem quippe mensura qua mensi fueritis, remetietur uobis. Et Apostolus ad eleemosynam Corinthios hortans, inter alia dicit: Hoc autem dico, qui parce  seminat, parce et metet. Et qui seminat in benedictionibus, de benedictionibus et metet. . Potest autem et de omnibus que mente, manu, lingua gerimus accipi: Quia tu reddes singulis, inquit, secundum opera eorum .

Dicebat autem illis et similitudinem: Nunquid potest cecus cecum ducere? nonne ambo in foueam cadent? Sensus huiusce sententie pendet ex superioribus, ubi de danda eleemosyna et iniuria dimittenda precipitur. Si te, inquit, ira contra uiolentum, et contra petentem philargyria cecauerit, nunquid tua mente uitiata uitium eius curare poteris? Aut ille solus qui iniuriam fecit, et non tu etiam qui ferre nesciebas, reus deputaberis? At si mitem te tranquillique pectoris eius improbitas inuenerit, et ille ad penitentiam mouebitur, et tu patientie premio donaberis, quia cecum uidente oculo, hoc est, corde sereno, ducere curabas ad lumen.

Non est discipulus super magistrum; perfectus autem  omnis erit, si sit sicut magister eius. Si magister, qui utique, quasi Deus, potuit non suas ultum ire iniurias, sed ipsos maluit insecutores patiendo reddere mitiores, eamdem necesse est discipuli, qui puri homines sunt, regulam perfectionis sequantur.

Quid autem uides festucam in oculo fratris tui, trabem autem que in oculo tuo est, non consideras? Et hoc ad superiora respicit, ubi cecum a ceco duci, id est, peccantem a peccatore castigari non posse premonuit. Multi enim superbia, uel odio, philargyria, uel auaritia, uel alio quolibet crimine preuenti, leuia hec aut nulla iudicantes, acerrime corripiunt eos, quos subita uiderint ira turbatos, oculum mentis a solito puritatis statu quasi festuca irruente mutasse; atque immemores dominici precepti quo ait: Nolite condemnare, et non condemnabimini, magis amant uituperare et damnare, quam emendare atque corrigere.

Et quomodo potes dicere fratri tuo: Frater, sine eiiciam festucam de oculo tuo, ipse in oculo tuo trabem non uidens? Hec cum fratre agis, si  quod ira ille peccauit, tu odio reprehendis. Quantum autem inter festucam et trabem, quasi tantum inter iram distat atque odium. Odium est enim ira inueterata, quasi que uetustate ipsa tantum acceperit, ut merito appelletur trabes. Fieri autem potest, ut si irascaris homini, uelis eum corrigi; si autem oderis hominem, non potes eum uelle corrigere. Et ideo impossibile dicitur ut festucam fratris oculo demat, qui suo trabem gestat in oculo.

Hypocrita, eiice primum trabem de oculo tuo, et tunc perspicies ut educas festucam de oculo fratris tui. Id est, primo abs te expelle odium, et deinceps poteris iam eum quem diligis emendare. Et est uere multum cauendum et molestum hypocritarum, id est, simulatorum genus, qui cum omnium uitiorum accusationes, odio et liuore suscipiant, etiam consultores uideri se uolunt. Et ideo pie cauteque uigilandum est, ut cum aliquem reprehendere uel obiurgare necessitas ceperit, primo cogitemus utrum tale  sit uitium, quod nunquam habuimus, uel quo iam caruimus. Et si nunquam habuimus, cogitemus, et nos homines esse, et habere potuisse. Si uero habuimus et habemus, tangat memoriam communis infirmitas, ut illam reprehensionem aut obiurgationem non odium, sed misericordiam, precedat, ut siue ad correctionem eius, propter quem id facimus, siue ad peruersionem ualuerit  nos tamen de simplicitate oculi nostri securi simus. Si autem cogitantes nosmetipsos inuenerimus in eo esse uitio, in quo est ille quem reprehendere parabamus, non reprehendamus neque obiurgemus, sed tamen congemiscamus, et non illum ad obtemperandum nobis, sed ad pariter conandum inuitemus. Raro ergo et magna necessitate obiurgationes adhibende sunt, ita tamen ut etiam in his ipsis non nobis, sed Deo, ut seruiamus instemus; ipse enim est finis, ut nichil duplici corde faciamus, auferentes trabem de oculo nostro inuidentie, uel malitie, uel simulationis, ut  uideamus eiicere festucam de oculo fratris.



HOMILIA u. IN DOMINICA QUINTA POST TRINITATEM.


LUC. u. In illo tempore, cum turbe irruerent ad Iesum ut audirent uerbum Dei, et ipse stabat secus stagnum Genesareth, etc.

Stagnum Genesareth idem dicunt esse quod mare Galilee, uel mare Tiberiadis; sed mare Galilee ab adiacente prouincia dictum, mare Tiberiadis a proxima ciuitate, que olim Chennereth uocata, sed ab Herode tetrarcha instaurata, in honorem Tiberii Cesaris Tiberias est appellata. Porro Genesas a laci ipsius natura, qua crispantibus aquis de seipso sibi excitare auram perhibetur, Greco uocabulo, quasi generans sibi auram dicitur. Neque enim in stagni morem sternitur aqua, sed frequentibus auris spirantibus agitatur, haustu dulcis et ad potandum habilis.  Sed Hebree lingue consuetudine omnis aquarum congregatio, siue dulcis, siue salsa, mare nuncupatur. Qui lacus interfluente Iordane centum quadraginta stadiis in longitudinem, et quadraginta extenditur in latitudinem. Quia ergo stagnum siue mare presens seculum designat, Dominus secus mare stat postquam uite labentis mortalitatem deuincens, in ea qua passus est carne stabilitatem perpetue quietis adiit. Turbarum conuentus ad eum, gentium in fide concurrentium typus est, de quibus Isaias: Et fluent, inquit, ad eum omnes gentes, et ibunt populi multi, et dicent: uenite et ascendamus ad montem Domini .

Et uidit duas naues stantes secus stagnum. Due naues secus stagnum posite circumcisionem et preputium figurant: quas bene iehsu uidisse perhibetur, quia in utroque populo nouit Dominus qui sunt eius, eorumque cor a fluctibus seculi huius ad future uite tranquillitatem quasi ad soliditatem littoris uidendo, hoc est, misericorditer uisitando prouehit.

 Piscatores autem descenderant, et lauabant retia. Piscatores sunt Ecclesie doctores, qui nos rete fidei comprehensos, et de profundo ad lumen elatos, quasi pisces littori, sic terre uiuentium aduehunt. Quasi enim quedam retia piscantium sunt complexe predicantium dictiones, que eos quos ceperint in fide non amittant: unde et retia quasi retinentia sunt uocata. Sed hec retia modo laxantur in capturam, modo lota plicantur, quia non omne tempus est habile doctrine, sed nunc exerenda lingua doctori, nunc suimet cura gerenda.

Ascendens autem in unam nauem, que erat Simonis, rogauit eum a terra reducere pusillum. Et sedens, docebat de nauicula turbas. Nauis Simonis est Ecclesia primitiua, de qua Paulus ait: Qui enim operatus est Petro in apostolatum circumcisionis, operatus est et mihi inter gentes . Bene una dicta, quia multitudinis credentium erat cor unum et anima una  . De qua docebat turbas, quia de auctoritate Ecclesie docet usque hodie gentes.

Ut cessauit autem loqui, dixit ad Simonem: Duc in altum, et laxate retia uestra in capturam. Quod primo rogauit Simonem nauem a terra reducere pusillum, significat temperate utendum uerbo ad turbas, ut nec terrena eis precipiantur, nec sic a terrenis in protunda sacramentorum recedatur, ut ea penitus non intelligant, uel prius in proximis regionibus gentibus predicandum, ut quod dicit item Petro, Duc in altum, et laxate retia uestra in capturam, ad remotiores gentes quibus postea predicatum est pertineat.

Et respondens Simon, dixit illi: Preceptor, per totam noctem laborantes, nichil cepimus, in uerbo autem tuo laxabo rete. Nisi Dominus edificauerit domum, in uanum laborant qui edificant eam : nisi Dominus cor illustrauerit auditorum, doctor in nocte laborat; nisi in uerbo gratie superne laxata fuerint  instrumenta disputationum, frustra uocis sue predicator iaculum mittit. Quia fides populorum non sapientia uerbi compositi, sed diuine uocationis munere prouenit.

Et cum hoc fecissent, concluserunt piscium multitudinem copiosam. Rumpebatur autem rete eorum. Pre multitudine piscium rete rumpebatur, quia nunc ad confessionem fidei etiam cum electis reprobi tanti intrant, qui ipsam quoque Ecclesiam heresibus scindant. Rumpitur autem rete, sed non labitur piscis, quia suos Dominus etiam inter persequentium scandala seruat.

Et annuerunt sociis, qui erant in alia naui, ut uenirent et adiuuarent eos. Alia nauis, ut prediximus, est Ecclesia de gentibus, que et ipsa, non sufficiente una nauicula, piscibus impletur electis: quia nouit Dominus qui sunt eius, et apud ipsum certus est suorum numerus electorum . Dumque tot in Iudea credituros non inuenit, quot ad fidem uitamque predestinatos nouit eternam, quasi alie  nauis receptacula piscibus querens suis, corda quoque gentium fidei gratia replet. Et bene rupto rete socia nauis aduocatur, quoniam ante Iudas proditor, ante Simon Magus pisces nequissimi capti sunt, ante Ananias et Saphira fidei rete subdole tentabant ingredi : ante, ut Ioannes testatur, multi discipulorum eius abierunt retro, et iam non cum illo ambulabant : ac deinde Barnabas et Paulus ad gentium sunt apostolatum segregati .

Et uenerunt, et impleuerunt ambas nauiculas, ita ut pene mergerentur. Harum impletio nauium usque in finem seculi crescit: sed quod implete merguntur, hoc est, in subuersione premuntur , Apostolus exponit, dicens: In nouissimis diebus erunt tempora periculosa, et erunt homines seipsos amantes, etc. . Nam mergi naues, est homines in seculum, ex quo elati per fidem fuerant, morum prauitate  relabi. Quales et ipse Petrus adhuc in infirmitate positus, hoc loco demonstrat. Unde sequitur:

Quod cum uideret Simon Petrus, procidit ad genua Iesu, dicens: Exi a me, quia homo peccator sum, Domine. Quia carnales quique in Ecclesia regimen spiritalium, in quibus maxime Christi persona eminet, a se quodammodo repellunt. Non enim hoc uoce lingue dicunt bonis ministris Dei, ut eos a se repellant, sed uoce morum et actuum suorum suadent a se recedi, ne per bonos regantur, et eo uehementius quo deferunt eis honorem, et tamen factis suis a se recedere admonent, ut honorificentiam eorum significauerit Petrus cadens ad pedes Domini, mores autem in eo quod ait: Exi a me, Domine, quia peccator homo sum. Quod tamen quia non fecit Dominus, non enim recessit ab eis, sed eos subductis nauibus ad littus perduxit, significat in bonis et spiritalibus uiris non esse oportere hanc uoluntatem.  ut peccatis turbarum commoti, quod quasi securius tranquilliusque uiuant, munus ecclesiasticum deserant.

Et ait ad Simonem iehsu: Noli timere. Confortat Dominus timorem carnalium, animosque fragilium consolando erigit, ne quis uel de sue conscientia culpe tremens, uel de aliorum innocentia stupens, sanctitatis iter formidet aggredi. Quod autem sequitur:

Ex hoc iam homines eris capiens. Ad ipsum Petrum specialiter pertinet. Exponit enim ei Dominus quid hec captura piscium significet, quod uidelicet ipse sicut nunc per retia pisces, sic aliquando per uerba sit capturus homines: totusque facti huius ordo quid in Ecclesia, cuius ipse typum tenet, quotidie geratur ostendat. Quod uero subiungitur,

Et subductis ad terram nauibus, relictis omnibus, secuti sunt eum. Potest significare finem temporis quo ab huiusmodi salo, qui Christo inheserint, penitus recessuri  sunt. Sciendum est autem hanc eamdem non esse lectionem, qua Mattheus et Marcus binos de nauiculis piscatores, primo Petrum et Andream, deinde filios Zebedei a Domino narrant esse uocatos . Non enim eos Lucas nunc a Domino uocatos, sed tantum Petro fuisse predictum quod homines esset capturus, insinuat. Quod non ita dictum est, quasi iam pisces nunquam esset capturus, nam et post resurrectionem Domini legimus eos esse piscatos. Unde datur intelligi, eos ad capturam piscium ex more remeasse, ut postea fieret, quod Mattheus et Marcus narrant, quando eos binos uocauit . Tunc enim non subductis ad terram nauibus tanquam cura redeundi, sed ita eum secuti sunt, tanquam uocantem ac iubentem ut sequerentur.



HOMILIA uI. IN DOMINICA SEPTIMA POST TRINITATEM.


 MARC. uIII, MATTH. Xu. In illo tempore, cum multa turba esset cum Iesu, nec haberent quod manducarent, conuocatis discipulis, ait illis: Misereor super turbam, qui ecce iam triduo sustinent me, nec habent quod manducent, etc.

In hac lectione consideranda est in uno eodemque Redemptore nostro distincta operatio diuinitatis et humanitatis: atque error Eutychetis, qui unam tantum in Christo operationem dogmatizare presumit, procul a Christianis finibus expellendus. Quis enim non uideat hoc quod super turbam miseretur Dominus, ne uel inedia uel uie longioris labore deficiat, affectum esse et compassionem humane fragilitatis? Quod uero de septem panibus et pisciculis paucis quatuor hominum millia saturauit, diuine opus esse uirtutis? Mystice autem hoc miraculo designatur quod uiam seculi presentis aliter incolumes transire nequimus, nisi nos gratia Redemptoris  nostri alimento uerbi sui reficiat. Hoc uero typice inter hanc refectionem et illam quinque panum ac duorum piscium distat, quod ibi littera ueteris Instrumenti spiritali gratia plena esse signata est, hic autem noui ueritas ac gratia Testamenti fidelibus ministranda monstrata est. Sane utraque refectio in monte celebrata est, ut aliorum Euangelistarum narratio declarat: quia utriusque Scriptura Testamenti recte intellecta altitudinem nobis celestium et preceptorum mandat et premiorum: utraque altitudinem Christi, qui est mons domus Domini, in uertice montium consona uoce predicat . Qui enim edificatam super se ciuitatem siue domum Domini, id est Ecclesiam, in altum bonorum extollit operum, et cunctis manifestam gentibus exhibet, ipse hanc ab infimis delectationibus abstractam pane celi reficit, atque ad appetitum superne suauitatis dato pignore cibi spiritalis accendit.

Misereor, inquit, super turbam: quia ecce iam triduo  sustinent me, nec habent quod manducent. Et si dimisero eos ieiunos in domum suam, deficient in uia. Quare triduo turba Dominum sustinuerit, Mattheus exponit plenius, qui ait: Et ascendens in montem, sedebat ibi. Et accesserunt ad eum turbe multe habentes secum mutos, cecos, claudos, debiles, et alios multos, et proiecerunt eos ad pedes eius, et curauit eos . Turba ergo triduo Dominum propter sanationem infirmorum suorum sustinet, cum electi quique fide sancte Trinitatis lucidi Domino pro suis suorumque peccatis, anime uidelicet languoribus, perseueranti instantia supplicant. Item turba triduo Dominum sustinet, quando multitudo fidelium peccata que perpetrauit, per penitentiam declinans ad Dominum se in opere, in locutione atque in cogitatione conuertit. Quos dimittere ieiunos in domum suam Dominus non uult, ne deficiant in uia, quia uidelicet conuersi peccatores in presentis uite uia deficiunt, si in sua conscientia sine doctrine  sancte pabulo dimittantur. Ne ergo lassentur in huius peregrinationis itinere, pascendi sunt sacra admonitione. ualde autem pensanda est pia sententia, que processit ex ore ueritatis, qua dicitur:

Quidam enim ex eis de longe uenerunt. Est enim qui nichil fraudis et nichil carnalis corruptionis expertus ad omnipotentis Dei seruitium festinauit. Iste de longinquo non uenit, quia per incorruptionem et innocentiam proximus fuit. Alius nulla impudicitia, nullis flagitiis inquinatus, solum autem coniugium expertus, ad ministerium spiritale conuersus est. Neque iste uenit e longinquo, quia usus coniunctione concessa per illicita non errauit. Alii uero post carnis flagitia, alii post falsa testimonia, alii post facta furta, alii post illatas iniurias et uiolentias, alii post perpetrata homicidia ad penitentiam redeunt, atque ad omnipotentis Dei seruitium conuertuntur: hi uidelicet ad Dominum de longinquo ueniunt. Quanto enim quisque plus in prauo opere errauit, tanto ab omnipotente  Domino longius recessit. Dentur ergo alimenta eis etiam qui de longinquo ueniunt, quia conuersis peccatoribus doctrine sancte cibi prebendi sunt ut in Deum uires reparent quas in flagitiis amiserunt. Item Iudei quicunque in Christo crediderunt, de prope ad illum uenerunt, quia legis et prophetarum erant litteris edocti de illo. Credentes uero ex gentibus de longe utique uenerunt ad Christum, quia nullis paginarum sanctarum monumentis de eius erant fide premoniti.

Et interrogauit eos: Quot panes habetis? Qui dixerunt, Septem. Bene septem panes in mysterio Noui Testamenti ponuntur, in quo septiformis gratia Spiritus sancti plenius fidelibus cunctis et credenda reuelatur et credita datur. Neque hordeacei fuisse produntur, sicut illi quinque de quibus sunt quinque hominum millia saturata, ne iterum sicut in lege uitale anime alimentum corporalibus sacramentis obtegeretur. Hordei enim medulla tenacissima palea tegitur.

 Et precepit turbe discumbere super terram. Supra in refectione quinque panum turba super fenum uiride discumbebat, nunc ubi septem panibus reficienda est, supra terram discumbere precipitur, quia per Scripturam legis carnis desideria calcare et comprimere iubemur. Omnis enim caro fenum, et omnis gloria eius tanquam flos feni . In Nouo autem Testamento ipsam quoque terram ac facultates temporales derelinquere precipimur. uel certe quia mons in quo turba dominicis panibus reficiebatur, altitudinem, ut supra diximus, Redemptoris nostri significat, ibi super fenum, hic super terram reficitur. Ibi enim celsitudo Christi propter carnales homines et Hierusalem terrenam carnali spe et desiderio tegitur; hic autem, remota omni cupiditate carnali, conuiuas Noui Testamenti spei permanentis firmamentum tanquam ipsius montis soliditas, nullo feno interposito, continebat.

Et accipiens septem panes, gratias agens, fregit, et  dabat discipulis suis ut apponerent, et apposuerunt turbe. Dominus accipiens panes dabat discipulis, ut ipsi acceptos turbe apponerent: quia spiritalis dona scientie tribuens apostolis, per eorum ministerium uoluit Ecclesie sue per orbem uite cibaria distribui. Quod autem fregit panes quos discipulis daret, apertionem designat sacramentorum, quibus ad perpetuam salutem nutriendus erat mundus. Cum enim ait ipse Dominus, Et nemo nouit Filium, nisi Pater: neque Patrem quis nouit, nisi Filius, et cui uoluerit Filius reuelare , quid nisi panem uite nobis per se aperiendum demonstrauit, et cuius interiora cernenda per nos ipsos penetrare nequiuimus? Cui contra propheta miserabilem quorumdam famem deplorans, aiebat: Paruuli petierunt panem, nec erat qui frangeret eis . Quod est aliis uerbis dicere: Indocti quesierunt pabulum uerbi Dei, quo ad uirtutem bone operationis conualescerent refici, nec erat, magistris deficientibus, qui eis Scripturarum  arcana patefaceret, eosque ad uiam ueritatis institueret. Acceptis autem ad frangendum panibus, Dominus gratias agit, ut et ipse quantum de salute generis humani congaudeat, ostendat, et nos ad agendas semper Deo gratias informet, cum uel terreno pane carnem, uel animam celesti superna gratia largiente reficimus.

Et habebant pisciculos paucos, et ipsos benedixit, et iussit apponi. Si in panibus septem Scriptura Noui Testamenti designatur, in cuius lectione per gratiam sancti Spiritus internas mentium epulas inuenimus, quid in pisciculis quos benedicens pariter Dominus turbe iussit apponi, nisi sanctos accipimus illius temporis quo eadem est condita Scriptura, uel quorum ipsa Scriptura fidem, uitam, et passiones continet? Qui de turbulentis huius seculi fluctibus erepti, ac diuina benedictione consecrati, refectionem nobis internam, ne huius mundi transeuntis excursu deficiamus, exemplo sue uel uite prebuere uel mortis.

 Et manducauerunt, et saturati sunt. Manducant de panibus Domini ac piscibus, et saturantur, qui audientes uerba Dei, et exempla intuentes, ad profectum uite correctionis per hec excitari atque assurgere festinant. Quibus apte congruit illud Psalmiste, Edent pauperes, et saturabuntur, et laudabunt Dominum; qui requirent eum, uiuet cor eorum in seculum seculi . Quod est aperte dicere: Audient humiles uerbum Dei, et facient, et ad laudem non suam, sed superni largitoris cuncta que bene gerunt referent. Unde merito ad uitam interioris hominis eternam, utpote pane uite saturati, peruenient. Cui contra tardis auditoribus per prophetam exprobratur: Manducastis, et non estis saturati . Manducant namque, et non saturantur, qui panem uerbi Dei audiendo degustant, sed non faciendo que audiunt, nichil ex his interne dulcedinis, quo cor ipsorum confirmetur, in uentrem memorie recipiunt.

Et sustulerunt quod superauerat de fragmentis septem  sportas. Quod turbis saturitatis superat, apostoli sustollunt, et septem sportas implent, quia sunt altiora perfectionis precepta uel potius exhortamenta et consilia, que generalis fidelium multitudo nequit seruando et implendo attingere. Quorum exsecutio illos proprie respicit, qui maiore sancti Spiritus gratia pleni generalem populi Dei conuersationem mentis atque operis sublimitate transcendunt, qualibus dicitur: Si uis perfectus esse, uade, uende omnia que habes . Unde bene sporte, quibus dominicorum sunt condita fragmenta ciborum, propter septiformem Spiritus gratiam septem fuisse memorantur. Nam quia sporte iunco et palmarum foliis solent contexi, merito in sanctorum significatione ponuntur. Iuncus quippe super aquas nasci consueuit, palma uero uictricem ornat manum. Et iunceis uasis recte comparantur electi, cum radicem cordis, ne forte ab amore eternitatis arescat, in ipso uite fonte collocant. Assimilantur et eis que de palmarum sunt foliis contexta, cum indefectiuam  eterne retributionis memoriam puro in corde retinent. Et bene turba, quamuis reliquias dominici prandii non caperet, manducasse tamen et saturata esse narratur: quia sunt nonnulli qui etsi omnia sua relinquere nequeunt, neque explere hoc quod de uirginibus dicitur, Qui potest capere capiat , ceteraque huiusmodi: tamen esurientes et sitientes iustitiam saturantur, cum audiendo mandata legis Dei ad uitam perueniunt eternam .

Erant autem qui manducauerunt quasi quatuor millia, et dimisit eos. Bene quatuor millia, ut ipso etiam numero doceret euangelicis se pastos esse cibariis.



HOMILIA uII. IN DOMINICA OCTAuA POST TRINITATEM.


 LUC. uI, MATTH. uII. In illo tempore, dixit iehsu discipulis suis: Attendite a falsis prophetis, qui ueniunt ad uos in uestimentis ouium, intrinsecus sunt autem lupi rapaces. Non est enim arbor bona, que facit fructus malos, etc.

Contra hypocritam que ceperat Christus iehsu Saluator noster, exsequitur. Si ueram, inquit, et non fictam uis habere iustitiam, que uerbis ostentas etiam factis compensare curato, ut bona existens arbor, bonis orneris et fructibus. Quia etsi se fingat hypocrita, non est bonus qui facit opera mala: etsi reprehendat insontem, non ideo malus est qui facit opera bona.

Unaqueque enim arbor de fructu suo cognoscitur. Qui sit fructus, quo mala bonaue dignosci debeat arbor, Apostolus ostendit, dicens: Manifesta autem sunt opera carnis, que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, hereses, inuidie, homicidia, ebrietates, comessationes, et his similia que predico uobis sicut predixi: quoniam qui talia agunt, regnum Dei non consequentur.  Fructus autem spiritus est caritas, gaudium, pax, longanimitas, bonitas, benignitas, fides, modestia, rontinentia . Ceterum eleemosyna, uel oratio, uel ieiunium, fructus quidem est proprie bonorum, sed nonnunquam simulate etiam usurpatus a malis, de quibus Dominus ait: Quia receperunt mercedem suam . Et alibi: Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces . Sed non ideo debent oues odisse uestimentum suum, quod plerumque illo se occultant lupi, dum aliud ostentant ad decipiendum, aliud exerunt ad depredandum uel interficiendum eos qui sub isto uestitu ouino lupos uidere non possunt. Hic ergo non est fructus de quo cognosci arborem monet, sed ille qui est supra monstratus.

Neque enim de spinis colligunt ficus, neque de rubo uindemiant uuam. Spinas reor et rubum seculi curas et punctiones esse uitiorum, de quibus peccanti homini  dictum est: Terra tua spinas et tribulos germinabit tibi . Ficus uero et uuam dulcedinem conuersationis noue, quam Dominus in nobis esurit, et feruorem dilectionis qui letificat cor hominis de quibus Euangelio coruscante uox turturis in terra longe lateque resonabat, ficus protulit grossos suos, uinee florentes dederunt odorem . Non autem de spinis ficus, non uua de rubo colligitur, quia mens adhuc ueteris hominis consuetudine depressa simulare potest, sed fructus noui hominis ferre non potest. Quod si quis obiicere uoluerit ac dicere quod et Moyses de rubo uindemiarit uuam, quando a cognato gentili consilium utile suscepit : et de spinis collegerint ficus hi, quibus dictum est de Phariseis, Que dicunt facite, que autem faciunt, facere nolite , sciat quia sicut uerax nonnunquam palmes sepi inuoluta recumbit, portansque fructum spina non suum usibus seruat humanis: sic dicta uel acta malorum, si quando bonis  prosunt, non hoc ipsi faciunt mali, sed fit de illis superno prouidente consilio.

Bonus homo de bono thesauro cordis sui profert bonum, et malus homo de malo profert malum. Idem thesaurus cordis quod radix est arboris, et quod de corde profertur, idem est quod arboris fructus. Qui ergo thesaurum in corde patientie perfectique habet amoris optimos nimirum fructus effundens, diligit inimicum, benefacit odienti, benedicit maledicenti, orat pro calumniante, percutienti se uel despolianti non reluctatur, omni petenti tribuit, sua ablata non repetit, non iudicare, non condemnare desiderat, errantem patienter amanterque corrigit, et cetera que supra Saluator edocuit . At qui nequam thesaurum corde seruat, odit amicum, maledicit diligenti, maledicit benedicenti , et cetera que dominicus sermo redarguit, bono thesauro contraria peragit. Qui ne sibi frustra blandiretur, ex eo quod sequitur:

 Ex abundantia enim cordis os loquitur. Quasi non fructus arboris, sed folia, hoc est uerba solum, et non magis opera, uel ueri Christiani, uel hypocrite querantur, consequenter Dominus adiungit:

Quid autem uocatis me, Domine, Domine, et non facitis que dico? Ac si aliis uerbis ita diceret: Quid folia recte confessionis uos germinare iactatis, qui nullos operis boni fructus ostenditis? Unde Apostolus pretiosum a uili separaturus: hoc est, bonum thesaurum a malo, bonam arborem a mala, perfectum boni magistri discipulum ab hypocrita, ducem uidentem a ceco secreturus, ait: ueniam autem ad uos, si Dominus uoluerit, et cognoscam non sermonem eorum qui inflati sunt, sed uirtutem . Non enim in sermone est regnum Dei, sed in uirtute. Per oris ergo locutionem Dominus uniuersa que uel actu, uel fatu, uel cogitatu de corde proferimus, insinuat, que magis quam hominibus dicta nuda et aperta sunt oculis eius. Nam et moris est Scripturarum, uerba pro rebus ponere, unde Psalmista:  Dic, inquit, anime mee: Salus tua ego sum , et Ezechias, Non fuit uerbum, quod non ostenderim eis. Qui utique rerum, et non uerborum Chaldeis reuelarat arcana. Itemque Apostolus, Et nemo dicit Dominum Iesum, nisi in Spiritu sancto : pro eo ut diceret, Nemo Dominum Iesum intellectu cernit, nemo uoluntate amplectitur, nisi per gratiam Spiritus sancti.



HOMILIA uIII. IN DOMINICA NONA POST TRINITATEM.


LUC. XuI. In illo tempore, dixit iehsu discipulis suis parabolam hanc: Homo quidam erat diues, qui habebat uillicum, et hic diffamatus est apud illum, quasi dissipasset bona ipsius. Et uocauit illum, et ait illi: Quid hoc audio de te? Redde rationem uillicationis tue. Iam enim non poteris uillicare. Ait autem uillicus intra se: Quid faciam, quia dominus  meus aufert a me uillicationem? Fodere non ualeo, mendicare erubesco. Scio quid faciam, ut cum amotus fuero a uillicatione, recipiant me in domos suas, etc.

In uillico hoc quem dominus eiiciebat de uillicatu, et laudauit eum quod in futurum sibi prospexerit, non omnia debemus ad imitandum sumere. Non enim aut Domino nostro facienda est in aliquo fraus, ut de ipsa fraude eleemosynas faciamus; aut eos a quibus recipi uolumus in tabernacula eterna, tanquam debitores Dei et Domini nostri fas est intelligi, cum iusti et sancti significentur hoc loco, qui eos introducant in tabernacula eterna, qui necessitatibus suis terrena bona communicauerint. De quibus etiam dicit, Quod si quis alicui eorum calicem aque frigide dederit tantum in nomine discipuli, non perdet mercedem suam . Sed etiam e contrario dicuntur iste similitudines, ut intelligamus si laudari potuit ille a domino, cui fraudem faciebat,  quanto amplius placeant Domino Deo, qui secundum eius preceptum illa opera faciunt. Sicut etiam de iudice iniquitatis qui interpellabatur a uidua, comparationem duxit ad iudicem Deum, cui nulla ex parte iudex iniquus conferendus est, uillici sane uocabulo discimus eos, qui pecunias habent, non iam dominos sue, sed aliene potius rei dispensatores esse putandos. Qui si iuxta huius serui exemplum sedulo finiende uillicationis ac rationis reddende tempus preuiderint, facile terrenorum omnium delectatione simul et dilectione nudati, plus sibi de amicis conquerendis in futuro, quam diuitiis in presenti colligendis prospicere curabunt. Qui multa secum anxius pertractando, Quid faciam? inquit, fodere non ualeo, mendicare erubesco. Ablata quippe uillicatione, fodere non ualemus, quia finita hac uita in qua tantum licet operari, nequaquam ultra bone conuersationis fructum ligone deuote compunctionis licet inquirere. Mendicare, confusionis est: illo scilicet pessimo genere mendicandi,  quo uirgines ille fatue mendicasse referuntur, que, ingruente tempore nuptiarum, oleo uirtutum deficiente, sapientibus dixerunt: Date nobis de oleo uestro, quia lampades nostre exstinguuntur , et de quo Salomon ait, Propter frigus piger arare noluit: mendicabit ergo estate, et non dabitur ei .

Conuocatis itaque singulis debitoribus domini sui, dicebat primo: Quantum debes domino meo? At ille dixit, Centum cados olei. Dixitque illi, Accipe cautionem tuam, et sede cito, scribe quinquaginta. Deinde alii dixit: Tu uero quantum debes? Qui ait, Centum coros tritici. Ait illi, Accipe litteras tuas, et scribe octoginta. Cadus Greca amphora est, continens urnas tres, corus uero modios triginta complectitur. Quod autem de centum cadis olei quinquaginta scribi fecit a debitore, et de centum coris tritici octoginta, ad nichil aliud ualere arbitror, nisi ut ea que similiter in sacerdotes atque in leuitas Iudeus quisque operatur, in Christi Ecclesia abundet iustitia eius,  super Scribarum et Phariseorum, ut cum illi decimas darent, isti dimidias, dent sicut non de fructibus, sed de ipsis bonis suis fecit Zacheus : aut certe duplicet decimas ut duas decimas dando superet impendia Iudeorum. Nisi forte quis simpliciter accipiendum putet, quod omnis qui indigentiam cuiuslibet pauperis sanctorum, uel ex dimidia, uel certe ex quinta parte, quantum uiginti, uel quinquaginta ad centum sunt, alleuiauerit, certa sue misericordie sit mercede donandus.

Et laudauit Dominus uillicum iniquitatis, quia prudenter fecisset. Quia filii huius seculi prudentiores filiis lucis in generatione sua sunt. Audiant sapientes huius seculi, ut stultam sapientiam deserere, et sapientem Dei stultitiam discere queant, quanti eorum sapientiam diuina equitas estimauerit, quos non uere prudentes, sed in generatione sua prudentes esse commemorat, iuxta hoc quod alibi dicitur: ue, qui sapientes estis in oculis uestris et coram uobismetipsis  prudentes . Necnon et amatores eterne uite filios lucis appellando, non aliud eos qui sapientes sunt ut faciant mala, bene autem facere nescierunt, quam filios arguit esse tenebrarum. Filii autem lucis et filii huius seculi uocantur , quomodo filii regni et filii perditionis. Cuius enim quisque agit opera, eius cognominatur et filius.

Et ego uobis dico, Facite uobis amicos de mammona iniquitatis: ut, cum defeceritis, recipiant uos in eterna tabernacula. Mammonam iniquitatis ob hoc appellat istam pecuniam quam possidemus ad tempus, quia mammona diuitie interpretantur. Nec sunt iste diuitie nisi iniquis, qui in eis constituunt spem atque copiam beatitudinis sue. A iustis uero cum hec possidentur, est quidem ista pecunia, sed non sunt illis diuitie nisi celestes et spiritales, quibus indigentiam suam spiritaliter supplentes, exclusa egestate miserie, beatitudinis copia ditabuntur. Si autem hi qui prebent eleemosynam, de iniquo mammona faciunt  sibi amicos, a quibus in eterna tabernacula recipiantur, quanto magis hi qui spiritales largiuntur epulas, qui dant conseruis cibaria in tempore suo, certissima debent spe summe retributionis erigi?

Qui fidelis est in minimo, et in maiore fidelis est. et qui in modico iniquus est, et in maiore iniquus est. Sunt qui uiscera pietatis et opera misericordie, que proximis debentur, ignorantes, merito tamen se castitatis, uigiliarum, longe orationis, plene fidei, ieiuniorum, ceterarumque uirtutum que Dei dilectio gignere solet, ueraciter fideles existimant: sed ipso iudice attestante, qui fidelis est in minimo, id est, in pecunia cum paupere participanda, et in maiore fidelis est, illo uidelicet actu, quo specialiter adherere Creatori, et unum cum eo spiritus effici desiderat. At qui temporalia que possidet, recte dispensare dissimulat, eternorum sibi gloriam de qua tumet euacuat. Qui enim non diligit fratrem suum quem, uidet, Deum, quem non uidet, quomodo  potest diligere ? Et sicut idem dicit, Qui habuerit substantiam mundi, et uiderit fratrem suum necesse habere, et clauserit uiscera sua ab eo, quomodo caritas Dei manet in eo ?

Si ergo in iniquo mammone fideles non fuistis, quod uestrum est, quis credit uobis? De iniquo mammone quod diuitias malorum significet, supra explanatum est. Quarum mentionem Saluator faciens alibi dicit, Quia fallacia diuitiarum suffocat uerbum . ueras autem diuitias uel ipsa eterne uite gaudia, de quibus scriptum est, que diuitie hereditatis eius in sanctis, uel uirtutum spiritalium, quibus ad uitam peruenitur, copiam significat, de quibus dicit Isaias: Diuitie salutis, sapientia et scientia: timor Domini, ipse thesaurus eius .

Et si in alieno fideles non fuistis, quod uestrum est, quis dabit uobis? Aliene sunt a nobis huius seculi facultates, id est, extra naturam site. Nihil enim intulimus in hunc mundum, haud dubium quia nec  auferre quid possumus. Nostra autem possessio, regnum celorum: nostra uita Christus est: nostre opes sunt spiritalium operum fructus , de quibus Salomon ait: Redemptio anime uiri, proprie diuitie eius . Arguit ergo Phariseos fraudis et auaritie, qui quoniam in facultatibus suis fideles non fuerunt, communia Conditoris bona priuatim habere malentes, nec Christum accipere meruerunt, quem publicanus ille, cuius paulo ante memini, Zacheus, ut acquirere posset, dimidiam partem bonorum suorum obtulit .



HOMILIA IX. IN DOMINICA DECIMA POST TRINITATEM.


LUC. XIX, MATTH. XXIu, MARC. XIII. In illo tempore, cum appropinquasset iehsu Hierusalem, uidens ciuitatem fleuit super illam, dicens: Quia si cognouisses et tu, et quidem in hac die tua que ad pacem  tibi, nunc autem abscondita sunt ab oculis tuis. Quia ueniet dies in te, et circumdabunt te inimici tui uallo, et circumdabunt te, et coangustabunt te undique, etc.

Quod flente Domino illa Hierosolymorum subuersio describatur, que a uespasiano et Tito Romanis principibus facta est, nullus qui historiam euersionis eiusdem legit, ignorat. Sed querendum prius est quid sit quod dicitur:

uidens ciuitatem, fleuit super illam dicens: Quia si cognouisses et tu. Fleuit etenim pius Redemptor ruinam perfide ciuitatis, quam ipsa sibi ciuitas non cognoscebat esse uenturam. Cui a flente Domino recte dicitur, Quia si cognouisses et tu, subaudis fleueras, que modo, quia nescis quod imminet, exsultas; unde et subditur:

Et quidem in hac die tua que ad pacem tibi. Cum enim carnis uoluptatibus se daret, uentura mala non prospiceret, in die sua que ad pacem ei esse  poterant, habebat. Cur uero bona presentia ad pacem habuerit, manifestatur cum subditur:

Nunc autem abscondita sunt ab oculis tuis. Si enim cordis eius oculis mala que imminerent abscondita non essent, leta in presentibus prosperis non fuisset. Cuius mox etiam pena que de Romanis, sicut predixi, principibus imminebat, adiuncta est, cum dicitur:

Quia uenient dies in te, et circumdabunt te inimici tui uallo, et circumdabunt te, et coangustabunt te undique, et ad terram prosternent te, et filios tuos qui in te sunt. Hoc quoque quod additur:

Et non relinquent in te lapidem super lapidem. Etiam ipsa iam eiusdem ciuitatis transmigratio testatur, quia dum nunc in eo loco constructa est, ubi extra portam Dominus crucifixus fuerat, prior illa Hierusalem funditus est euersa: cui ex qua culpa euersionis sue pena fuerit illata, subiungitur:

 Eo quod non cognoueris tempus uisitationis tue. Creator quippe omnium per incarnationis mysterium hanc uisitare dignatus est, sed ipsa timoris et amoris illius recordata non est. Unde etiam per prophetam increpatione cordis humani aues celi ad testimonium deducuntur, cum dicitur: Miluus in celo cognouit tempus suum, turtur, et hirundo et ciconia custodierunt tempus aduentus sui, populus autem meus non cognouit iudicium Domini .

Et ingressus in templum, cepit eiicere uendentes in illo et ementes, dicens illis, Scriptum est: Quia domus mea domus orationis est. Qui enarrauit mala uentura, et protinus templum ingressus est, ut de illo uendentes et ementes eiiceret, profecto innotuit quia ruina populi maxime ex culpa sacerdotum fuit. Euersionem quippe describens, sed uendentes et ementes in templo feriens, in ipso effectu sui operis ostendit unde radix prodit perditionis.

uos autem fecistis illam speluncam latronum. Qui  ad accipienda munera in templo residebant, profecto quia quibusdam non dantibus, lesiones exquirerent, dubium non erat. Domus ergo orationis spelunca latronum facta fuerat, quia ad hoc in templo assistere nouerant, ut aut non dantes munera studerent corporaliter persequi, aut dantes spiritaliter necare. Quia uero Redemptor noster predicationis uerba nec indignis et ingratis subtrahit, postquam discipline uigorem eiiciendo peruersos tenuit, donum mox gratie ostendit; nam subditur:

Et erat docens quotidie in templo. Hec iuxta historiam breuiter tractando transcurrimus, nunc eadem morali intellectu discutienda repetamus. uidens ciuitatem, fleuit super illam dicens, Quia si cognouisses et tu. Hoc semel egit, cum perituram ciuitatem esse nuntiauit: hoc quotidie Redemptor noster per electos suos agere nullatenus cessat, cum quosdam ex bona uita ad mores reprobos peruenisse considerat. Plangit enim eos, qui nesciunt cur plangantur, quia,  iuxta Salomonis uerba, Letantur cum malefecerint, et exsultant in rebus pessimis . Qui si damnationem suam, que eis imminet, agnouissent, semetipsos cum lacrymis delictorum plangerent. Et quidem in hac die tua que ad pacem tibi. Suam hic diem habet anima peruersa, que transitorio gaudet in tempore, cui ea que adsunt, ad pacem sunt: quia dum ex rebus temporalibus letatur, dum honoribus extollitur, dum in carnis uoluntate resoluitur, dum nulla uenture pene formidine terretur, pacem habet in die sua que graue damnationis sue scandalum die habebit aliena. Ibi enim affligenda est, ubi iusti letabuntur. Nunc autem abscondita sunt ab oculis tuis. Peruersa anima rebus presentibus dedita, in terrenis uoluptatibus resoluta, abscondit sibi mala sequentia, quia preuidere futura refugit, que presentem letitiam perturbent: dumque in presentis uite oblectatione se deserit, quid aliud quam clausis oculis ad ignem uadit? Quia uenient dies in te, et circumdabunt  te inimici tui uallo. Qui unquam sunt humane anime maiores inimici quam maligni spiritus? qui hanc a corpore exeuntem obsident, quam in carnis amore positam deceptoriis delectationibus fouent. Quam uallo circumdant, quia ante mentis eius oculos reductis iniquitatibus quas perpetrauit, hanc ad societatem sue damnationis trahentes coarctant. Et circumdabunt te, et coangustabunt te undique. Maligni spiritus undique animam coangustant, quando ei non solum operis, uerum etiam locutionis atque insuper cogitationis iniquitates replicant, ut que prius se per multa dilatauit in scelere, ad extremum de omnibus angustetur in retributione. Et ad terram consternent te, et filios tuos qui in te sunt. Tunc anima per cognitionem reatus sui ad terram consternitur, caro quam uitam suam credidit, redire ad puluerem urgetur. Tunc in morte filii illius cadunt, cum cogitationes illicite que modo ex illa prodeunt, in extrema uite ultione dissipantur, sicut scriptum est:  In die illa peribunt omnes cogitationes eorum . Que scilicet dure cogitationes intelligi etiam per lapidum significationem ualent, nam sequitur: Et non relinquent in te lapidem super lapidem. Peruersa etenim mens cum peruerse cogitationi adhuc peruersiorem adiicit, quid aliud quam lapidem super lapidem ponit? Sed in destructa ciuitate super lapidem lapis non relinquitur, quia cum ad ultionem suam anima deducitur, omnis ab illa cogitationum suarum constructio dissipatur. Eo quod non cognoueris tempus uisitationis tue, peruersam quoque animam omnipotens Deus modis multis uisitare consueuit. Nam assidue hanc uisitat precepto, aliquando autem flagello, aliquando uero miraculo, ut et uera qui nesciebat, audiat, et tum adhuc superbiens atque contemnens, aut dolore compuncta redeat, aut beneficiis deuicta, malum quod fecit erubescat. Sed quia uisitationis sue tempus minime cognoscit, illis in extremo uite inimicis traditur, cum quibus in eterno iudicio damnationis sue societate colligatur. Et ingressus in templum,  cepit eiicere uendentes in illo, et ementes. Sicut templum Dei in ciuitate est, ita in plebe fideli uita religiosorum. Et sepe nonnulli religionis habitum sumunt, sed dum sacrorum ordinum locum percipiunt, sancte religionis officium, commercium terrene negotiationis tribuunt. uendentes quippe in templo sunt, qui hoc quod quibusdam iure competit, ad premium largiuntur. Iustitiam enim uendere est, hanc pro premii acceptione seruare. Ementes uero in templo sunt, qui dum hoc persoluere proximo quod iustum est nolunt, dumque rem iure debitam facere contemnunt, dato patronis premio, emunt peccatum. Quibus bene dicitur, Domus mea domus orationis est; uos autem fecistis eam speluncam latronum. Quia dum nonnunquam peruersi homines locum religionis tenent, ibi malitie sue gladiis occidunt, ubi uiuificare proximos orationis sue intercessione debuerunt. Templum quoque et domus Dei est ipsa mens atque conscientia fidelium, qui si quando in  lesione proximi peruersas cogitationes profert, quasi in spelunca latrones resident: et simpliciter gradientes interficiunt, quando in eos qui in nullo rei sunt, lesionis gladios defigunt. Mens enim fidelium non iam domus orationis, sed spelunca latronis est, quando, relicta innocentia et simplicitate sanctitatis, illud conatur agere, unde ualeat proximis nocere. Sed quia contra peruersa hec omnia, uerbis Redemptoris nostri per sacras paginas indesinenter instruimur, nunc usque hoc agitur quod factum fuisse perhibetur cum dicitur:

Et erat docens quotidie in templo. Cum enim mentem fidelium ad cauenda mala subtiliter erudit, quotidie ueritas in templo docet.

Principes autem sacerdotum et scribe, et principes plebis querebant illum perdere, non inueniebant quid facerent illi. uel quia quotidie docebat in templo, uel quia latrones eiecerat de templo, uel quia ueniens illo quasi Rex et Dominus, a tanta credentium turba  laudem hymni celestis accepit, inuidi principes eum perdere querebant.

Omnis enim populus suspensus erat audiens illum. Duobus modis potest intelligi, quia, uel timentes populi tumultum, non inueniebant quid facerent Iesu, quem perdere disposuerunt: uel ideo Iesum perdere querebant, quia, suo magisterio neglecto, plures ad eum audiendum confluere cernebant. Libet interea paucis intueri quam pulchre legalis umbra Pasche, nostro uero Pasche, in quo immolatus est Christus, non tantum mysterii, sed et temporis ratione concordet. Decima, inquit, die mensis primi, tollat unusquisque agnum per familias domus sue. Iuxta quem ritum tolletis et hedum, et seruabitis eum usque ad quartum decimum diem eiusdem mensis . Decima enim die mensis primi, id est, ante quinque dies Pasche, sicut Ioannes euangelista testatur, egrediens omnis populus in montem Oliuarum, tulit inde Dominum . Qui agnus est,  quia uenit ut peccata tolleret, et peccatum in eo non est : hedus, quia peccati insimulatus est. Agnum domi intulerunt, qui gaudentes canebant, Benedictus qui uenit Rex in nomine Domini : hedum, qui contra zelantes aiebant: Magister, increpa discipulos tuos . Agnum, populus omnis qui suspensus erat, audiens illum: hedum, principes qui eum perdere cupiebant. Quinque autem dies ante Pascha, id est, a decima luna usque ad quartam decimam, agnum siue hedum immolaturi seruabant. Quia licet etiam tunc eius sanguinem sitirent, nemo tamen in eum misit manus, quia necdum uenerat hora eius. Agnum seruabant, qui libenter eius dictis auscultabant; hedum, qui insidiantes querebant capere aliquid ex ore eius ut accusarent eum. At uero quarta decima die completa, id est, declinata in uesperam, postquam corporis et sanguinis suis celebranda discipulis sacramenta contradidit, uenientibus qui eum comprehensum uincirent, cepit impleri quod sequitur: Et immolabit eum omnis multitudo  filiorum Isrel ad uesperam . Stabant enim iuxta crucem Iesu non solum impii qui mortem eius deriderent, sed etiam sancti qui lugerent .



HOMILIA X. IN DOMINICA UNDECIMA POST TRINITATEM.


LUC. XuIII. In illo tempore, dixit iehsu ad quosdam, qui in se confidebant tanquam iusti, et aspernabantur ceteros, parabolam istam: Duo homines ascenderunt in templum, ut orarent: unus phariseus, alter publicanus, etc.

Quia parabolam Dominus qua semper orare et non deficere docebat, ita conclusit, ut diceret, ueniente iudice, difficile fidem in terra reperiendam, ne quis sibi forte de superuacua fidei cognitione, uel etiam confessione blandiretur, mox altera iuncta  parabola diligentius ostendit a Deo fidei non uerba examinanda, sed opera: inter que nimirum opera maxime regnat humilitas. Unde et supra cum fidem grano sinapis minuto quidem, sed ex contritione flagranti compararet, quasi exponendo subiunxit: Cum feceritis omnia que precepta sunt uobis, dicite, Serui inutiles sumus . Cui contra superbi cum nequaquam omnia, sed modicum quid eorum que precepta sunt faciant, non solum mox de sua iustitia presumunt, sed et infirmos quosque despiciunt, atque ideo quasi fide uacui, cum orauerint, non exaudiuntur.

Duo homines ascenderunt in templum ut orarent: unus Phariseus, et alter publicanus. Publicanus humiliter orans, ad illa prefate uidue, hoc est Ecclesie, membra pertinet, de quibus supra dicitur: Deus autem non faciet uindictam electorum suorum clamantium ad se . Phariseus autem merita iactans, ad ea de quibus terribilis in conclusione  sententia subditur: uerumtamen Filius hominis ueniens, putas inueniet fidem in terra?

Phariseus stans, hec apud se orabat: Deus, gratias ago tibi, quia non sum sicut ceteri hominum, raptores, iniusti, adulteri, uelut etiam hic publicanus. Quatuor sunt species quibus omnis tumor arrogantium demonstratur, cum bonum aut a semetipsis habere se estimant, aut si sibi datum desuper credunt, pro suis se hoc accepisse meritis putant; aut certe cum iactant se habere quod non habent; aut despectis ceteris, singulariter uideri appetunt habere quod habent. Quia Phariseus iste iactantie peste laborasse deprehenditur, qui idcirco de templo absque iustificatione descendit, quia bonorum operum merita sibi quasi singulariter tribuens, oranti publicano se pretulit.

Ieiuno bis in sabbato, decimas do omnium que possideo. Ezechiel propheta de ostensis sibi celi animalibus scribit: Et totum corpus plenum oculis, in circuitu ipsorum quatuor . Corpora quippe  animalium idcirco plena oculis describuntur, quia sanctorum actio ab omni parte circumspecta est, bona desiderabiliter prouidens, mala solerter cauens. Sed nos sepe dum aliis rebus intendimus, fit ut alia negligamus; et ubi negligimus, ibi procul dubio oculum non habemus. Nam ecce Phariseus ad exhibendam abstinentiam, ad impendendam misericordiam, ad referendas Deo gratias oculum habuerat, sed ad humilitatis custodiam non habebat. Et quid prodest quod contra hostium insidias pene tota ciuitas caute custoditur, si unum foramen apertum relinquitur unde ab hostibus intretur?

Et publicanus a longe stans, nolebat nec oculos ad celum leuare, sed percutiebat pectus suum, dicens: Deus propitius esto mihi peccatori. Dico uobis, descendit hic iustificatus in domum suam ab illo. Quantam uenie fiduciam digne penitentibus prebet, quod publicanus qui reatum sue nequitie perfecte cognouit, fleuit, confessus est, et si iniustus ad templum  uenit, iustificatus a templo rediit. Typice autem Phariseus Iudeorum est populus, qui iustificationibus legis extollit merita sua; publicanus uero gentilis est, qui longe a Deo positus, confitetur peccata sua. Quorum superbiendo unus recessit humiliatus, alter lamentando appropinquare meruit exaltatus.

Quia omnis qui se exaltat, humiliabitur; et qui se humiliat, exaltabitur. Et de utroque populo prefato, et de omni superbo uel humili recte potest intelligi, sicut et illud quod alibi legimus: Ante ruinam exaltatur cor, et ante gloriam humiliatur . Quapropter et de uerbis elati Pharisei quibus humiliari meruit, possumus ex diuerso formam humilitatis qua sublimemur assumere: ut sicut ille consideratis et peiorum uitiis et suis uirtutibus est elatus ad ruinam, ita nos non nostra solum pigritia, sed et meliorum uirtutibus inspectis humiliemur ad gloriam, quatenus unusquisque nostrum hec apud se  supplex ac submissus obsecret: Deus omnipotens, miserere supplici tuo, quia non sum sicut innumeri serui tui, contemptu seculi sublimes, iustitie merito gloriosi, castitatis laude angelici, uelut etiam multi illorum, qui post flagitia publica penitendo tibi meruerunt esse deuoti. Qui etiam si quid boni tua gratia largiente fecero, quo fine hoc faciam, quaue a te districtione pensetur, ignoro.



HOMILIA XI. IN DOMINICA DUODECIMA POST TRINITATEM.


MARC. uII. In illo tempore, exiens iehsu de finibus Tyri, uenit per Sidonem ad mare Galilee inter medios fines Decapoleos, etc.

Surdus ille et mutus, quem mirabiliter curatum a Domino modo cum Euangelium legeretur, audiuimus, genus designat humanum, in his qui ab errore diabolice deceptionis diuina merentur gratia liberari. Obsurduit namque homo ab audiendo uite  uerbo, postquam mortifera serpentis uerba contra Deum tumidus audiuit: mutus a laude Conditoris effectus est, ex quo cum seductore colloquium habere presumpsit. Et merito clausit aures ab audienda inter angelos laude Creatoris, quas ad audiendam eiusdem Creatoris uituperationem sermonibus hostis incautus aperuit. Merito clausit os a predicanda cum angelis laude Creatoris, quod uelut ad meliorandum eiusdem opus Creatoris, cibi uetiti preuaricatione superbus impleuit. Et heu miser generis humani defectus! quod in radice uitiosum germinauit, uitiosius multo dilatari cepit in propagine ramorum, ita ut ueniente in carne Domino, exceptis paucis de Iudea fidelibus, totus pene mundus ab agnitione et confessione ueritatis surdus erraret et mutus. Sed ubi abundauit peccatum, superabundauit et gratia . uenit namque Dominus ad mare Galilee, ubi nouerat egrotare quem sanaret. uenit sue gratia pietatis ad tumentia, turbida, et instabilia gentium corda, in quibus nouerat esse  qui ad suam gratiam pertinerent. Et bene inter medios fines Decapoleos ad mare Galilee, ubi egrotum sanaret, uenisse perhibetur, quia, relicto ob perfidiam populo, qui decalogi mandata acceperat, exteras uenit ad gentes, ut, sicut Ioannes ait, Filios Dei qui erant dispersi, congregaret in unum .

Et adducunt, inquit, ei surdum et mutum, et deprecantur eum, ut imponat illi manum. Quia ipse surdus Saluatorem agnoscere, mutus rogare nequibat, adducunt eum amici, et pro eius salute Domino supplicant. Sic nimirum, sic in spiritali necesse est curatione geratur, ut si quis humana industria ad auditum confessionemque ueritatis conuerti non potest, diuine pietatis offeratur aspectibus, atque ad sanandum eum superne manus flagitetur auxilium. Nec tardat celestis misericordia medici, si intenta precantum non hesitat, nec deficit oratio. Unde statim subinfertur:

Quia apprehendens egrotum iehsu de turba seorsum,  misit digitos suos in auriculas eius, et exspuens tetigit linguam eius. Digitos quippe surdo in auriculas mittit, ut audiat, cum per dona gratie spiritalis diu non credentes ad auditum sui uerbi conuertit. Exspuens, linguam muti ut loqui ualeat, tangit, cum per ministerium predicationis rationem fidei, quam confiteri debeat, prestat. Per digitos namque Domini Spiritus sancti dona significari et ipse docet dicens: Si ego in digito Dei eiicio demonia ; quod alius euangelista manifestius ponit: Si ego in spiritu Dei eiicio demones ; et Psalmista, ubi ait: Quoniam uidebo celos opera digitorum tuorum , id est, uidebo sanctos non sue merito uirtutis, sed tui munere spiritus a terrenis suspensos, et celesti factos conuersatione sublimes. Sputum quoque capitis et oris Domini uerbum est Euangelii, quod ex inuisibili diuinitatis arcano sumptum, uisibiliter mundo, ut sanari posset, ministrare dignatus est. Notandum sane quod Dominus priusquam auriculas  linguamque sanandi tangeret egroti, apprehendens eum seorsum duxit e turba. Prima namque salutis spes est, quemlibet assuetos uitiorum tumultus turbasque deserere et sic ad suscipienda sanitatis munera humiliter caput inclinare. Neque ullatenus saluari putandus est, quandiu quis inordinatis moribus adherere, superuacuis uerbis delectari, turbulentis cogitationibus non timet deuastari, ut qui, miserante et adiuuante Domino, turbidam prisce conuersationis uitam mutauit, qui inspirationem diuine gratie corde concepit, qui uerbo doctrine celestis confessionem uere didicit fidei, restat ut confestim optata sanitatis gaudia consequatur. Unde bene postquam de turba segregat infirmum Dominus, postquam mittit digitos in auriculas, postquam sputo tangit linguam illius, subinfertur:

Suspiciens in celum ingemuit, et ait illi: Ephpheta, quod est adaperire; et statim aperte sunt aures eius, et solutum est uinculum lingue eius. Et recte sanaturus  egrotum Dominus suspicit in celum et ingemuit, ut ubi nobis speranda salus, et qua compunctionis uel lacrymarum sit deuotione querenda, ac petenda significet. Suspiciens in celum ingemuit, quia nos quos ad celestia possidenda creauit, longe in terrestria deiectos esse doluit. Suspiciens in celum ingemuit, ut nobis qui a celestibus gaudiis per terrena oblectamenta discessimus, ad hec per gemitus et suspiria insinuaret esse redeundum. Quod autem ait Ephpheta, id est, adaperire, propter aures dicit sanandas, quas surditas diutina clauserat, sed ad audiendum iam tactus patefecit ipsius. Unde credo mos increbuerit Ecclesie, ut sacerdotes illius his quos percipiendis baptismi sacramentis preparant, prius inter cetera consecrationis exordia de saliua oris sui nares tangant et aures, dicentes Ephpheta. Per saliuam quidem oris sui, gustum quo initiandi sunt superne sapientie designant; per tactum uero narium, ut, abiectis delectationibus noxiis, solum Christi semper amplectantur odorem, de quo dicit  Apostolus: Christi bonus odor sumus Deo in omni loco , et ut meminerint se iuxta exemplum beati Iob, Donec superest halitus in eis, et spiritus Dei in naribus eorum, non loqui iniquitatem labiis, nec lingua mendacium meditari debere . Porro per tactum aurium, ut, relicto auditu lingue nequam, audiant uerba Christi et faciant ea, similes uiro prudenti, qui edificauit domum suam supra petram . Et unusquisque nostrum, fratres karissimi, qui baptisma Christi rite suscepit, hoc ordine consecratus est. Omnes quidem qui salutare lauacrum uel proximo hoc pasche tempore, uel aliquando alias rite suscepturi sunt, ipso sunt ordine consecrandi. Unde multum necesse est ut quod Dominus in nobis propitius abluere et sanctificare dignatus est, ipsi passim contaminare, et pro nichilo profanare timeamus. Sed etsi qui in cenum nequitie sordidantis incidimus, festinemus rursum lacrymarum et penitentie fonte mundari. Renouemus aurium  puritatem, quam nobis auditu fidei diuinitus constat fuisse collatam, cauentes illud Apostoli, quod quibusdam exprobrans, ait: Et a ueritate quidem auditum auertent, ad fabulas autem conuertentur . Cohibeamus linguam a malo, que confessione fidei sanctificata est, timeamus in ipsa qua benedicimus Deum, et Patrem maledicere homines, qui ad imaginem Dei facti sunt . Qui enim putat se religiosum esse non refrenans linguam suam, huius uana est religio . Ecce enim dicitur quia aperte sunt aures eius, et solutum est uinculum lingue eius, et loquebatur recte. Qui ergo recte loqui baptismatis nostri tempore dicimus, corde credendo ad iustitiam, ore autem confessionem faciendo ad salutem , curandum summopere est, ne post baptisma ad iniusta et noxia uerba declinemus. Si enim, ipso iudice attestante, omne uerbum otiosum quod locuti fuerint homines, reddent rationem de eo in die iudicii , quid putamus fieri de illis  qui non solum otiosa, sed et criminosa loquuntur, qui impudicitie, iactantie, blasphemie, et quod maxime minus libet detractionis sermonibus seruire non timent, qui proferunt mendacia, testes fallaces, qui seminant inter fratres discordias ? Non solum autem a malis aures linguamque satis est castigare loquelis, si non etiam, iuxta Psalmistam, inclinemus aurem nostram in uerbo oris Dei, si non os nostrum loquatur sapientiam, et meditatio cordis nostri prudentiam . Sed et cunctos simul interioris exteriorisque hominis nostri sensus, qui cuncti in baptismo abluti sunt, oportet mundos ac bonis operibus seruemus insuper semper ornatos. Curato autem surdo et muto, uideamus quid sequitur:

Et precepit, inquit, illis, ne cui dicerent. Quanto autem eis precipiebat, tanto magis plus predicabant, et eo amplius admirabantur, dicentes: Bene omnia fecit, et surdos fecit audire, et mutos loqui. Quare,  fratres karissimi, hec acta credamus? Nunquid non estimandum est, quod unigenitus Dei Filius signum faciens, et abscondi hoc uoluerit, et contra uoluntatem illius sit patefactum in turbas, nec potuerit silentio signum tegere si uellet, quod potuit facere cum uoluit? An forte nobis exemplum dare uoluit, ut uirtutum opera facientes, uitium iactantie per omnia gloriamque uitemus humanam, ne bona nostra actio per inanem uulgi fauorem superne retributionis munere priuetur? Et tamen sciamus opera nostra si digna imitatione sunt, nullatenus posse celari, sed ad utilitatem fraterne correctionis ipso dispensante patefieri, qui dicit: Non potest ciuitas abscondi super montem posita . Et alibi: Quoniam que in tenebris dixistis, in lumine dicentur . Et reuera ita omnimode, ita intelligenda est dominici dispensatio precepti. Quod non ita tamen dictum quis estimet, quasi bona facientes fraternos cauere debeamus aspectus, cum Dominus dicat:  Luceat lux uestra coram hominibus, ut uideant opera uestra bona ; sed ut per opera que fratribus ostendimus, non laudem ab illis, sed profectum queramus, hoc est enim quod sequitur: Et glorificent Patrem uestrum, qui in celis est. Nam qui ea intentione bona ostendunt opera, ut ipsi solum laudentur, non autem ut laudantes in bono proficiant, neque ut Pater qui in celis est glorificetur, tales sunt nimirum illa terribili increpatione plectendi, qua dicitur: Amen, amen, dico uobis, receperunt mercedem suam . Sed et hoc dicendum, quia si illi uirtutes dominicas tacere nequeunt, qui tacendi preceptum acceperunt, multo amplius sit nobis diuine gratie preconiis semper insistendum, qui quotidianis inuicem nos uerbis ac celestibus alimoniis reficere precipimur, dicente apostolo Ioanne: Qui audit, dicat, ueni , id est, qui gratiam superne aspirationis mente concepit, qui uerbum exhortationis, quo utiliter proximum  confortare ualeat, dicit, nequaquam quod nouit silentio abscondat, sed seipsum protinus fratribus aperiendo communicet. Si enim ea que nouimus benigne proximis dicere bona non negligimus, aderit ille in quo sunt omnes thesauri sapientie et scientie absconditi , et quod nunc ex parte cognouimus, ad perfectum nobis lumen ueritatis intimare dignabitur iehsu Christus, Dominus noster, unigenitus patris, qui cum eo uiuit et regnat in unitate Spiritus sancti Deus per omnia secula seculorum.



HOMILIA XII. IN DOMINICA DECIMA TERTIA POST TRINITATEM.


LUC. X. MATTH. Xu. In illo tempore, dixit iehsu discipulis suis: Beati oculi qui uident que uos uidetis, etc.

Non oculi Scribarum et Phariseorum, qui corpus tantum Domini uidere, sed illi beati oculi, qui eius possunt cognoscere sacramenta, de quibus dicitur:  Et reuelasti ea paruulis . Beati oculi paruulorum, quibus et se et Patrem Filius reuelare dignatur.

Dico enim uobis quod multi prophete et reges uoluerunt uidere que uos uidetis, et non uiderunt, et audire que auditis, et non audierunt. Abraham exsultauit ut uideret diem Christi, et uidit et gauisus est . Isaias quoque  et Micheas  et multi alii prophete uiderunt gloriam Domini, que et propterea uidentes sunt appellati. Sed hi omnes a longe aspicientes, et salutantes per speculum, et in enigmate uiderunt. Apostoli autem inpresentiarum habentes Dominum, conuescentesque ei, et quecunque uoluissent interrogando discentes, nequaquam per angelos, aut uarias uisionum species opus habebant doceri. Quos uero Lucas multos prophetas et reges dicit, Mattheus apertius prophetas et iustos appellat . Ipsi sunt enim reges magni, quia tentationum suarum motibus  non consentiendo succumbere, sed regendo preesse nouerunt.

Et ecce quidam legisperitus surrexit tentans eum et dicens: Magister, quid faciendo uitam eternam possidebo? Legisperitus qui de uita eterna Dominum tentans interrogat, occasionem, ut reor, tentandi de ipsis Domini sermonibus scripsit, ubi ait: Gaudete autem quod nomina uestra scripta sunt in celis . Sed ipsa sua tentatione declarat quam uera sit illa Domini confessio qua Patri loquitur: Quod abscondisti hec a sapientibus et prudentibus, et reuelasti ea paruulis .

At ille dixit ad eum: In lege quid scriptum est? Quomodo legis? Ille respondens, dixit: Diliges Dominum Deum tuum ex toto corde tuo, et ex tota anima tua, et ex omnibus uiribus tuis, et ex omni mente tua, et proximum tuum sicut teipsum . Dum legisperito respondet, perfectum nobis Saluator iter uite celestis ostendit; cui primo de dilectione Dei  et proximi legis scripta proponenti, dicit:

Recte respondisti; hoc fac, et uiues. Deinde post inductam parabolam respondenti illum fuisse proximum uulnerato, qui fecit misericordiam in illum, adiicit: uade, et tu fac similiter; id est, tali misericordie studio proximum tuum necesse habentem, diligere et sustentare memento: apertissime declarans solam esse dilectionem, et ipsam non uerbo tenus ostentatam, sed operis exsecutione probatam, que perpetuam ducat ad uitam.

Ille autem uolens iustificare seipsum, dixit ad Iesum: Et quis est meus proximus? Quanta inanis glorie dementia! Legisperitus, ob uulgi fauorem captandum, quo sapienter respondisse iactaretur, primum se legis fatetur ignorare mandatum, uere, iuxta Saluatoris sententiam, sapiens et prudens in lege; sed quia non humiliari cum paruulis Christi, sed seipsum iustificare desiderat, beatos oculos columbarum innocentie lacte lotarum , quibus Christi arcana uidere posset, accipere recusans. Cui  profecto Dominus ita responsum temperauit suum, ut omnem qui misericordiam faceret, cuilibet proximum doceret; et tamen hec eadem parabola specialiter ipsum Dei Filium, qui nobis per humanitatem proximus fieri dignatus est, designaret. Neque enim ita proximum, quem sicut nos diligere iubemur, super Christo interpretari debemus, ut moralia mutue fraternitatis instituta sub allegorie regulis extenuare, et auferre conemur.

Suspiciens autem iehsu, dixit: Homo quidam ab Hierosolymis descendebat in Iericho. Homo iste Adam intelligitur in genere humano: Hierusalem ciuitas pacis illa celestis, a cuius beatitudine lapsus in hanc mortalem miseramque uitam deuenit, quam bene Iericho, que luna interpretatur, significat, uariis, uidelicet, defectuum laboribus erroribusque semper incertam.

Et incidit in latrones. Latrones diabolum et angelos eius intellige in quos quia descendebat, incidit.  Nam nisi prius intumesceret, foris tentatus tam facile non caderet. uera est enim satis sententia, que dicit: Ante ruinam enim exaltatur cor .

Qui etiam despoliauerunt eum. Gloria, uidelicet, immortalitatis et innocentie ueste priuarunt. Hec est enim prima stola, que iuxta aliam parabolam luxuriosus filius per penitentiam rediens ornatur , et qua protoplasti amissa cognouerunt esse se nudos, tunicasque pelliceas nature mortalis induti sunt .

Et plagis impositis, abierunt semiuiuo relicto. Plage peccata sunt, quibus nature humane integritatem uiolando, seminarium quoddam, ut ita dicam, augende mortis fessis indidere uisceribus. Abierunt autem non ab insidiis aliquatenus cessando, sed earumdem insidiarum fraudes occultando. Semiuiuum reliquerunt, quia beatitudinem uite immortalis exuere, sed non sensum rationis abolere ualuerunt.  Ex qua enim parte sapere et cognoscere Deum potest, uiuus est homo; ex qua uero peccatis contabescit, et miseria deficit, mortuus idem lethiferoque est uulnere fedatus.

Accidit autem ut sacerdos quidam descenderet eadem uia, et uiso illo preteriuit. Similiter et Leuita, cum esset secus locum et uideret eum, transiit. Sacerdos et Leuita, qui uiso saucio transierunt, sacerdotium et ministerium ueteris Testamenti est, ubi per legis decreta mundi languentis uulnera monstrari tantum, non autem curari poterant: quia impossibile erat, ut Apostolus ait, sanguine uitulorum et agnorum et hircorum auferri peccata .

Samaritanus autem quidam, iter transiens, uenit secus eum: et uidens eum, misericordia motus est. Samaritanus, qui interpretatur custos, Dominum significat, cui rectissime Propheta, ne hos latrones posset incurrere, supplicat: Custodi me, inquiens, a laqueo quem statuerunt mihi, et a scandalis operantibus iniquitatem  . Qui propter nos homines et propter nostram salutem descendens de celo, uite presentis iter arripuit, et uenit secus eum qui uulneribus tabescebat inflictis, id est, similitudinem hominum factus, et habitu inuentus ut homo , compassionis nostre susceptione finitimus, et misericordie factus est consolatione uicinus.

Et appropians alligauit uulnera eius, infundens oleum et uinum. Peccata que in hominibus inuenit, redarguendo cohibuit, spem uenie penitentibus, terrorem pene peccantibus incutiens. Alligat enim uulnera, dum precipit: Penitentiam agite ; infundit oleum, dum addit: Appropinquabit enim regnum celorum , infundit et uinum, dum dicit: Omnis arbor que non facit fructum bonum excidetur, et in ignem mittetur .

Et imponens illum in iumentum suum, duxit in stabulum, et curam eius egit. Iumentum eius est caro, in qua ad nos uenire dignatus est; in quo saucium imposuit, quia peccata nostra ipse portauit in corpore  suo super lignum ; et, iuxta aliam parabolam, inuentam que errauerat ouem humeris suis impositam reportauit ad gregem . Itaque imponi iumento, est in ipsam incarnationem Christi credere, eiusque mysteriis initiari, simul et ab hostis incursione tutari. Stabulum autem est Ecclesia presens, ubi reficiuntur uiatores, de peregrinatione hac in eternam patriam redeuntes. Et bene iumento impositum duxit in stabulum, quia nemo nisi baptizatus, nisi corpori Christi adunatus, Ecclesiam intrabit.

Et altero die protulit duos denarios, et dedit stabulario, et ait: Curam illius habe. Altera dies est post Domini resurrectionem. Nam et ante quidem per Euangelii sui gratiam illuminauerat his qui in tenebris et in umbra mortis sedebant , sed potior resurrectione celebrata perpetue lucis splendor effulsit. Duo denarii sunt duo Testamenta, in quibus eterni regis nomen et imago continetur. Finis  enim legis Christus . Qui altera die prolati dantur stabulario, quia tunc aperuit illis sensum, ut intelligerent Scripturas . Altera die stabularius denarios, quorum pretio uulneratum curaret, accepit, quia Spiritus sanctus adueniens docuit apostolos omnem ueritatem , quo gentibus erudiendis instare, atque Euangelium predicare sufficerent.

Et quodcunque supererogaueris, ego cum rediero reddam tibi. Supererogat stabularius quod in duobus denariis non accepit, cum dicit Apostolus: De uirginibus autem preceptum Domini non habeo, consilium autem do . Itemque: Et Dominus ordinauit his qui Euangelium annuntiant de Euangelio uiuere sed non usi sumus hac potestate , ne quem uirum graueremus. Cui rediens quod promiserat debitor reddet, quia ueniens in iudicio Dominus dicit: Quia super pauca fuisti fidelis, super multa te constituam. Intra in gaudium Domini tui .

 Quis horum trium uidetur tibi proximus fuisse illi, qui incidit in latrones? At ille dixit: Qui fecit misericordiam in illum. Iuxta litteram manifesta est Domini sententia, nullum nobis amplius quam qui misereatur esse proximum, si Hierosolymite ciui non sacerdos, non Leuita ex eadem gente, imo in eadem urbe nati et nutriti, sed extere gentis accola, quia magis misertus est, factus est proximus. Sacratiore autem intellectu, quoniam nemo magis proximus quam qui uulnera nostra curauit, diligamus eum, quasi Dominum Deum nostrum; diligamus quasi proximum; nichil enim tam proximum, quam caput membris: diligamus etiam eum qui imitator est Christi. Hoc est enim quod sequitur.

Et ait illi iehsu: uade, et tu fac similiter. Id est, ut uere te proximum sicut teipsum diligere manifestes, quidquid uales in eius uel corporali, uel spirituali, necessitate subleuanda deuotus operare.



HOMILIA XIII. IN DOMINICA DECIMA QUARTA POST TRINITATEM.


LUC. XuII. In illo tempore, dum iret iehsu in Hierusalem, transibat per mediam Samariam. Et cum ingrederetur quoddam castellum, occurrerunt ei decem uiri leprosi, etc.

Leprosi non absurde intelligi possunt, qui scientiam uere fidei non habentes uarias doctrinas profitentur erroris. Non enim uel abscondunt imperitiam suam, sed pro summa peritia proferunt in lucem, et iactantiam sermonis ostentant. Nulla porro falsa doctrina est, que non aliqua uera intermisceat. uera ergo falsis inordinate permista in una disputatione uel narratione hominis, tanquam in unius corporis colore apparentia, significant lepram tanquam ueris falsisque colorum locis humana corpora uariantem atque maculantem. Hi autem tam uitandi sunt Ecclesie, ut, si fieri potest, longius remoti,  magno clamore Christum interpellent. Unde et apte subiungitur:

Qui steterunt a longe et leuauerunt uocem, dicentes Iesu preceptor, miserere nostri. Et bene ut saluentur, Iesum preceptorem nominant. Quia enim in eius uerbis se errasse significant, hunc saluandi humiliter preceptorem uocant: cumque ad cognitionem preceptoris redeunt, mox ad formam salutis recurrunt. Nam sequitur:

Quos ut uidit, dixit: Ite, ostendite uos sacerdotibus. Et factum est dum irent, mundati sunt. Nullum Dominus eorum quibus hec corporalia beneficia prestitit inuenitur misisse ad sacerdotes nisi leprosos, quia, uidelicet, sacerdotium Iudeorum figura erat futuri sacerdotii regalis, quod est in Ecclesia, quo consecrantur omnes pertinentes ad corpus Christi summi et ueri principis sacerdotum. Et quisquis uel heretica prauitate, uel superstitione gentili, uel Iudaica perfidia, uel etiam schismate fraterno, quasi uario colore per Domini gratiam caruerit, necesse est ad  Ecclesiam ueniat, coloremque fidei uerum quem acceperit, ostendat. Cetera uero uitia tanquam ualetudinis et quasi membrorum anime atque sensuum, per seipsum interius in conscientia et intellectu Dominus sanat et corrigit. Denique et Paulus uoce Domini audita: Quid me persequeris? Et: Ego sum iehsu quem tu persequeris , ad Ananiam tamen missus est, ut illo sacerdotio quod in Ecclesia constitutum est sacramentum doctrine fidei perciperet, et uerus eius approbaretur color; non quia non potest per seipsum Dominus omnia facere , sed ut ipsa societas congregatorum fidelium approbando in inuicem atque communicando uere fidei doctrinam, in omnibus que dicuntur uerbis, uel signantur sacramentis, tanquam unam speciem ueri coloris obducat. Cornelius etiam cum et eleemosyne eius accepte, et preces eius audite illi ab angelo nuntientur, propter doctrine tamen sacramentorumque unitatem  ad Petrum iubetur mittere, tanquam illi et suis diceretur: Ite, ostendite uos sacerdotibus; nam et cum irent, mundati sunt . Iam enim ad eos uenerat Petrus, sed tamen ipsi nondum accepto baptismatis sacramento, nondum spiritualiter ad sacerdotes peruenerant, et tamen infusione Spiritus sancti, et admiratione linguarum, eorum mundatio declarata est.

Unus autem ex illis, ut uidit quia mundatus est, regressus est cum magna uoce magnificans Deum, et cecidit in faciem ante pedes eius gratias agens. Unus iste qui magnificans Deum regressus est, unius Ecclesie deuotam Christo humilitatem significat: qui bene cadens ante pedes Domini gratias egit. Ille enim uere Deo gratias agit, qui, repressis presumptionis sue cogitationibus, quam in semetipso infirmus sit humiliter uidet, qui nichil sibi uirtutis tribuit, qui bona que agit esse de misericordia Conditoris agnoscit. Unde et recte subiungitur:

 Et hic erat Samaritanus. Samaritanus quippe interpretatur custos. Quo nomine ille populus aptissime significatur, qui gratias agendo ei a quo accepit, tribuit omne quod accepit, quodammodo cantans illud de psalmo: Fortitudinem meam ad te custodiam, quia tu, Deus, susceptor meus es, Deus meus, misericordia eius preueniet me . Cadit autem in faciem, quia ex malis que se perpetrasse meminit erubescit; ibi enim cadit homo, ubi confunditur. Unde et Paulus quasi quibusdam in facie iacentibus dicebat: Quem ergo fructum habuistis tunc in illis, in quibus nunc erubescitis ? At contra de ascensione equi, id est, de eo qui in huius mundi gloria elatus est, dicitur: Ut cadat ascensor eius retro . Rursumque de persecutoribus Domini scriptum est: Abierunt retrorsum et ceciderunt in terram . Quid est hoc, quod electi in faciem, et reprobi retrorsum cadunt, nisi quod omnis qui post se cadit, ibi procul dubio cadit ubi non uidet; qui uero ante se ceciderit,  ibi cecidit ubi uidet? Iniqui ergo quia in inuisibilibus cadunt, post se cadere dicuntur, quia ibi corruunt ubi quid eos tunc sequatur, modo uidere non possunt. Iusti uero quia istis uisibilibus semetipsos sponte deiiciunt, ut in inuisibilibus erigantur, quasi in faciem cadunt, quia timore compuncti uidentes humiliantur.

Respondens autem iehsu dixit: Nonne decem mundati sunt, et nouem ubi sunt? Unum si addatur ad nouem, quedam effigies unitatis impletur; quo fit tanta complexio, ut ultra non progrediatur numerus, nisi rursus ad unum redeatur, et hec per infinitatem numeri regula custodiatur. Nouem itaque indigent uno, ut quadam unitatis forma coagulentur, et decem sint: unum autem non eis indiget, ut custodiat unitatem. Quomobrem ut unus ille qui gratias egit, unice Ecclesie significatione approbatus atque laudatus est, ita illi nouem qui gratias non egerunt reprobi effecti, a consortio unitatis  exclusi sunt. Ideoque tales in nouenario numero tanquam imperfecti remanebunt. Et merito eos Saluator quasi ignotos ubi sunt inquirit: scire enim Dei eligere, nescire reprobare est.

Non est inuentus qui rediret, et daret gloriam Deo, nisi hic alienigena. Secundum corpus quidem facile est uidere posse hominem non habere lepram, et tamen animi esse non boni: secundum significationem autem huius miraculi, conturbat considerantem, quomodo mundus dici possit ingratus. Sed iam facile est etiam illud uidere, fieri posse ut quisque in Ecclesie societate doctrinam integram ueramque assequatur, et omnia secundum catholice regulam disserat, distinguat a Creatore creaturam, eaque manifestetur uarietate mendaciorum tanquam lepra caruisse, et tamen ingratus sit Deo et Domino mundatori suo, quia, elatus superbia, gratiarum agendarum pia humilitate non sternitur, similisque efficitur eis de quibus dicit Apostolus: Qui cum cognouissent  Deum, non ut Deum magnificauerunt, aut gratias egerunt . Quod enim dicit eos Deum cognouisse, ostendit quidem a lepra fuisse mundatos, sed tamen statim accusat ingratos.

Et ait illi: Surge, uade; fides tua te saluum fecit. Qui deuotus ante Dominum cecidit, surgere et ire precipitur; quia qui infirmitatem suam subtiliter cognoscens humiliter iacet, per diuini uerbi consolationem surgere ad fortia opera, et crescentibus quotidie meritis ad perfectiora passim proficere iubetur. Si autem fides saluum fecit eum quem ad agendas Saluatori et emundatori suo gratias inclinauit, ergo perfidia perdidit eos, qui de acceptis beneficiis Deo gloriam dare neglexerunt. Quapropter et hec lectio superiori ea ratione coniungitur, quod ibi fidem per humilitatem augeri debere parabola data decernitur; hic autem manifestius ipsis rebus ostenditur, non fidei tantum agnitam rationem, sed exsecutam fidei operationem esse, que saluum faciat credentem,  detque gloriam Patri qui est in celis. Amen.



HOMILIA XIu. IN DOMINICA DECIMA QUINTA POST TRINITATEM.


LUC. XuI, MATTH. uI. In illo tempore, dixit iehsu discipulis suis: Nemo seruus potest duobus dominis seruire, etc.

Quia non ualet simul transitoria et eterna diligere. Si enim eternitatem diligimus, cuncta temporalia in usu, non in affectu possidemus.

Aut enim unum odiet, et alterum diliget; aut uni adherebit, et alterum contemnet. Hec uerba diligenter consideranda sunt. Nam qui sint duo domini consequenter exponit, dicens:

Non potestis Deo seruire et mammone. Audiat hoc auarus, audiat qui censetur uocabulo Christiano, non posse simul mammone, hoc est, diuitiis Christoque seruiri. Et tamen non dixit: Qui habet diuitias,  sed: Qui seruit diuitiis. Qui enim diuitiarum seruus est, diuitias custodit ut seruus. Qui autem seruitutis excussit iugum, distribuit eas ut dominus. Sed qui seruit mammone, illi utique seruit, qui, rebus istis terrenis merito sue peruersitatis prepositus, princeps huius seculi a Domino dicitur . Ergo aut unum odiet, aut alterum diliget, ut fieri debet: odiet, scilicet, diabolum, diliget Deum. Aut uni adherebit, et alterum contemnet: adherebit, scilicet, diabolo, cum quasi eius premia temporalia sectatur; contemnet autem Deum, non dixit odiet, sed sicut solent minas eius postponere cupiditatibus suis, qui de bonitate eius ad impunitatem sibi blandiuntur. Quibus per Salomonem dicitur: Fili, ne adiicias peccatum super peccatum, et dicas: Miseratio Dei magna est .

Audiebant autem omnia hec Pharisei, qui erant auari, et deridebant ilum. Monebat quidem Dominus Scribas et Phariseos non superbe sapere, non de  sua iustitia presumere, sed et peccatores publicanosque recipere penitentes, et sua que forte inciderent eleemosynis peccata redimere; sed illi preceptorem misericordie, humilitatis et parcimonie duas maxime deridebant ob causas. Quia, scilicet, uel minus utilia, neque unquam facienda quasi noxius imperaret; uel certe utilia, sed a se iam facta superfluus ingereret.

Et ait illis: uos estis qui iustificatis uos coram hominibus, Deus autem nouit corda uestra. Quid quod hominibus altum est, abominatio est apud Deum. Iustificant se coram hominibus, qui peccatores quidem quasi infirmos desperatosque contemnunt, se autem ipsos quasi perfectos in omnibus cuncteque fragilitatis expertes eleemosynarum remedio opus habere non credunt. Sed hec noxii tumoris altitudo quam fit iuste damnanda, uidet ille qui illuminabit abscondita tenebrarum, et manifestabit consilia cordium .



HOMILIA Xu. IN DOMINICA DECIMA SEXTA POST TRINITATEM.


LUC. uII. In illo tempore, ibat iehsu in ciuitatem que uocatur Naim, et ibant cum illo discipuli eius, et turba copiosa, etc.

Naim ciuitas est Galilee in secundo milliario Thabor montis, contra Meridiem, iuxta Endor, qui est uicus grandis in quarto milliario eiusdem montis ad Meridiem.

Et ibant cum illo discipuli eius, et turba copiosa. Cum autem appropinquaret porte ciuitatis, ecce defunctus efferebatur filius unicus matris sue. Defunctus hic qui extra portam ciuitatis multis est intuentibus elatus, significat hominem lethali criminum funere soporatum, eamdemque insuper anime mortem non cordis adhuc cubili tegentem, sed ad multorum notitiam per locutionis operisue indicium quasi per sue ciuitatis ostia propalantem. Qui bene filius unicus matri sue fuisse perhibetur, quia licet  e multis collecta personis una sit perfecta et immaculata uirgo mater Ecclesia, singuli quique tamen fidelium uniuersalis se Ecclesie filios rectissime fatentur. Nam et electus quilibet, quando ad fidem imbuitur, filius est; quando alios imbuit, mater. Annon materno erga paruulos agebat affectu, qui ait: Filioli mei, quos iterum parturio, donec formetur Christus in uobis ? Portam ciuitatis qua defunctus efferebatur, puto aliquem de sensibus esse corporeis. Qui enim seminat inter fratres discordias, qui iniquitatem in excelsum loquitur , per oris portam extrahitur mortuus. Qui uiderit mulierem ad concupiscendam eam , per oculorum portam sue mortis indicia profert. Qui fabulis otiosis, obscenisue carminibus, uel detractionibus aurem libenter aperit, hanc anime sue portam mortis efficit, ceterosque qui non seruat sensus, mortis sibi ipse reddit aditus. Obsecro, Domine Iesu, cunctas mee ciuitatis portas iustitie  facias, ut ingressus in eas confitear nomini tuo, tueque maiestati cum ministris celestibus eam crebrius inuisenti, non fetor elati cadaueris occurrat, sed occupet salus muros illius, et portas eius laudatio.

Et hec uidua erat, et turba ciuitatis multa cum illa. uiduam esse Ecclesiam, omnis anima que sponsi Dominique sui se morte redemptam meminit, agnoscit. Diuino autem nutu multa Dominum turba, multa uiduam comitabatur, ut uiso tanto miraculo multi testes, multi Dei fierent laudatores.

Quam cum uidisset Dominus, misericordia motus super eam, dixit illi: Noli flere. Desiste, inquit, quasi mortuum flere quem mox resurgere uidebis. Ubi mystice Nouati dogma confunditur, qui de sua munditia superbe gloriatus, humilem penitentum mundationem euacuare conatur, ueramque matrem Ecclesiam de natorum suorum spiritali exstinctione plorantem, spe uite redonande negat consolari debere. Et  pulchre euangelista Dominum prius misericordia motum esse super matrem, ac sic filium suscitare testatur, ut in uno nobis exemplum imitande pietatis ostenderet, in altero fidem mirande potestatis astrueret.

Et accessit, et tetigit loculum. Hi autem qui portabant, steterunt. Loculus in quo mortuus effertur, male secura desperati peccatoris conscientia est. Qui uero sepeliendum portant, uel immunda desideria, que hominem rapiunt in interitum, uel lenocinia blandientium sunt uenenata sociorum, que peccata nimirum dum fauoribus tollunt, accumulant, peccantesque contemptu quasi aggere terre obruunt. De quibus alibi dicitur: Dimitte mortuos sepelire mortuos suos . Mortuos quippe mortui sepeliunt, cum peccatores quique sui similes alios nociuo fauore demulcent, congestaque pessime adulationis mole, et ne qua aliquando spe resurgendi potiantur, opprimunt. Domino ergo loculum tangenti  funeris baiuli steterunt, quia superni formidine iudicii attracta conscientia, et carnalium sepe affluentiam uoluptatum, et iniuste laudantium turbam cercens, ad seipsam reuertitur, uocantique ad uitam festina, respondet Saluatori. Unde recte sequitur:

Et ait: Adolescens, tibi dico, Surge. Et resedit qui erat mortuus, et cepit loqui, et dedit illum matri sue. Residet quippe qui erat mortuus, cum interna compunctione reuiuiscit peccator; incipit loqui, cum reducis indicia uite cunctis qui peccatum luxerant, ostendit: redditur matri, cum per sacerdotalis decreta iudicii communione sociatur Ecclesie.

Accepit autem omnes timor, et magnificabant Deum, dicentes: Quia propheta magnus surrexit in nobis. Quanto desperatior anime mors ad uitam reuocatur, tanto plures eodem corriguntur exemplo. uide Dauid prophetam, uide apostolum Petrum, quorum quo gradus altior, eo casus grauior; quo autem grauior casus, eo pietas erigentis gratior: quo uero gratior  in eis Domini pietas apparuit, eo certior cunctis penitentibus spes salutis apparuit, ut iure omnes qui audiunt, dicant:

Quia Deus uisitauit plebem suam. Non tantummodo uerbum suum semel incorporando, sed etiam nostra hoc ut suscitari debeamus, semper in corda mittendo.



HOMILIA XuI. IN DOMINICA SEPTIMA DECIMA POST TRINITATEM.


LUC. XIu. In illo tempore, cum intraret iehsu in domum cuiusdam principis Phariseorum Sabbato manducare panem, et ipsi obseruabant eum. Et ecce homo quidam hydropicus erat ante illum, etc.

Hydropis morbus ab aquoso humore uocabulum trahit: Grece enim aqua uocatur. Est autem humor subcutaneus de uitio uesice natus, cum inflatione turgente et anhelitu fetido: propriumque est hydropici, quanto magis abundat humore inordinato,  tanto amplius sitire. Et ideo recte comparatur ei quem fluxus carnalium uoluptatum exuberans aggrauat; comparatur diuiti auaro, qui quanto est copiosior diuitiis, quibus non bene utitur, tanto ardentius talia concupiscit.

Et respondens iehsu dixit ad legisperitos et Phariseos: Licet Sabbato curare? At illi tacuerunt. Quod dicitur respondisse iehsu, ad hoc respicit quod premissum est: Et ipsi obseruabant eum. Dominus enim nouit cogitationes hominum . Sed merito interrogati tacent, qui contra se dictum quidquid dixerint, uident. Nam si licet Sabbato curare, quare Saluatorem an curet obseruant? si non licet, quare ipsi Sabbato pecora curant.

Ipse uero apprehensum sanauit ac dimisit. Prouida dispensatione Dominus ante legisperitos et Phariseos hydropicum curat, et mox contra auaritiam disputat, ut uidelicet per huius egritudinem corporis, in illis exprimeretur egritudo cordis. Denique  post multa disputationis eius hortamenta, subiunctum est: Audiebant autem omnia hec Pharisei, qui erant auari, et deridebant illum . Hydropicus quippe quo amplius biberit, amplius sitit. Et omnis auarus sitim multiplicat, qui cum ea que appetit adeptus fuerit, ad expetenda alia amplius anhelat.

Et respondens ad illos dixit: Cuius uestrum asinus aut bos in puteum cadit, et non continuo extrahet illum die Sabbati? Sic obseruatores sui Phariseos conuincit, ut eosdem etiam auaritie condemnet. Si uos, inquit, in Sabbato asinum, aut bouem, aut aliud quodlibet animal in puteum decidens eripere festinatis, non animali, sed uestre auaritie consulentes, quanto magis ego hominem, qui multo melior est pecore, debeo liberare? Congruenterque hydropicum animali quod cecidit in puteum comparauit: humore enim laborabat. Sicut illam mulierem quam decem et octo annis alligatam dixerat, et ab eadem alligatione  soluebat, comparauit iumento quod soluitur ut ad aquam ducatur . Et bene utroque loco bouem posuit et asinum, quia siue sapientes quosque et hebetes, siue, ut supra dictum est, utrumque populum eos significare sentiamus, eum uidelicet cuius ceruicem iugum legis attriuit, atque eum quem quilibet seductor reperit, quasi brutum animal, et nulla ratione renitens, quo uoluit errore subtraxit, omnes Saluator adueniens, Satane uinculum adstrictos, omnes in imo concupiscentie puteo demersos inuenit. Non est enim distinctio, omnes enim peccauerunt, et egent gloria Dei, iustificati gratis per gratiam ipsius, per redemptionem, que est in Christo Iesu .

Dicebat autem et ad inuitatos parabolam, intendens quomodo primos accubitus eligerent, dicens ad illos: Cum inuitatus fueris ad nuptias, non discumbas in primo loco. Aperta quidem ad litteram est hec admonitio Saluatoris, docens humilitatem non solum  apud Deum, sed etiam apud homines esse laudabilem: sed quoniam hanc euangelista non frustra parabolam uocat, breuiter intuendum quid etiam mystice signet. Nuptias appellari Christi et Ecclesie coniunctionem multis locis apparet. Et quibus unum est: Nunquid possunt filii nuptiarum quandiu sponsus cum illis est, ieiunare ? Aliud: Simile factum est regnum celorum homini, qui fecit nuptias filio suo, et misit seruos suos uacare inuitatos ad nuptias . Has ergo nuptias quisquis inuitatus adierit, id est, Ecclesie se membris fidei gratia coniunxerit, non discumbat in primo loco, hoc est, non se de meritis gloriando, quasi ceteris sublimior extollat. Et quidem studeat iuxta alterius loci parabolam  ueste nuptiali uestitus, hoc est uirtutum fulgore coruscus apparere, sed ipsarum habitum uirtutum loco deuote humilitatis adornet.

Ne forte honoratior te sit inuitatus ab eo, et ueniens is qui te et illum uocauit, dicat tibi: Da huic locum, et tunc incipias cum rubore nouissimum locum tenere.  Honoratiori post inuitato locum dat ille qui de longe sue conuersationis confidentia securior factus, cita illorum qui se in Christo secuti sunt agilitate preitur. Et cum rubore nouissimum tenet, quando de altis meliora cognoscens, quidquid de sua operatione celsum sentiebat, humiliat dicens cum Propheta: Egens sum ego, et in laboribus a iuuentute mea, exaltatus autem humiliatus sum et confusus .

Sed cum uocatus fueris, uade, et recumbe in nouissimo loco. Quanto magnus es, inquit, humilia te in omnibus . Et Psalmista gloriatur: Humiliatus sum usquequaque, Domine, uiuifica me secundum uerbum tuum . Manifeste significans ita se a Domino posse uiuificari, si de suis ipse uirtutibus humilia sentiret.

Ut cum uenerit qui te inuitauit, dicat tibi: Amice, ascende superius. ueniens Dominus quem humilem inuenerit, amici nomine beatificans, superius ascendere precipiet. Quicunque enim humiliauerit se sicut  paruulus, hic est maior in regno celorum .

Tunc erit tibi gloria coram simul discumbentibus. Pulchre dicitur: Tunc erit tibi gloria, ne nunc querere incipias quod tibi seruatur in fine; quia, sicut Salomon ait, Hereditas ad quam festinatur in principio, in nouissimo benedictione carebit . Potest autem et in hac uita intelligi, qui in nouissimo loco recumbens inuenitur Domino ueniente sublimatus: quia quotidie Dominus suas nuptias intrat, quotidie mores, sedes, habitus conuiuantium diiudicat, et superbos despiciens humilibus sepe tanta sui Spiritus munera prestat, ut eos merito simul discumbentium, hoc est in fide quiescentium cetus unanima admiratione glorificet, stupensque in auctoris sui laudationem prosiliat dicens: Mihi autem nimis honorificati sunt amici tui, Deus, nimis confortatus est principatus eorum .

Quia omnis qui se exaltat, humiliabitur: et qui se  humiliat, exaltabitur. Et ex hac conclusione manifeste claret, precedentem Domini sermonem typice intelligendum. Neque enim mox omnis qui se coram hominibus exaltat, humiliabitur, aut qui se in conspectu hominum humiliat, exaltabitur ab eis; sed e contrario nonnunquam qui se uel in apice dignitatis, uel in alia qualibet acquirenda gloria subleuat, usque in finem exaltari non cessat. Similiter et humilis quilibet ac uerecundus in sua qua contentus est usque ad uite terminum mediocritate perseuerat. Et ideo quia iuxta ueritatis sententiam, omnis qui se incaute de meritis alleuat, humiliabitur a Domino, et qui prouide se de bene factis humiliat, exaltabitur ab eo, in eumdem procul dubio sensum premissus sermo Redemptoris, quo primos in nuptiis accubitus queri uetat, congruit.

Dicebat autem et ei qui se inuitauerat: Cum facis prandium aut cenam, noli uocare amicos tuos, neque fratres tuos, neque cognatos, neque uicinos diuites.  Fratres, amicos, et diuites, alterutrum conuiuia celebrare, non quasi scelus interdicit, sed sicut cetera necessitatis humane commercia, ubi et peccatores peccatoribus fenerantur, ut recipiant equalia, ad promerenda uite celestis premia nil ualere ostendit. Denique subiungit:

Ne forte et ipsi reinuitent, et fiat tibi retributio. Non ait, et fiat tibi peccatum, sed et fiat, inquit, tibi retributio. Cui simile est quod alibi dicit: Et si benefeceritis iis qui uobis benefaciunt , que uobis est gratia? Neque hic dicit, Peccatum est uobis; sed, Que uobis est gratia? Siquidem et peccatores hoc faciunt. Quamuis sunt quedam mutua fratrum, amicorum, cognatorum uicinorumque diuitum conuiuia, que non solum in presenti retributionem, sed et damnationem percipiunt in futuro: denique ab Apostolo inter opera tenebrarum adnumerantur. Sicut in die, inquit, honeste ambulemus, non in comessationibus, et ebrietatibus . Comessationes quippe sunt luxuriosa conuiuia, que aut collatione  omnium celebrantur, aut uicibus solent a contubernalibus exhiberi, ut neminem pudeat inhoneste aliquid dicere aut facere: quia ad hoc conuenitur ut feda illic gerantur copia uini, et incitetur libidinis diuersa uoluptas.

Sed cum facis conuiuium, uoca pauperes, debiles, claudos, cecos, et beatus eris, quia non habent retribuere tibi: retribuetur enim tibi in resurrectione iustorum. Resurrectionem iustorum dicit, qui etsi omnes resurgant, eorum tamen non immerito quasi propria cognominatur, qui in hac se beatos non dubitant esse futuros. Ergo qui pauperes ad conuiuium uocat, in futuro premium percipiet; qui amicos, fratres et diuites uocat, recipit mercedem suam. Sed et si hoc propter Deum facit in exemplum filiorum beati Iob, sicut cetera fraterne dilectionis officia, ipse qui iussit, remunerat. Qui gulosos ac luxuriosos propter lasciuiam inuitat, pena in futuro plectetur eterna.

 Hec cum audisset quidam de simul discumbentibus, dixit ei: Beatus qui manducabit panem in regno Dei. Panis qui manducatur in regno Dei, non iuxta Cerinthum corporalis intelligendus est cibus, sed ille utique qui ait: Ego sum panis uiuus, qui de celo descendi. Si quis manducauerit ex hoc pane, uiuet in eternum; id est, si quis mee incarnationis sacramento perfecte incorporatus mee diuine maiestatis uisione frui meruerit, hic perpetua uite immortalis beatitudine gaudebit.



HOMILIA XuII. IN DOMINICA DECIMA OCTAuA POST TRINITATEM.


MARC. XII, LUC. X et XX, MATTH. XXII. In illo tempore, accessit unus de scribis et interrogauit Iesum quod esset primum mandatum.

Due erant hereses in Iudeis, una Phariseorum, et altera Sadduceorum. Pharisei traditionum et  obseruationum, quas illi deuterosis uocant, iustitiam preferebant, unde et diuisi uocabantur a populo. Sadducei autem, qui interpretantur iusti, et ipsi uindicabant sibi quod non erant. Prioribus et corporis et anime resurrectionem credentibus confidentibusque, et angelos, et spiritus sequentes, iuxta Acta apostolorum  omnia denegabant.

Et accessit unus de scribis, qui audierat illos conquirentes, et uidens quoniam bene illis responderit, interrogauit eum quod esset primum omnium mandatum. iehsu autem respondit ei quod primum omnium mandatum est: Audi, Isrel, Dominus Deus tuus, Deus unus est. Et diliges Dominum Deum tuum ex toto corde tuo, et ex tota anima tua, et ex tota mente tua, et ex tota uirtute tua . Hoc est primum mandatum. Secundum autem simile est illi: Diliges proximum tuum tanquam teipsum. Primum omnium et maximum mandatum dicit, hoc est, quod ante omnia debeamus intimo in corde singuli, quasi unicum pietatis fundamentum  locare. Quod apertius in conclusione demonstrauit, cum ait:

Maius horum aliud mandatum non est. Primum ergo omnium et maximum mandatum est, cognitio atque confessio diuine unitatis cum exsecutione bone operationis. Bona autem operatio in dilectione Dei et proximi perficitur, quam breuiter illis uerbis commendat Apostolus, dicens: In Christo enim Iesu neque circumcisio aliquid ualet, neque preputium, sed fides que per dilectionem operatur .

Et ait illi scriba: Bene, magister, in ueritate dixisti quia unus est Deus, et non est alius preter eum: et ut diligatur ex toto corde, et ex toto intellectu, et ex tota anima, et ex tota fortitudine, et diligere proximum tanquam seipsum, maius est omnibus holocaustomatis et sacrificiis. Ostenditur ex hac responsione scribe, grauem sepe inter scribas et Phariseos questionem esse uersatam, quod esset mandatum primum siue maximum diuine legis, quibusdam uidelicet hostias et sacrificia laudantibus, aliis uero maiore auctoritate  fidei et dilectionis opera preferentibus, eo quod plurimi Patrum ante legem absque omni uictimarum et sacrificiorum consuetudine ex fide tantum, que per dilectionem operatur, placerent Deo, summique apud ipsum loci haberentur: nemo autem unquam absque fide et dilectione per holocausta solum, et sacrificia Deo placuisse inueniretur. In qua sententia scriba iste etiam se fuisse declarauit.

iehsu autem uidens quod sapienter respondisset, dixit illi: Non es longe a regno Dei. Non longe fuit a regno Dei, quia sententie illius, que Noui Testamenti et euangelice perfectionis est propria, fautor exstitisse probatus est. Unde solertius querendum quomodo dicat Mattheus , quod scriba hic, siue legis doctor  tentans Dominum de mandato primo siue maximo interrogauerit, quem secundum hunc euangelistam Dominus non longe esse a regno Dei asseuerat, cum constet eos qui tentando sapientiam querunt, hanc inuenire  non posse: ideoque nec regni celestis, que sapientibus solum panditur, appropinquare ianue. Dicit enim Scriptura: Et in simplicitate cordis querite illum; quoniam inuenitur ab iis qui non tentant illum . Nisi forte dicamus quod tentaturus quidem Dominum adierit, sed audito eius responso correptus, mox ad pietatis gratiam redierit; et quem prius tentando decipiendum putabat, postmodum amplectendo sequendum esse cognouerit. Aut certe ipsam tentationem non accipiamus malam, tanquam decipere uolentis inimicum; sed cautam potius, tanquam experiri amplius uolentis ignotum. Neque enim frustra scriptum est, Qui facile credit, leuis est corde, et minorabitur .

Et nemo iam audebat eum interrogare. Pharisei et Sadducei, et ceteri principes Iudeorum, querentes occasionem calumnie, et uerbum aliquod inuenire quod pateret insidiis: quia in sermonibus confutati sunt, ultra non interrogant, sed apertissime comprehensum  Romane tradunt potestati. Ex quo intelligimus, uenena inuidie posse quidem superari, sed difficile conquiescere.

Et respondens iehsu dicebat, docens in templo: Quomodo dicunt scribe Christum Filium Dauid esse? Ipse enim dicit in Spiritu sancto: Dixit Dominus Domino meo, Sede a dextris meis. Donec ponam inimicos tuos scabellum pedum tuorum . Ipse enim Dauid dicit eum Dominum, et unde est filius eius? Interrogatio Iesu nobis proficit usque hodie contra Iudeos. Et hi enim qui confitentur Christum esse uenturum, hominem simplicem et sanctum uirum asserunt de genere Dauid. Interrogemus ergo eos docti a Domino, si simplex est homo, et tamen filius Dauid, quomodo uocet eum Dauid Dominum suum, non erroris incerto, nec propria uoluntate, sed in Spiritu sancto. Non autem reprehenduntur quia Dauid filium dicunt, sed quia Filium Dei eum esse non credunt. Siquidem ipse et Dominus Dauid est, Deus ante tempora manendo, et filius Dauid apparuit  homo in temporis fine nascendo. Quod autem a Patre subiiciuntur ei inimici, non infirmitatem Filii, sed unitatem nature, qua in altero alter operatur, significat. Nam et Filius subiicit inimicos Patri, quia Patrem clarificat super terram.



HOMILIA XuIII. IN DOMINICA DECIMA NONA POST TRINITATEM.


MARC. II, MATTH. IX, LUC. u. In illo tempore, intrauit iehsu iterum Capharnaum post dies octo, et auditum est quod in domo esset. Et conuenerunt multi, ita ut non caperet neque ad ianuam, etc.

Saluator omnium Dominus salutari omnia lustrat incessu. Et nunc in desertis, nunc in ciuitate, nunc ad mare doctrine celestis et uirtutum dona turbis ministrat, nunc in monte solus orat, nunc laborantes in mari ne perire debeant, adiuuat. Ubique munera salutis impertit, ut omnes gradus ac conditiones ad  suam gratiam pertinere demonstret. Iuxta mysticum uero intellectum post factum in ciuitate miraculum, secedit in desertum, ibique conuenientes ad se turbas benigna pietate suscipit, ut ostendat se magis quietam, et a seculi curis remotam diligere uitam, atque ob huius appetitum se sanandis curam adhibere corporibus. Et quidem more humano quasi frequentiam se querentium declinans, nolebat manifeste in ciuitatem introire. Sed allegorice docebat, quia tumultuosus carnalium mentibus apertam sui manifestationem ueritas non exhibet, sed quoscunque ab illecebris rerum temporalium uiderit esse discretos, iis suorum lucem donorum largius infundit. uerum quia nec carnales superna pietas deserit, quin etiam iis gratiam sue uisitationis, per quam et ipsi spiritales effici ualeant, indulget, post desertum Dominus in ciuitatem redit, multisque eodem conuenientibus loquitur uerbum, ac sanato paralytico pluribus occasionem interne sanationis que est in  fide tribuit. Quod uero docente Domino in domo tam multi conuenerunt, ut non caperet neque ad ianuam, nostram proprie saluationem, qui de gentibus ad fidem uenimus, designat: quia predicante in Iudea Domino, necdum intrare ad audiendum ualuimus. Ad quos tamen, etsi foris positos, uerba sue doctrine fecit peruenire, quia nos ipse per sanctorum ora predicatorum collegit, et quamuis extra Synagogam in qua ipse predicabat inuentos, Euangelii sui fecit esse participes.

Et uenerunt ferentes ad eum paralyticum, qui a quatuor portabatur. Curatio paralytici huius saluationem designat anime, post diuturnam illecebre carnalis inertiam ad Christum suspirantis, qui primo omnium ministris qui eum subleuent, et Christo afferant, id est, bonis doctoribus qui spem sanationis opemque intercessionis suggerant, indiget. Qui bene quatuor fuisse referuntur, siue quia quatuor sancti Euangelii libris omnium predicantium uirtus,  omnis sermo firmatur; seu quia quatuor sunt uirtutes, quibus ad promerendam sospitatem fiducia mentis erigitur, de quibus in eterne sapientie laude dicitur: Sobrietatem enim et sapientiam docet, et iustitiam et uirtutem, quibus utilius nichil est in uita hominibus ; quas nonnulli diuersis hominibus prudentiam, fortitudinem, temperantiam et iustitiam nuncupant. Et cum non possent offerre eum illi pre turba, nudauerunt tectum ubi erat. Desiderant paralyticum Christo offerre, sed turba interposita ab omni parte intercluduntur, quia sepe anima post infimi corporis desidiam ad Deum resipiscens, superneque gratie remedio cupiens innouari, prisce consuetudinis obstaculo retardatur. Sepe inter ipsas orationis secrete dulcedines, et quasi suaue cum Domino colloquium, turba cogitationum interueniens aciem mentis ne Christus uideatur impedit. Et quid inter hec agendum? Non utique infimis exterius qua turbe tumultuantur remanendum, sed tectum  domus in qua Christus docet ascendendum: id est, sacre Scripture sublimitas est appetenda, lexque Domini cum Psalmista die noctuque meditanda . In quo enim corrigit iunior uiam suam? In custodiendo, inquit, sermones tuos . Et patefacientes submiserunt grabatum in quo paralyticus iacebat. Patefacto tecto, eger ante Iesum submittitur: quia reseratis mysteriis Scripturarum ad notitiam Christi peruenitur, hoc est, ad eius humilitatem fidei pietate descenditur. Et bene domus Iesu, iuxta alterius Euangeliste narrationem , tegulis esse contecta reperitur, quia sub contemptibili litterarum uelamine si adsit, qui reseret diuina, spiritalis gratie uirtus inuenietur. Denudatio etenim tegularum in domo Iesu apertio est in uilitate littere sensus spiritalis, et arcanorum celestium. Quod autem cum grabato deponitur infirmus, significat ab homine in ista adhuc carne constituto Christum debere cognosci. Cum uidisset autem iehsu  fidem illorum, ait paralytico: Fili, dimittuntur tibi peccata. Curaturus hominem a paralysi Dominus primo peccatorum uincula dissoluit, ut ostenderet eum ob nexus culparum artuum dissolutione fuisse damnatum, nec nisi his relaxatis membrorum posse recuperatione sanari. Sic et illi paralytico qui iuxta probaticam piscinam diu motum aque frustra prestolabatur, sanato a Domino dicitur: Ecce sanus factus es, iam noli peccare, ne deterius tibi aliquid contingat . Fili, inquit, dimittuntur tibi peccata. O mira humilitas! despectum et debilem totisque membrorum compaginibus dissolutum filium uocat, quem sacerdotes non dignarentur attingere. Aut recte Deo filium, quia dimittuntur ei peccata sua. Intuendum sane quanti propria cuiusque fides apud Deum ualeat, ubi tanti ualuit aliena ut totus homo repente, hoc est exterius interiusque iam saluatus exsurgeret, aliorumque merito aliis laxarentur errata.

Erant autem illic quidam de scribis sedentes et cogitantes  in cordibus suis: Quid hic sic loquitur? Blasphemat. Quis potest dimittere peccata, nisi solus Deus? uerum dicunt scribe quod nemo dimittere peccata nisi Deus potest, qui per eos quoque dimittit quibus dimittendi tribuit potestatem. Et ideo Christus uere Deus esse probatur, quia dimittere peccata quasi Deus potest: uerum Deo testimonium reddunt, sed personam Christi negando falluntur. Errant itaque Iudei, qui cum Christum et Deum esse, et peccata dimittere posse credant, Iesum tamen Christum esse non credunt. Sed multo dementius errant Ariani, qui cum Iesum et Christum esse, et peccata posse dimittere, Euangelii uerbis deuicti, negare non audeant, nichilominus Deum negare non timent. At ipse perfidos saluare desiderans, et occultorum cognitione et uirtute operum Deum se esse manifestat. Nam sequitur:

Quo statim cognito, iehsu spiritu suo quia sic cogitarent inter se, dicit illis: Quid ista cogitatis in cordibus  uestris? Ostendit se Deum, qui potest cordis occulta cognoscere, et quodammodo taceas loquitur: Eadem maiestate et potentia qua cogitationes uestras intueor, possum et hominibus delicta dimittere. Ex uobis intelligitur quid paralyticus consequatur. Quid est facilius dicere paralytico, Dimittuntur tibi peccata, an dicere: Surge, et tolle grabatum tuum, et ambula? Inter dicere et facere multa distantia est. Utrum sint paralytico peccata dimissa, solus nouerat qui dimittebat. Surge autem et ambula, tam ille qui surgebat, quam ii qui surgentem uidebant, approbare poterant. Fit ergo carnale signum ut probetur spiritale, quanquam eiusdem uirtutis sit, et corporis et anime uitia dimittere. Et datur nobis intelligentia propter peccata plerasque euenire corporum debilitates. Et idcirco forsan prius peccata dimittuntur, ut, causis debilitatis ablatis, sanitas restituatur. Quinque siquidem sunt differentie causarum, pro quibus in hac uita molestiis corporalibus  affligimur. Aut enim ad merita augenda per patientiam iusti corporis infirmitate grauamur, ut beati patres Iob et Tobias, et innumeri martyres in utroque Testamento. Aut ad custodiam uirtutum perceptarum, ne superbia tentante dispereant, sicut apostolus Paulus, cui ne magnitudine reuelationum extolleretur, datus est stimulus carnis sue angelus Satane qui eum colaphizaret . Aut ad intelligenda et corrigenda peccata nostra, sicut Maria soror Aaron in eremo ob uerba temeritatis et superbie lepra percussa est . uel sicut paralyticus de quo tractamus, qui non nisi dimissis primo peccatis potuit ab infirmitate curari. Aut ad gloriam Dei saluantis, siue per seipsum, siue per famulos suos, sicut cecus natus in Euangelio , qui neque ipse peccauit, neque parentes eius, sed ut manifestarentur opera Dei in illo: sicut Lazarus, cuius infirmitas non fuit ad mortem, sed pro gloria Dei, ut glorificaretur Filius Dei per eam . Aut ad inchoationem damnationis eterne, quod reproborum  est et proprium: sicut Antiochus et Herodes, qui utrique suo tempore aduersum Deum repugnantes , quod tormentorum in gehenna perpetuo passuri essent, presentium afflictionum miseria cunctis ostendebant. Quibus congruit illud prophete: Et duplici contritione contere eos , unde necesse est in omnibus que temporaliter aduersa patimur, cum humilitate Domino gratias agamus, et infirmitatis nostre conscii de collatis nobis remediis gratulemur. Necesse est ut ad conscientiam nostram reuersi solerter opera nostra simul et cogitationes exploremus, et quidquid nos peccasse deprehendimus, digna castigatione purgemus, quidquid de his que nos recte fecisse credebamus, uitio in nobis elationis perisse comperimus, et hoc humili satisfactione castigemus: hec enim nobis sepius fit causa flagellorum. Ceterum innocentes et iustos ob augmenta premiorum flagellari, perfectorum est donum speciale uirorum; uerberibus  autem temporalibus ad eterna tormenta compelli, impenitentium est pena reproborum.

Ut autem sciatis quia potestatem habet Filius hominis in terra dimittendi peccata, ait paralytico: Tibi dico surge, tolle grabatum tuum, et uade in domum tuam. Si et Deus est iuxta Psalmistam  qui quantum distat oriens ab occasu, elongauit a nobis iniquitates nostras, et Filius hominis potestatem habet in terra dimittendi peccata: ergo idem et ipse Deus et Filius hominis est, ut et homo Christus per diuinitatis sue potentiam peccata dimittere possit, et idem Deus Christus per humanitatis sue fragilitatem pro peccatoribus mori. Spiritaliter autem de grabato surgere, est animam se a carnalibus desideriis ubi egra iacebat, abstrahere. Grabatum uero tollere, est ipsam quoque carnem per continentie frena correptam, spe celestium premiorum a deliciis segregare terrenis. Sublato autem grabbato domum ire, ad paradisum redire est. Hec etenim uera est domus  nostra, que hominem prima suscepit, non iure amissa, sed fraude tandem restituta per eum qui fraudulento hosti nichil debuit. Aliter sanus qui languerat domum, reportat grabatum, cum anima remissione accepta peccatorum, ad internam sui custodiam cum ipso se corpore refert, ne quid post ueniam unde iterum iuste feriatur, admittat.

Et statim ille surrexit, et sublato grabato, abiit coram omnibus, ita ut mirarentur omnes, et honorificarent Deum, dicentes: Quia nunquam sic uidimus. Quam miranda diuine potentie uirtus, ubi nulla temporis interueniente morula, iussu Saluatoris salus festina comitatur! Merito qui adfuerant, damnatis blasphemie iaculis, ad laudem tante maiestatis stupentia corda conuertunt.



HOMILIA XIX. IN DOMINICA uIGESIMA TERTIA POST TRINITATEM.


MATTH. XXII, MARC. XII, LUC XX. In illo tempore,  miserunt Pharisei insidiatores qui se iustos simularent, ut caperent Iesum in sermone, et traderent illum principatui et potestati presidis, etc.

Querentes Dominum comprehendere principes sacerdotum et scribe timuerunt populum, atque ideo quod per se non poterant presidis manibus efficere tentabant, ut uelut ipsi a morte eius uiderentur immunes. Nuper enim sub Cesare Augusto Iudea subiecta Romanis, quando in toto orbe est celebrata descriptio, stipendiaria facta fuerat: et erat in populo magna seditio, dicentibus aliis pro securitate et quiete, qua Romani pro omnibus militarent, debere tributa persolui. Phariseis uero qui sibi applaudebant iustitiam, e contrario nitentibus, non debere populum Dei qui decimas solueret, et primitiua daret, et cetera que in lege scripta sunt , humanis legibus subiacere. Cuius seditionis adeo fomes inualuit, ut post Domini passionem insistentibus sibi Romanis, patriam,  gentem et regnum, nobile illud cum sua religione templum, imo ipsam lucem perdere, quam tributa pendere maluerint. Et interrogauerunt illum, dicentes:

Magister, scimus quia recte dicis, et doces; et non accipis personam, sed in ueritate uiam Dei doces. Licet nobis tributum dare Cesari, an non? Blanda et fraudulenta interrogatio illuc prouocat respondentem, ut magis Deum quam Cesarem timeat, et dicat non debere tributa solui, ut statim audientes ministri presidis, qui iuxta alios euangelistas  adfuisse leguntur, seditionis contra Romanos principem teneant.

Considerans autem dolum illorum, dixit ad eos: Quid me tentatis? Ostendite mihi denarium, cuius habet imaginem et inscriptionem? Sapientia semper sapienter agit, ut suis potissimum tentatores sermonibus confutentur. Ostendite mihi, inquit, denarium. Hoc est genus nummi quod pro decem nummis  imputabatur, et habebat imaginem Cesaris. Qui autem putant interrogationem Saluatoris ignorantiam esse, et non dispensationem, discant ex presenti loco quod utique potuerit scire iehsu cuius imago esset in nummo, sed interrogat, ut ad sermonem eorum competenter respondeat.

Respondentes, dixerunt, Cesaris. Et ait illis: Reddite ergo que Cesaris sunt, Cesari: et que Dei sunt, Deo. Cesarem non putemus Augustum, sed Tiberium significari, priuignum eius, qui in loco successerat uitrici, sub quo et passus est Dominus. Omnes autem reges Romani a primo Caio Cesare, qui imperium arripuerat, Cesares appellati sunt. Porro quod ait: Reddite que sunt Cesaris, Cesari, nummum, tributum et pecuniam, et que sunt Dei, Deo, decimas, primitias, oblationes ac uictimas sentiamus. Quomodo ipse et reddit tributa pro se et Petro, et Deo reddit que Dei sunt, Patris faciens uoluntatem . Aliter: Reddite que Cesaris sunt, Cesari;  et que Dei sunt, Deo. Quemadmodum Cesar a uobis exigit impressionem imaginis sue, sic et Deus, ut quemadmodum illi redditur nummus, sic Deo anima lumine uultus eius illustrata atque signata. Unde Psalmista: Signatum est, inquit, in nobis lumen uultus tui, Domine . Hoc quippe lumen est totum hominis, et uerum bonum quod non oculis, sed mente conspicitur. Signatum autem dixit in nobis, tanquam denarius signatur regis imagine. Homo enim factus est ad imaginem et similitudinem Dei , quam peccando corrupit. Bonum ergo eius est uerum atque eternum, si renascendo signetur.

Et non potuerunt uerbum eius reprehendere coram plebe; et mirati in responsis eius, tacuerunt. Qui credere debuerant ad tantam sapientiam, mirati sunt quod calliditas eorum insidiandi non inuenisset locum.



HOMILIA XX. IN DOMINICA uIGESIMA QUARTA POST TRINITATEM.


 MATTH. IX, MARC. u, LUC. uIII. In illo tempore, cum transcendisset iehsu in naui rursum trans fretum, conuenit turba multa ad eum. Et uenit quidam de archisynagogis, nomine Iairus, et uidens, procidit ad pedes eius, et deprecabatur eum multum, etc.

In hac lectione ubi archisynagogus saluare filiam petit suam, sed, pergente ad domum eius Domino, preoccupans hemorrhoissa mulier preripit sanitatem, ac deinde filia archisynagogi ad optatam peruenit sanitatem, imo de morte reuocata est ad uitam, salus ostenditur generis humani, que Domino in carne ueniente ita dispensata est, ut primo aliqui ex Isrel ad fidem uenirent, deinde plenitudo gentium intraret, et sic omnis Isrel saluus fieret . Quis ergo archisynagogus iste, qui ad Dominum pro filia rogaturus aduenit, melius quam ipse Moyses intelligitur? Unde bene Iairus idem illuminans, siue illuminatus, uocatur, qui accepit uerba uite dare nobis, et per hec ceteros illuminat, et ipse a Spiritu sancto,  quo uitalia monita scribere uel docere posset, illuminatus est. Qui uidens Iesum procidit ad pedes eius, quia preuidens in spiritu uenturum in carne Dominum, humili corde se eius potentie subdidit, quem ita circa finem seculi hominem incarnandum esse cognouit, ut eternum ante omne seculum Deum existere non dubitaret. Si enim caput Christi Deus , pedes eius quid aptius quam assumpta humanitas, qua terram nostre mortalitatis tetigit, accipiendi sunt? Et procidere archisynagogum ad pedes Iesu, est legislatorem cum tota progenie patrum Mediatorem Dei et hominum longe sibi dignitatis gloria preferendum esse cognoscere, et confiteri cum Apostolo, quia quod infirmum est Dei fortius est hominibus .

Et deprecabatur eum multum dicens: Quoniam filia mea in extremis est, ueni, impone manus super eam, ut salua sit, et uiuat. In Euangelio Luce ita scriptum est: Quia filia unica erat illi, fere annorum duodecim,  et hec moriebatur . Filia ergo archisynagogi, ipsa est synagoga, que sola legali institutione composita, quasi unica Moysi nata erat. Et hec uelut duo decimo etatis anno, hoc est, tempore pubertatis appropinquante, moriebatur, quia nobiliter a prophetis educata, postquam ad intelligibiles annos peruenerat, postquam spiritalem Deo sobolem generare debebat, subito errorum languore consternata, spiritalis uite uias ingredi desperabiliter omisit; et si non a Christo succurreretur, horrendam per omnia corruisset in mortem.

Et abiit cum illo, et sequebatur eum turba multa, et comprimebant illum. Ad puellam pergens sanandam Dominus a turba comprimitur, quia genti Iudee salutaria monita prebens, quibus egram uitiis eius conscientiam erigeret, noxia carnalium populorum est consuetudine grauatus.

Et mulier que erat in profluuio sanguinis duodecim annis, etc. Mulier sanguine fluens, sed a Domino  curata, Ecclesia est congregata de gentibus, que ingenito carnalium delectationum polluta fluxu, atque a cetu iam fuerat segregata fidelium, sed dum uerbum Dei Iudeam saluare decerneret, illa paratam iam promissamque aliis preripuit spe certa salutem. Notandumque quod et archisynagogi duodennis sit filia, et mulier hec ab annis duodecim sanguine fluxerit, hoc est, eodem quo hec nata sit tempore illa ceperit infirmari. Una enim pene eademque seculi huius etate, et Synagoga in patriarchis nasci, et gentium exterarum natio per orbem cepit idololatrie sanie fedari. Nam et fluxus sanguinis bifariam, hoc est, et super idololatrie pollutione, et super iis que carnis ac sanguinis delectatione geruntur, potest recte intelligi.

Et fuerat multa perpessa a compluribus medicis, et erogauerat omnia sua, nec quidquam profecerat, sed magis deterius habebat. Medicos, siue falsos intellige theologos, siue philosophos legumque doctores secularium,  qui multa de uirtutibus uitiisque subtilissime disputantes, utilia uiuendi credendique instituta se mortalibus dare promittebant, seu certe ipsos spiritus immundos, qui uelut hominibus consulendo, sese pro Deo colendos ingerebant. Quibus certatim audiendis gentilitas quanto magis naturalis industrie uires expenderat, tanto minus potuit ab iniquitatis sue sorde purgari. Sed hec ubi populum Iudeorum egrotasse, uerumque de celo cognouit adesse medicum, cepit et ipsa languoris sui sperare pariter et inquirere remedium.

Cum audisset de Iesu, uenit in turba retro, et tetigit uestimentum eius. Dicebat enim: Quia si tetigero uestimentum eius, salua ero. Et confestim siccatus est fons sanguinis eius. uenit, et Dominum tangit Ecclesia, cum ei per fidei ueritatem appropinquat. uenit autem retro, siue iuxta id quod ipse ait: Si quis mihi ministrat, me sequatur . Et alibi precipitur: Post Dominum Deum tuum ambulabis . Siue quia presentem in carne Dominum  non uidens, peractis iam sacramentis incarnationis illius, ad fidei et agnitionis eius gratiam peruenit. Sicque dum participatione sacramentorum eius saluari a peccatis meruit, quasi tactu uestimentorum eius fontem sui sanguinis siccauit. Fons quippe sanguinis est origo peccati. Cuiusque fons sanguinis est immunde primordium cogitationis, ex quo peccatum omne nascitur. Sed Dominus cum uerbis euangelicis non solum opera et uerba mala compescere, sed et cogitationum nequam radicem exstirpare curauit, cum hec utraque sacramentis euangelicis emundari donauit, quasi uirtutem exsiccandi fontis obsceni suis uestimentis indidit.

Et statim iehsu cognoscens in semetipso uirtutem que exierat de eo, conuersus ad turbam aiebat: Quia tetigit uestimenta mea? Non ut ipse que nesciat doceatur interrogat, sed ut uirtus quam bene nouerat, imo quam ipse dederat, in muliere declararetur, et declarata agnitaque uirtute fidei, multi ad salutem  perueniant.

Et dicebant ei discipuli sui: uides turbam comprimentem te, et dicis quis me tetigit? Quem turba passim comitans comprimit, una credula mulier Dominum tangit, quia qui diuersis inordinate glomeratium  heresibus, siue peruersis moribus grauatur, solo catholice Ecclesie fideliter corde ueneratur [a 1Kb] . Nam sicut quidam uidentes non uident, et audientes non audiunt, ita etiam tangentes non tangunt, qui non simplici, sed dubio, uel simulato, corde Christum tangunt. Unde cuidam amanti quidem, sed nondum plene credenti, dicit ipse: Noli me tangere, nondum enim ascendi ad Patrem meum , aperte dicens quid sit ipsum ueraciter tangere, Patri, scilicet, equalem credere.

Et circumspiciebat uidere eam que hoc fecerat. Non obliuiscitur filiorum suorum Dominus, nec in se sperantes  intueri desistit, sed omnes qui saluari merentur, suo dignos intuitu ac miseratione iudicat. Iste autem pauper clamauit, et Dominus exaudiuit eum .

Mulier autem timens et tremens, sciens quod factum esset in se, uenit et procidit ante eum, et dixit ei omnem ueritatem. Ecce quo interrogatio Domini tendebat, ut, uidelicet, confitente palam muliere ueritatem sue diutine infirmitatis, subite credulitatis, diuine propitiationis, ac donate sibi sanationis, et ipsa certius confirmaretur in fide, et pluribus salutis et uite preberetur exemplum. Denique sequitur:

Ille autem dixit: Filia, fides tua te saluam fecit, uade in pace, et esto sana a plaga tua. Ideo filia, quia fides tua te saluam fecit. Nec dixit Fides tua te saluam factura est, sed saluam fecit. In eo enim quod credidisti, iam salua facta es.

Adhuc eo loquente, ueniunt ad archisynagogum dicentes:  Quia filia tua mortua est, quid ultra uexas Magistrum? Sanata a profluuio sanguinis muliere, mox filia archisynagogi mortua nuntiatur, quia dum Ecclesia a uitiorum labe mundata, et ob fidei meritum filia est cognominata, continuo Synagoga perfidie simul et inuidie luctu soluta est. Perfidie quidem, quia in Christo credere noluit; inuidie uero, quia Ecclesiam credere doluit. Scriptum namque est in Actibus apostolorum: Sequenti autem Sabbato pene uniuersa ciuitas conuenit audire uerbum Domini. uidentes autem turbas Iudei, repleti sunt zelo, et contradicebant his que a Paulo dicebantur, maledicentes . Et quod aiebant nuntii archisynagogo, Quid ultra uexas Magistrum? per eos hodieque dicitur quia adeo destitutum Synagoge statum uident, ut restaurari posse non credant; ideoque pro resuscitatione illius supplicandum esse non estiment. Sed que impossibilia sunt apud homines, possibilia sunt apud Deum ; unde apte sequitur:

iehsu autem uerbo quod dicebatur audito, ait archisynagogo:  Noli timere, tantummodo crede. Archisynagogus cetus doctorum legis accipitur, de quo Dominus ait: Super cathedram Moysi sederunt Scribe et Pharisei . Qui si credere ipse uoluerit, etiam subiecta ei Synagoga salua erit.

Et ueniunt in domum archisynagogi, et uident tumultum, et flentes et eiulantes multum. Et letentur, inquit, omnes qui sperant in te, in eternum exsultabunt et inhabitabis in eis . Quia uero Synagoga letitiam hanc dominice inhabitationis merito infidelitatis amisit, quasi inter flentes et eiulantes mortua iacet. Nec tamen superna pietas funditus eam interire patitur, quin potius circa finem seculi reliquias eius, secundum electionem gratie, saluti et uite restituet. Unde apte subiungitur:

Et ingressus ait illis: Quid turbamini, et ploratis? Puella non est mortua, sed dormit. Hominibus mortua, qui suscitare nequiuerant; Deo dormiebat, in cuius dispositione et anima recepta uiuebat, et caro suscitanda  quiescebat. Unde mos Christianus obtinuit ut mortui qui resurrecturi esse non dubitantur, dormientes uocentur, sicut Apostolus: Nolumus, inquit, uos ignorare, fratres, de dormientibus, ut non contristemini sicut et ceteri qui spem non habent . Sed et in parte allegorie cum anima que peccauerit ipsa moriatur , tamen ea quam Dominus resuscitandam atque ad uitam eternam preuidit esse uenturam, nobis quidem mortua fuisse, sed ei obdormiuisse dici non incongrue potest.

Et irridebant eum. Ipse uero, eiectis omnibus, assumit patrem et matrem puelle, etc. Quia uerbum resuscitantis irridere, quam credere malebant, merito foras excluduntur, ut pote indigni qui potentiam resuscitantis ac resurgentis mysterium uiderent. Item foras turba eiicitur, ut puella suscitetur, quia si non prius a secretioribus cordis expellitur importuna secularium multitudo curarum, anima que intrinsecus iacet mortua, non resurget. Nam dum se  per innumeras terrenorum desideriorum cogitatione spargit, ad considerationem sui sese nullatenus colligit.

Et tenens manum puelle, ait illi: Tabitha, cumi, quod est interpretatum: PUELLA, tibi dico, SURGE. Querat diligens lector, quare uerax euangelista dictum Saluatoris exponens, interposuerit de suo Tibi dico, cum in Syro sermone quem posuit, non plus sit dictum quam Puella, surge. Nisi forte propter exprimendam uim dominice iussionis, hoc agendum putauit, magis sensum loquentis, quam ipsa uerba suis curans intimare lectoribus. Nam et familiare constat esse euangelistis atque apostolis, cum de ueteri Testamento testimonia assumunt, magis sensum propheticum ponere curare, quam uerba. Tenens autem manum puelle Dominus, suscitauit eam, quia nisi prius mundate fuerint manus Iudeorum, que sanguine plene sunt, Synagoga eorum mortua non consurget.

 Et confestim surrexit puella, et ambulabat. Bene surrexit, et ambulabat. Quemcunque enim peccatis mortuum superne manus miserationis resuscitatura tetigerit, non solum a sordibus et ueterno scelerum exsurgere, sed et in bonis continuo proficere debet operibus, uidelicet, iuxta Psalmistam, ingrediens sine macula, et opera exercens iustitie .

Et obstupuerunt stupore maximo. Et precepit illis uehementer, ut nemo id sciret; et iussit dare illi manducare. Ad testimonium quidem uere resuscitationis dari puelle manducare precepit, ne non ueritas, sed phantasma quod apparebat ab incredulis putaretur. Sed etsi quis a spiritali morte surrexerit, celesti necesse est mox pane satietur, et diuini, scilicet, uerbi et sacrosancti altaris particeps effectus. Nam, iuxta moralem intellectum, tres illi mortui quos Saluator in corporibus suscitauit tria genera resurrectionis animarum significant. Siquidem nonnulli consensum male delectationi prebendo latente  tantum cogitatione peccati sibi mortem consciscunt. Sed tales se uiuificare significans Saluator, resuscitauit filiam archisynagogi nondum foras elatam, sed in domo mortuam, quasi uitium secreto in corde tegentem. Alii non solum noxie delectationi consentiendo, sed et ipsum malum, quo delectantur exempla mortuum suum quasi extra portas efferunt. Et hos se si peniteant resuscitare demonstrans, suscitauit iuuenem filium uidue extra portas ciuitatis elatum, et reddidit matri sue, quia resipiscentem a peccati tenebris animam unitati restituit Ecclesie. Quidam uero non solum cogitando, uel faciendo, illicita, sed et ipsa peccandi consuetudine se quasi sepeliendo corrumpunt. uerum nec ad hos erigendos minor fit uirtus et gratia Saluatoris, si tamen adsint cogitationes sollicite, que super eorum salute uelut deuote Christo sorores inuigilent. Nam ad hoc intimandum resuscitauit Lazarum quatuor dies in monumento habentem, et, sorore attestante, iam fetentem ,  quia nimirum pessima noxios actus solet fama comitari. Notandum autem quod quanto grauior anime mors ingruerit, tanto acrius necesse est, ut resurgere mereatur, penitentis feruor insistat. Nam leuiores et quotidiani erratus leuioris penitentie possunt remedio curari. Quod occulte uolens ostendere Dominus iacentem in conclaui mortuam, facillima ac breuissima uoce resuscitat dicens: Puella, surge. Quam etiam ob facilitatem resuscitandi iam mortuam fuisse negauerat. Delatum autem foras iuuenem mortuum, pluribus, ut reuiuiscere debeat, dictis corroborat, cum ait: Iuuenis, tibi dico, surge. Quatriduanus uero mortuus, ut longa prementis sepulcri claustra euadere posset, fremuit spiritu iehsu, turbauit seipsum, lacrymas fudit, rursum fremuit, ac magna uoce clamauit: Lazare, ueni foras. Et sic tandem qui erat desperatus, discusso tenebrarum pondere, uite lucique redditur. Sed et hoc notandum, quod quia publica noxa publico eget remedio, leuia  autem peccata leuiori et secreta queunt penitentia deleri, puella in domo iacens paucis arbitris exsurgit, eisdemque uehementer ut nemini id manifestent precipitur. Iuuenis extra portam, turba multa comitante atque intuente, suscitatur: Lazarus de monumento uocatus in tantum populis innotuit, ut ob eorum qui uidere testimonium plurime Domino turbe cum palmis occurrerent, et multi propter illum abirent ex Iudeis, et crederent in Iesum. Quartum uero mortuum nuntiante discipulo Dominus audiuit; sed quia qui pro eius excitatione precarentur uiui defuerant: Dimitte, inquit, ut mortui sepeliant mortuos suos , id est, mali malos noxiis laudibus grauent, et quia non adest iustus qui corripiat in misericordia, oleum peccatoris impinguet caput eorum .



HOMILIA XXI. IN SEPTEMBRIS FERIA QUARTA QUATUOR TEMPORUM.


 MARC. IX, MATTH. XuII, LUC. IX. In illo tempore, respondens unus de turba dixit ad Iesum: Magister attuli filium meum ad te, habentem spiritum mutum, etc.

Narratur in precedenti sancti huius Euangelii capitulo quia, ueniens ad discipulos suos, Dominus uidit turbam multam circa eos, et Scribas conquirentes cum illis. Et confestim omnis populus uidens eum stupefactus est, et expauerunt, et occurrentes salutabant eum. Notanda est in omnibus locis distantia mentis Scribarum et turbe. Erat autem cum discipulis turba, erant et Scribe, sed, adueniente Domino, mox omnis turba stupefacta expauit, eumque salutans occurrit: Scribe nichil deuotionis, fidei, humilitatis et reuerentie ei exhibuisse narrantur. Quid autem cum discipulis Domini turbe siue Scribe conquirerent, Euangelista non dicit. Potest uero, ni fallor, apte intelligi de hoc questionem fuisse motam, quare ipsi cum essent discipuli Saluatoris, saluare  demoniacum, qui in medio erat positus, non possent, quod ex sequentibus Euangelii uerbis potest coniici, dum dicitur:

Et interrogauit eos: Quid inter uos conquiritis? Et respondens unus de turba dixit: Magister, attuli filium meum ad te, habentem spiritum mutum, qui ubicunque eum apprehenderit, allidit eum, et spumat et stridet dentibus et arescit. Et dixi discipulis tuis ut eiicerent illum, et non potuerunt. Notandum autem quod semper loca rebus congruunt. In monte Dominus orat, transformatur, discipulis arcana sue maiestatis aperit; in inferiora descendens turbe occursu excipitur, miserorum fletu pulsatur; sursum discipulis mysteria regni reserat, deorsum turbis peccata infidelitatis exprobrat; sursum Patris uocem iis qui sequi se poterant pandit, deorsum spiritus malos ab his qui uexabantur expellit. Qui etiam nunc pro qualitate meritorum aliis ascendere, aliis uero non desistit descendere. Nam carnales adhuc et incipientes, quasi  ima petens confortat, docet, castigat; perfectos autem, quorum conuersatio in celis est, sublimius extollendo glorificat, liberius de eternis instruit, et sepe que a turbis ne audiri quidem ualeant docet. Demoniacum autem hunc quem descendens de monte Dominus sanauit, Marcus quidem surdum mutumque, Mattheus uero lunaticum fuisse commemorat . Significat autem eos de quibus scriptum est: Stultus ut luna mutatur . Qui nunquam in eodem statu permanentes, nunc ad hec, nunc ad illa, uitia mutati, crescunt atque decrescunt. Qui muti sunt non confitendo fidem, surdi, nec ipsum aliquatenus ueritatis audiendo sermonem. Spumant autem, cum stultitia tabescunt. Stultorum namque et languentium atque hebetum est spumas saliuarum ex ore dimittere. Strident dentibus, cum iracundie furore flammescunt. Arescunt cum otio torpente languescunt, et nulla uirtutis industria confortati, eneruiter uiuunt. Quod autem ait: Et dixi discipulis tuis  ut eiicerent illum et non potuerunt, latenter apostolos accusat, cum impossibilitas curandi interdum non ad imbecillitatem curantium, sed ad eorum qui curandi sunt, fidem referatur, dicente Domino: Fiat tibi secundum fidem tuam .

Qui respondens eis, dixit: O generatio incredula, quandiu apud uos ero? quandiu uos patiar? Non quo tedio superatus sit mansuetus ac mitis, qui non aperuit sicut agnus coram tondente os suum , nec in uerba furoris erupit; sed quo in similitudinem medici, si egrotum uideat contra sua precepta se gerere, dicat: Usquequo accedam domum tuam? quousque artis mee perdam industriam, me aliud iubente te, et te aliud perpetrante? In tantum autem non est iratus homini, sed uitio, et per unum hominem Iudeos arguit infidelitatis, ut statim intulerit:

Afferte illum ad me. Et attulerunt, inquit, eum. Et cum uidisset illum, statim spiritus conturbauit eum, et elisus in terram uolutabatur spumans. Allatum Domino  puerum spiritus conturbat et elidit, quia sepe dum conuerti ad Dominum post peccata conamur, maioribus nouisque antiqui hostis pulsamur insidiis. Quod ob id utique callidus facit aduersarius, ut uel odium uirtutis incutiat, uel expulsionis sue uindicet iniuriam. Hinc est enim  quod Ecclesie sancte primordiis tot grauissima inferebat certamina persecutionum, quot suo regno dolebat subito animarum illata fuisse dispendia.

Et interrogauit patrem eius: Quantum temporis est, ex quo hoc ei accidit? At ille ait: Ab infantia, et frequenter eum et in ignem et in aquas misit, ut eum perderet. Erubescat Iulianus, qui dicere audet omnes homines absque ulla peccati contagione nasci in carne tanquam innocentes per omnia, tanquam fuit Adam quando creatus est. Quid enim habuit iste puer, ut ab infantia demonio uexaretur acerbissimo, si non ullo originalis peccati uinculo tenebatur, quem constat nullum adhuc proprium potuisse habere peccatum?  Confiteatur catholicus, quia nemo immunis a noxa prime preuaricationis nascitur, et inuocet gratiam Dei, qua liberetur de corpore mortis per Iesum Christum Dominum nostrum. Intelligat scriba doctus in regno celorum, in hoc demoniaco a Domino curato saluationem omnium fidelium esse designatam, qui originalis culpe reatu ueniunt in mundum, nec nisi unius Redemptoris Iesu Christi fide sunt et gratia saluandi. Quod autem dictum est, frequenter eum et in ignem et in aquas misit, maxima humane uecordie facinora designat. Ignis namque ardor ad feruorem iracundie referendus est, aqua ad uoluptates carnis, que dissoluere mentem per delicias solent. uel certe in ignem fertur demoniacus quo adulterantium corda succensa sunt, et in aquas que solent exstinguere caritatem.

Sed si quid potes, adiuua nos, misertus nostri. iehsu autem ait illi: Si potes credere, omnia possibilia credenti. Aptum Dominus responsum reddit petenti. Ipse enim ait: Si quid potest, adiuua nos. Et Dominus:  Si potestis, inquit, credere possum uos misertus adiuuare, quia fides non ficta omnia que salubriter petit impetrare meretur. Cui contra leprosus, qui fideliter clamabat: Domine, si uis, potes me mundare, congruum sue fidei accepit responsum: uolo, mundare .

Et continuo exclamans pater pueri, cum lacrymis aiebat: Credo, Domine, adiuua incredulitatem meam. Nemo repente summus, sed in bona conuersatione a minimis quisque inchoat, ut ad magna perueniat. Alia namque sunt uirtutis exordia, aliud profectus, aliud profectio. Si enim et in ipsa fides ad perfectionem suam non quibusdam gradibus duceretur, iste interrogatus an crederet non responderet: Credo, Domine, adiuua incredulitatem meam. Si enim credebat, cur incredulitatem dicebat? Si uero incredulitatem habere se nouerat, quomodo credebat? Sed quia per occultam inspirationem gratie meritorum suorum gradibus fides crescit, uno eodemque tempore is qui  necdum perfecte crediderat, simul et credebat et incredulus erat.

Et cum uideret iehsu concurrentem turbam, comminatus est spiritui immundo, dicens illi: Surde et mute spiritus, ego tibi precipio, exi ab eo, et amplius ne intreas in eum. Comminatio Domini diuini est uirtus imperii. Non autem puero qui uim patiebatur, sed demoni qui inferebat comminatus est. Quia qui peccantem emendare desiderat, uitium utique increpando et exsecrando debet exterminare, sed hominem amando refouere. Bene autem Dominus, qui spiritum immundum pellit ab homine, simul ne amplius in eum ingrediatur imperat. Quia ille ueraciter a demoniaca dominatione liberatur, qui ad peccata a quibus semel penitendo mundatus est, uitat male uiuendo reuerti.

Exclamans, et multum discerpens eum, exiit ab eo. Exiturus ab homine spiritus immundus discerpit eum, ac furenti clamore terruit intuentes. Quia plerumque  diabolus dum de corde expellitur, acriores in eo tentationes generat, quam prius excitauerat quando hoc quietus possidebat.

Et factus est sicut mortuus, ita ut multi dicerent quia mortuus est. iehsu autem tenens manum eius eleuauit illum, et surrexit. Quem hostis impius iam fugere compulsus strauit, ac mortuo similem reddidit, hunc pius Saluator miti sue dextere tactu leuauit. Qui sicut uerum se esse Deum potentia saluandi docuit, ita etiam ueram se habuisse carnis naturam more tactus humani declarauit. Negat namque Manicheus insanus ueraciter eum carne indutum fuisse, sed ipse cum tot languentes suo tactu erexit, mundauit, illuminauit, heresim illius et antequam nata esset damnauit.

Et cum introisset in domum, discipuli eius secreto interrogabant eum: Quare nos non potuimus eiicere eum? Et dixit illis: Hoc genus demoniorum in nullo potest exire, nisi in oratione et ieiunio. Dum docet  apostolos quomodo demon nequissimus debeat expelli, omnes instituit ad uitam, ut, scilicet, nouerimus grauissima queque uel immundorum spirituum uel hominum tentamenta ieiuniis et orationibus esse superanda, iram quoque Domini, cum in ultionem nostrorum scelerum fuerit accensa, hoc remedio singulari posse placari. Ieiunium autem generale est non solum ab escis, sed a cunctis illecebris abstinere carnalibus; imo ab omnibus uitiorum continere passionibus. Sic et oratio generalis non in uerbis solum est quibus diuinam clementiam inuocamus, uerum etiam in omnibus que in obsequium nostri conditoris fidei deuotione gerimus, teste Apostolo, qui ait: Semper gaudentes, sine intermissione orate . Quomodo enim quis omnibus horis atque momentis sine intermissione Deum potest inuocare sermonibus? Sed tunc sine intermissione oramus, cum ea solum opera gerimus, que nos pietati nostri commendent auctoris. Quo nimirum ieiunio, et qua oratione, iuuante Domino, cunctas antiqui hostis debellabimus  ac propulsabimus insidias.



HOMILIA XXII. IN FERIA SEXTA QUATUOR TEMPORUM.


LUC. XuIII. In illo tempore, dicebat iehsu parabolam hanc ad discipulos suos: Iudex quidam erat in quadam ciuitate, qui Deum non timebat, et hominem non reuerebatur. uidua autem quedam erat in ciuitate illa, et ueniebat ad eum dicens: uindica me de aduersario meo, et nolebat per multum tempus. Post hec autem dixit intra se: Et si Deum non timeo, nec hominem reuereor, tamen quia molesta est mihi hec uidua, uindicabo illam, ne in nouissimo ueniens suggillet me, etc.

Parabolas Dominus aut secundum similitudinem aliquam ponit, sicut de homine qui habebat duos filios, maiorem in agro sibi propinquantem, minorem autem in longinquo luxuriantem ; aut ex  ipsa dissimilitudine aliquid probat, ueluti est illud: Quod si fenum agri quod hodie est, et cras in clibanum mittitur, Deus sic uestit, quanto magis uos modice fidei ? Itaque illud superius genus his uerbis adiungi potest, Sicut illud, ita et illud. Hoc autem posterius, his uerbis: Si illud, quanto magis illud? Aut si illud, quanto minus illud? Sed alicubi obscure, alicubi aperte ista ponuntur. Hic ergo iniquus iudex non ex similitudine adhibitus est. Non enim ullo modo ille iniustus iudex personam Dei allegorice sustinet, sed tamen quantum Deus, qui bonus et iustus, curet deprecantes se, huic coniici Dominus uoluit, quod nec iniustus homo eos qui illum assiduis precibus tendunt, uel propter tedium deuitandum potest contemnere. Nam hoc est quod ait: Ne ueniens suggillet me. Ipsa uero uidua potest habere similitudinem Ecclesie, quod desolata uidetur donec ueniat Dominus, qui tamen in secreto etiam nunc curam eius gerit.

 Ait autem Dominus: Audite quid iudex iniquitatis dicit. Deus autem non faciet uindictam electorum suorum clamantium ad se die ac nocte, et patientiam habebit in illis? Dico uobis quia cito faciet uindictam illorum. Si quem mouet cur electi Dei se uindicari deprecentur, quod etiam in Apocalypsi Ioannis de martyribus dicitur , cum apertissime moneamur, ut pro nostris inimicis et persecutoribus oremus , intelligendum est eam uindictam esse iustorum, ut omnes mali pereant. Pereunt autem duobus modis, aut conuersione ad iustitiam, aut amissa per supplicium potestate, qua nunc aduersus bonos, quandiu hoc ipsum bonis expedit uel temporaliter aliquid ualent. Quem finem iusti cum uenire desiderant, quamuis pro inimicis suis orent, tamen non absurde uindictam desiderare dicuntur.

uerumtamen Filius hominis ueniens putas inueniet fidem in terra? Quamuis omnipotens Conditor semper  electos suos ad se clamantes sit uindicare paratus, in die tamen iudicii quod trementi est corde retinendum, cum idem Conditor in forma Filii hominis apparuerit, tanta erit raritas electorum, ut non tam ob clamorem fidelium iniuste damnatorum, quam ob eorum torporem iuste damnatorum totius iam mundi sit acceleranda ruina. Quod autem Dominus quasi dubitatiue dicit: Putas inueniet fidem? non dubitat, sed arguit. uerbo quippe dubitationis increpatur infidelitas, non opinatur diuinitas. Nam et nos aliquando de rebus quas certas habemus, increpatiue uerbum dubitationis ponimus, cum corde non dubitemus. uelut si indigneris seruo tuo, et dicas: Contemnis me, considera, forsitan Dominus tuus sum. Et Apostolus ad quosdam contemptores suos: Puto autem, inquit, quod et ego spiritum Dei habeo . Qui dicit puto, dubitare uidetur; sed ille increpabat, non dubitabat. Ita ergo et Dominus scit quidem omnia, per quem facta sunt omnia, et tamen dubitando increpat infidelium corda.



HOMILIA XXIII. IN SEPTEMBRI SABBATO QUATUOR TEMPORUM.


LUC. XIII, MATTH. XXI, MARC. XI. In illo tempore, dicebat iehsu turbis similitudinem hanc: Arborem fici habebat quidam plantatam in uinea sua, et uenit querens fructum in illa, et non inuenit, etc.

Potest quidem hec arbor fici generis humani designare naturam, que bene plantata, hoc est, ad auctoris sui similitudinem creata est. Sed Deo querente per triennium fructum dare negauit, quia ante legem, sub lege, sub gratia obedire despexit. uerum si ad superiora respexeris, animaduertes eam etsi generaliter omnium, specialiter tamen Synagoge typum portare. Nam cum premissa illa terribili tremendaque sententia: Si non penitentiam egeritis, omnes simul peribitis , mox de infecunda atque eradicanda arbore parabolam subiungit, apertissime docet  eos quibus loquebatur instar infructuose fici, si non penituerint, esse succidendos. uinea ergo Domini Sabaoth, domus Isrel est , ut Isaie cantico docemur; Synagoga autem in eadem domo condita, fici est arbor in uinea. Sed qui uineam suam permisit a uiatoribus deripi, hic etiam ficum iussit excidi.

Et uenit querens fructum in illa, et non inuenit. Ipse qui Synagogam per Moysen instituit, Dominus in carne natus apparuit, et crebrius in Synagoga docens, fructum fidei quesiuit, sed in Phariseorum mente non inuenit.

Dixit autem ad cultorem uinee: Ecce anni tres sunt, ex quo uenio querens fructum in ficulnea hac, et non inuenio. Per cultorem uinee apostolorum doctorumque ordo exprimitur, quorum precibus ac monitis assidua plebi Dei cura suggeritur. His etenim Dominus sepissime de infructuosa Iudeorum gente querebatur, quod per tres annos sue uisitationis, hoc est, in legalibus edictis, in propheticis contestationibus,  et in ipsa coruscantis Euangelii gratia negligens exstiterit.

Succide ergo illam, ut quid etiam terram occupat? Non ab apostolis, sed a Romanis gens Iudea succisa, et a terra repromissionis eiecta est. Sed succide, inquit, illam, succisionis ei uenture cladem penitentiam suadendo propone. Que iusto iudicio terram cum regno perdidit, pro cuius amore celi ciues persequi, ipsumque celi et terre regem occidere non metuit, dicens per suos pontifices et phariseos: Si dimittimus eum, sic omnes credent in eum, et uenient Romani, et tollent nostrum et locum et gentem . Potest etiam per terram sterili ficu occupatam Iudaice plebis turba figurari, que noxia prepositorum umbra ne ueritatis lumen recipere posset pressa, et ne superne dilectionis sole calefieret, exemplo est eorum prauitatis impedita, iuxta quod eisdem alibi Saluator: ue, inquit, uobis, Scribe et Pharisei hypocrite, qui clauditis regnum celorum ante homines. uos enim non intratis, nec intreuntes sinitis intrare  .

At ille respondens, dixit illi: Domine, dimitte illam et hoc anno usque dum fodiam circa illam. uox apostolorum est, qui post passionem Domini pro Iudeis summopere precabantur, ne ab impenitentibus dominice crucis ultio peteretur. Usque dum fodiam, inquit, circa illam, id est, radicem infructuose mentis ligone bis acute inuectionis humilem, et presentium, uidelicet, pressurarum, et horrorem perpetue damnationis incutiens. Omnis quippe fossa in imo est. Et nimirum increpatio dum mentem sibi demonstrat, humiliat.

Et mittam stercora. Id est, malorum, que fecit abominationem ad animum reducam, et compunctionis gratiam, quasi de putredine stercoris exsuscitem.

Et si quidem fecerit fructum; sin autem, in futurum succides eam. Cum diceret: Et si quidem fecerit fructum, non subiunxit aliquid, sed suspendit sententiam; cum uero adderet Sin autem, continuo iudicium  uenture damnationis adnexuit dicens: In futurum succides eam, quia, uidelicet, multo procliuiorem ad negandum, quam ad confitendum Deum Synagogam uidebat. Unde et alibi rebus eamdem figuram, quam hic uerbis agens, infecundam ficum eterne sterilitatis maledictione damnauit, ostendens, uidelicet, eam etsi fodiant apostoli corripiendo, etsi stercus aduehant peccata improperando, nulla tamen penitentie fruge cumulandam, sed districte bipennis seueritate tollendam .

Erat autem docens in synagoga eorum Sabbatis. Et ecce mulier, que habebat spiritum infirmitatis annis decem et octo. Dicta de ficu parabola, Dominus in synagoga docuisse narratur, ut, uidelicet, intimetur non alio parabolam tendere, sed hoc esse fructum in ficulnea querere, et non inuenire, uerbum Synagoge commodare, nec recipi. Quam tamen ne totam funditus ob culpam sterilitatis exstirpandam putares, sed reliquias per electionem gratie scires esse saluandas,  mox ibidem Ecclesie primitiue sanatio sub incurue mulieris specie subsequitur que bene decem et octo annis fuit curuata, qui numerus ternario sexies ducto perficitur, quia, uidelicet, eam que in testimonio legis, in uaticinio prophetie, et in reuelatione gratie, per infirma opera langueret, ostendit. Senarius enim numerus, in quo mundi est creatura perfecta, operum perfectionem significat. Tria uero sunt, ut dixi, tempora Dominice uisitationis, in quibus Iudea, quia terrena magis quam celestia nouerat operari, quasi decem et octo annis a sue mentis erat rectitudine curuata.

Et erat inclinata, nec omnino poterat sursum respicere. Quia terrena sapiens, infirma requirens, celestia cogitare nondum sciebat, audiens per prophetam: Si uolueritis et audieritis me, bona terre manducabitis . Cui contra membris Ecclesie dicit Apostolus: Que sursum sunt sapite, non que super terram .

 Quam cum uidisset iehsu, uocauit ad se, et ait illi: Mulier, dimissa es ab infirmitate tua. Et imposuit illi manus, et confestim erecta est, et glorificabat Deum. uidit predestinando per gratiam, uocauit illustrando per doctrinam, imposuit manus spiritalibus donis adiuuando, erexit ad glorificandum Deum, in operibus bonis usque in finem firmam prouehendo. Quos, inquit, predestinauit, hos et uocauit; et quos uocauit, hos et iustificauit; quos autem iustificauit, illos et magnificauit.

Respondens autem archisynagogus, indignans quia Sabbato curasset iehsu, dicebat turbe: Sex dies sunt in quibus oportet operari, in his ergo uenite et curamini, et non in die Sabbati . Sabbato curauit iehsu, ostendens iam esse tempus ut secundum prophetiam Cantici canticorum aspiraret dies, et remouerentur umbre . Sed nesciebat archisynagogus, uel hoc uel illud multo excellentius sacramentum, quod Sabbato curando Dominus intimabat,  quia, scilicet, post sex seculi huius etates perpetua uite immortalis erat gaudia daturus. In cuius figuram Moses Sabbato non a bona, sed a seruili, hoc est, noxia precepit actione feriandum: illud utique tempus prefigurans, quo secularia nostra opera, non autem religiosa, hoc est, Deum laudandi acta cessarent. Fallitur ergo et fallit archisynagogus, quia lex in Sabbato non hominem curare, sed onera ferre, hoc est, peccatis grauari prohibuit.

Respondens autem ad illum Dominus, dixit: Hypocrite, unusquisque uestrum Sabbato non soluit bouem suum aut asinum a presepio, et ducit adaquare? Infidelitatis quidem arguit principes Synagoge, et merito hypocritarum, id est, simulatorum nomine notat, quos cum magistri plebium uideri appeterent, hominis sanationem pecoris cure postponere non puderet. Sed altiori sensu bouis et asini uocabulo Iudeum Grecumque significat. De quorum uocatione scriptum est: Bos cognouit possessorem suum, et asinus presepe Domini sui . Qui uterque peccati  uinculis absolutus, sitim estumque mundi huius dominici fontis haustu deposuit.

Hanc autem filiam Abrahe, quam alligauit Satanas ecce decem et octo annis, non oportuit solui a uinculo isto die Sabbati? Filia Abrahe est anima queque fidelis, filia Abrahe Ecclesia de utroque populo ad fidei unitatem collecta, que tempore legis et dominice resurrectionis impleto per gratiam Spiritus sancti septiformem uincula longe captiuitatis erupit. Nam et hoc modo fortasse mysterium Sabbati decemque et octo annorum potest non inconuenienter intelligi. Idem est ergo mystice bouem uel asinum solutus a presepio potum agi, quod est filiam Abrahe a uinculo noxie inclinationis erigi, Ecclesiam, uidelicet, ex Iudeis gentibusque congregatam, laqueis peccatorum per aquam baptismatis absolui, atque ad celestia speranda sublimari. Notandum sane quod infandissima heresis ex eo quod Dominus ait mulierem alligatam a Satana, conatur astruere corporum humanorum  uitia non ad Deum auctorem, sed potius ad diabolum pertinere, quasi diabolus cum habeat semper cupiditatem nocendi, nocere cuiquam possit, nisi ab Omnipotente acceperit potestatem. Nam quid aliud non solum in libro beati Iob, quem memorata heresis cum ceteris ueteris instrumenti libris, et cum ipso Deo qui dedit, quasi maligno mundo principe uesanus exsufflat, sed etiam in Euangelio declaratur, ubi demonia nec in porcos irent, nisi hoc illis ipse concederet , sicut et supra docuimus.

Et cum hec diceret, erubescebant omnes aduersarii eius, et omnis populus gaudebat in uniuersis que gloriose fiebant ab eo. Qui de dictis Saluatoris erubescunt, ficulnee sterili se iure comparandos ostendunt. Qui gaudent de miraculis eius, ad filiam Abrahe Deum de sua erectione glorificantem, hoc est, ad Ecclesiam fidei pietate se pertinere declarant.



HOMILIA XXIu. IN DOMINICA PRIMA ADuENTUS.


LUC. XIX, MATTH. XXI, MARC. XI. In illo tempore, cum appropinquasset iehsu ad Bethphage et Bethaniam, ad montem qui uocatur Oliueti, misit duos discipulos suos, dicens; Ite in castellum quod contra uos est, in quod intreuntes inuenietis pullum asine alligatum, cui nemo unquam hominum sedit, soluite illum, et adducite. Et si quis uos interrogauerit, quare soluitis, sic dicetis ei: Quia Dominus operam eius desiderat, etc.

Bethphage erat uiculus sacerdotum in monte Oliueti: Bethania quoque uillula siue ciuitas in latere montis eiusdem, quasi stadiis quindecim ab Hierusalem, sicut Ioannes euangelista manifestat, ubi Lazarus est suscitatus a mortuis, cuius et monumentum Ecclesia nunc ibidem constructa demonstrat. Bethphage autem domus bucce, Bethania domus obedientie, dicitur. Quas Hierosolyma uenturus Saluator  presentie sue dignatione sublimauit, quia multos ante passionem suam docendo, donis pie confessionis et obedientie spiritalis impleuit. Que pulchre ciuitates in monte Oliueti posite referuntur, hoc est, in ipso Domino, qui nos unctione spiritalium carismatum, et scientie pietatisque luce refouet. Unde cum alibi diceret: Non potest ciuitas abscondi supra montem posita, continuo subiecit: Neque accendunt lucernam, et ponunt eam sub modio . Quia idem mons Oliueti, id est, summus spiritalium distributor gratiarum, qui ciuitatem suam ut emineat exaltat, hanc quoque oleo exsultationis, ut lucere possit, inflammat. Et quia idem lumen sub modio poni noluit, misit discipulos in castellum quod contra eos erat, id est, doctores qui indocta ac barbara totius orbis littora, quasi contra positi castelli menia euangelizando penetrauerent, destinare curauit. Recte autem duo mittuntur, propter scientiam ueritatis et munditiam operis, seu propter gemine dilectionis, Dei uidelicet et  proximi sacramentum, toto orbe predicandum.

In quod intreuntes inuenietis pullum asine alligatum, cui nemo unquam hominum sedit: soluite illum, et adducite. Et si quis uos interrogauerit, quare soluitis, sic dicetis ei: Quia Dominus operam eius desiderat. Intreuntes mundum predicatores inuenerunt populum nationum perfidie uinculis irretitum. Funiculis enim peccatorum suorum unusquisque constrictus erat, nec solum nationum, sed et Iudeorum, omnes enim peccauerunt, et egent gloria Dei . Unde bene apud Mattheum asina quoque cum pullo alligata reperitur. Asina quippe, que subiugalis fuit, et edomita iugum legis traxerat, synagogam significat; pullus asine lasciuus et liber, populum nationum demonstrat, cui nemo unquam hominum insedit, id est, nemo rationabilium doctorum frenum correptionis, quo uel linguam a malo cohibere, uel in arctam uite uiam ire cogeretur; nemo indumenta salutis, quibus spiritaliter calefieret,  utilia suadendo contulerat. Sederet namque illi homo, si qui, ratione utens, eius stulta deprimendo corrigeret. Unde non immerito possunt duo discipuli ad exhibenda Domino animalia destinati, iuxta parabole superioris exemplum, duo predicatorum ordines, unus in gentes, alter in circumcisionem directus intelligi. Et notandum, quod tres euangeliste, qui Greco sermone scripsere, pullum tantummodo commemorant; Mattheus uero solus, qui Hebreis Hebreoque suum euangelium descripsit eloquio, asinam quoque solutam et Domino refert adductam, ut eiudem etiam gentis Hebree, si penituerit, non desperandam monstret esse salutem. Soluite, inquit, et adducite . Quecunque enim solueritis super terram, erunt soluta et in celis .

Abierunt autem qui missi erant, et inuenerunt, sicut dixit illis, stantem pullum. Marcus scribit pullum ante ianuam foris in biuio inuentum. Ianua autem ipse est qui ait: Ego sum ianua ouium, per me si  quis introierit, saluabitur; et ingredietur et egredietur, et pascua inueniet . Quibus uite pascuis iste pullus, id est, populus gentium carebat, quando adhuc extra hanc ianuam in biuio ligatus stabat. Et recte in biuio, quia non unam certus uite, fideique uitam tenebat, sed plures dubiosque sectarum calles sequebatur erroneus, de quibus apte subiungitur:

Soluentibus autem illis pullum, dixerunt domini eius ad illos: Qui soluitis pullum? Multos quippe habebat dominos, qui non uno dogmati et superstitioni deditus, sed pro libitu immundorum spirituum ad uarios diuersosque miser raptabatur errores, ad simulacra muta prout ducebatur incedens . Denique uernacula quadam Scripture consuetudine commune esse dicitur, quod immundum est, sicut et ad Petrum uox de celo dicit: Quod Deus mundauit, tu commune ne dixeris . Quia qui sanctus est, solius Dei est, et cum nullo ei communis est; qui autem peccator est et immundus, multorum est.  Multi enim demones possident eum, et ideo communis appellatur.

At illi dixerunt: Quia Dominus eum necessarium habet, et duxerunt illum ad Iesum. Qui soluendo pullo contradixerant, audito Domini nomine quiescunt, quia magistri errorum, qui uenientibus ad salutem gentium doctoribus obsistebant, eatenus suas tenebras defendere, donec miraculis attestantibus ueri possessoris ac Domini uirtus emicuit. At postquam fidei dominice potestas apparuit, cedentibus passim aduersariorum querelis, liber credentium cetus, qui Deum corde portet, adducitur.

Et iactantes uestimenta sua supra pullum, imposuerunt Iesum. uestimenta apostolorum, uel doctrina uirtutum, uel edissertio Scripturarum, uel certe ecclesiasticorum dogmatum uarietates intelligi possunt, quibus illi corda hominum ante nuda et frigida, quo Christo sessore digna fiant, operiunt.

Eunte autem illo substernebant uestimenta sua in  uia. Portante Dominum asino, discipuli uestimenta in uia sternunt. Quia proprii se corporis exeuntes amictu, uiam simplicioribus Dei famulis suo sanguine parant, ut, uidelicet, inoffenso gressu mentis Hierosolyma, quo iehsu ducit, incedant. iehsu enim asello insidens Hierusalem tendit, quando uel uniuscuiusque fidelis animam regens, uidelicet, iumentum suum ad pacis intime uisionem ducit; uel etiam cum sancte Ecclesie uniuersaliter presidet, eamque in superne pacis desiderium accendit. Quia uero iuxta alios euangelistas non discipuli tantum, sed et plurimi de turba sternebant uestimenta sua in uia, possunt per eos etiam hi designari qui, exempla martyrum secuti, corpora sua per abstinentiam edomant, ut Domino iter ad mentem parent, uel exempla bona sequentibus prebeant.

Et cum appropinquaret iam ad descensum montis Oliueti, ceperunt omnes turbe descendentium gaudentes laudare Deum uoce magna. Descendente de monte  Oliuarum Domino, gaudentes laudantesque turbe simul et ipse descendunt. Quia humiliato sua sponte misericordie auctore, necesse est eos qui misericordia plurimum indigent, humilitatis eius uestigia quantum preualent imitari. Necesse est, inquam, nos intuentes quomodo iehsu de monte Oliueti descendit, id est, cum in forma Dei esset humiliauit semetipsum, factus obediens usque ad mortem, mortem autem crucis , humiliemur et ipsi sub potenti manu eius, ut exaltari mereamur in tempore uisitationis.

Super omnibus quas uiderant uirtutibus dicentes: Benedictus qui uenit Rex in nomine Domini. Multas quidem uirtutes Domini uiderant, sed maxime Lazari resuscitationem, que nuper facta erat, stupebant: testimonium perhibente turba, que erat cum eo, quando illum uocauit de monumento et suscitauit a mortuis . Nam et propterea obuiam uenit ei turba quia audierunt eum fecisse hoc signum. Notandum est enim non nunc primum uenientem de  Galilea Saluatorem, id est, ante quinque dies Pasche Hierusalem adisse, sed anno preterito mense septimo illic ad diem festum Scenopegie uenisse, sicut Ioannes memorat, et exinde sex mensibus continuis, hoc est, usque ad diem Pasche quo passus est, modo Hierosolymis signa fecisse, et docuisse, modo montem Oliuarum ascendisse, modo Iudea expulsum trans Iordanem abisse, modo in ciuitate deserti, que dicitur Effrem, mansisse cum discipulis, nunquam tamen id temporis Galileam fuisse reuersum . Super omnibus ergo, quas eum tanto tempore fecisse uiderant, uirtutibus, turbe Deum laudant, dicentes:

Benedictus qui uenit Rex in nomine Domini, pax in celo et gloria in excelsis. Benedictus autem qui uenit Rex in nomine Domini, sic potius accipiendum est, ut in nomine Domini, in nomine Dei Patris intelligatur: quamuis possit intelligi etiam in nomine suo quia et ipse Dominus est. Unde alibi scriptum est: Pluit Dominus a Domino . Sed uerba eius  melius nostrum dirigunt intellectum qui ait: Ego ueni in nomine Patris mei, et non suscepistis me: alius ueniet in nomine suo, hunc suscipietis . Humilitatis enim magister est Christus, qui humiliauit semetipsum, factus obediens usque ad mortem . Non itaque amittit diuinitatem, quando nos docet humilitatem. Non autem Rex Isrel Christus ad exigendum tributum, uel ferro exercitum armandum, hostesque uisibiliter debellandos, sed Rex Isrel quod mentes regat, quod in eternum consulat, quod in regnum celorum credentes, sperantes, amantesque perducat. Dei ergo Filius equalis Patri, uerbum per quod facta sunt omnia. Quod rex esse uoluit Isrel, dignatio est, non promotio, miserationis indicium est, non potestatis augmentum. Qui enim appellatus est in terra Rex Iudeorum, in celis est Dominus angelorum. uerum quia Christus in carne totius mundi propitiatio, et hominum uidelicet et angelorum, illuxit, pulchre sibi inuicem in eius laude dispensationis celestia  simul et terrena concinunt. Quo enim nascente celestium uirtutum agmina Deum laudantia decantant: Gloria in excelsis Deo, et in terra pax hominibus, eo de mundi principe triumphaturo, moxque se celis reddituro, mortales uicem laudis reponunt. Pax in celo, et gloria in excelsis.



HOMILIA XXu. IN DOMINICA SECUNDA IN ADuENTU DOMINI.


LUC. XXI, MATTH. XXIu, MARC. XIII. In illo tempore, dixit iehsu discipulis suis: Erunt signa in sole et luna et stellis, et in terris pressura gentium pre confusione sonitus maris et fluctuum, etc.

Sicut Dominus in sequentibus intimat, apparente uniuersali iudicio celum et terra transibunt, et sicut in Ioannis Apocalypsi legimus, mare iam non erit , merito eodem incumbente iudicio, sonitus maris et fluctuum confunditur, terrarum orbis prementibus  se inuicem colonis inficitur, maxima celi luminaria percussis horrore nouo radiis turbatam faciem uelant. Et quomodo impulse ad casum arbores fragoris motusque sui premittere solent indicia, sic termino appropiante quasi pauentia nutant ac tremunt elementa. Ergo quod ait Mattheus: Sol obscurabitur, et luna non dabit lumen suum, et stelle cadent de celo , ipsam iudicii presentiam significat, quando, apparente uere gloria lucis, omnia mundi lumina tenebris umbrisque comparantur. Quod uero dicit Lucas: Erunt signa in sole, et luna et stellis, precursores uicini eiusdem iudicii quasi nuntios indicat. E quibus est illud prophete: Sol uertetur in tenebras, et luna in sanguinem, antequam ueniet dies Domini magnus et manifestus . Item quod Lucas ait: Et in terris pressura gentium , ipsum esse reor quod Antichristi tempora describens Mattheus dicit: Erit enim tunc tribulatio magna, qualis non fuit ab initio mundi usque modo, neque fiet . Quod autem Lucas  subiungit pre confusione sonitus maris et fluctuum, preco est illius quod inter cetera mutabilia seculi, Ioannes mare habiturum conspexit .

Arescentibus hominibus pre timore et exspectatione, que superuenient uniuerso orbi, nam uirtutes celorum mouebuntur. Credo ipsum iudicis aduentum hac sententia designari, quando iuxta alterius loci parabolam  omnes, hoc est, et prudentes et fatue uirgines insolito clamore suscitate lampades ornant, id est, sua secum opera numerant, pro quibus maximo cum timore iam iamque instantem eterni discriminis exspectant euentum. Nam eatenus absque ullo timore iudicis uniuersus pene orbis acturus est, Apostolo attestante, qui ait: Cum enim dixerint Pax et securitas, tunc repentinus eis superueniet interitus . Tunc itaque superueniente uniuerso orbi timore et exspectatione districti examinis, multi qui in hoc mundo florere uidebantur, cum se in fine sine fructu conspexerint, arescent. Tunc fides que  sine operibus uiruerat, probante se iusti iudicis igne marcescet. Nec mirum homines, hoc est, uel natura uel sensu terrestres, ad eius iudicium turbari, cuius aspectum et ipse celorum uirtutes, hoc est, angelice trement potestates, beato quoque Iob attestante, qui ait: Columne celi contremiscunt, et pauent ad nutum eius . Quid ergo faciunt tabule, quando tremunt columne? Quid uirgula deserti patitur, cum cedrus paradisi concutitur?

Et tunc uidebunt Filium hominis uenientem in nube cum potestate magna et maiestate. In potestate et maiestate uisuri sunt, quem in humilitate positum audire noluerunt, ut uirtutem eius tanto tunc districtius sentiant, quanto nunc ceruicem cordis ad eius patientiam non inclinant. Sed quia hec contra reprobos dicta sunt, mox ad electorum consolationem uerba uertuntur, nam subditur:

His autem fieri incipientibus, respicite et leuate capita uestra, quoniam appropinquat redemptio uestra.  Cum plage, inquit, mundi crebrescunt, cum terror iudicii uirtutibus commotis ostenditur, leuate uos capita, id est, exhilarate corda: quia dum finitur mundus, cui amici non estis, prope fit redemptio quam quesistis. In Scriptura etenim sacra sepe caput pro mente ponitur: quia sicut capite reguntur membra, ita cogitationes mente disponuntur. Leuare itaque capita, est mentes nostras ad gaudia patrie celestis erigere. Quod autem calcari mundus ac despici debeat, prouida Dominus comparatione manifestat. Nam sequitur:

Et dixit illis similitudinem: uidete ficulneam, et omnes arbores cum producunt iam ex se fructum, scitis quoniam prope est estas: ita et uos cum uideritis hec fieri, scitote quoniam prope est regnum Dei. Aperte ergo docet quia sicut ex fructu arborum uentura estas agnoscitur, ita ex ruina mundi prope esse cognoscitur regnum Dei. Quibus profecto uerbis ostenditur quia fructus mundi ruina est, ad hoc enim  crescit ut cadat, ad hoc geminat ut quecunque germinauerit cladibus consumat. Bene autem regnum Dei estati comparatur, quia tunc meroris nostri nubila transeunt, et uite dies eterni solis claritate fulgescunt. Que omnia cum magna certitudine confirmantur, cum sententia subiungitur qua dicitur:

Amen dico uobis, quia non preteribit generatio hec, donec omnia fiant. Multum quippe commendat Dominus, quod ita pronuntiat: quodammodo  iuratio eius est, Amen dico uobis. Amen enim interpretatur uerum, et tamen non est interpretatum, cum potuisset dici, uerum dico uobis: nec Grecus hoc interpres ausus est facere, nec Latinus. Sic mansit, non est interpretatum, ut honorem haberet uelamento secreti, non ut esset negatum, sed ne uilesceret nudatum. Igitur uerum dico uobis, ueritas dicit, que utique etsi non diceret, mentiri omnino non posset. Tamen commendat, inculcat, dormientes quodammodo excitat, intentos facit, contemni non uult, Amen, inquiens, dico uobis, quia non preteribit  generatio hec, donec omnia fiant. Generationem autem aut omne hominum genus dicit, aut specialiter Iudeorum.

Celum et terra transibunt, uerba autem mea non transibunt. Celum quod transibit non ethereum siue sidereum, sed ereum, a quo et aues celi et nubila celi cognominantur, intelligere debemus, Petro attestante, qui dicit: Quod celi erant prius et terra de aqua, et per aquam consistens uerbo Dei, per que ille tunc mundus aqua inundatus periit. Celi autem qui nunc sunt et terra, eodem uerbo repositi sunt igni reseruati in die iudicii, et perditionis hominum impiorum ; aperte docens quia non alii celi sunt igne perituri, quam qui aqua perditi, hoc est, inania hec et nubilosa uentosi eris spatia. Neque enim aqua diluuii, que quindecim tantum cubitis montium cacumina transcendit , ultra eris etherisque confinia peruenisse credenda est. Quocunque autem peruenire potuit, eo nimirum,  iuxta prefatam beati Petri sententiam, et ignis iudicii perueniet. Si autem celum et terra transibunt, mouere potest quomodo dicat Ecclesiastes: Generatio aduenit, terra uero in eternum stat . Sed aperta ratione celum et terra per eam quam nunc habent imaginem, transeunt, attamen per essentiam sine fine subsistunt. Preterit enim figura huius mundi . Et ad Ioannem angelus: Erit, inquit, celum nouum et terra noua . Que quidem non alia condensa sunt, sed hec ipsa renouantur. Celum igitur et terra et transibit et erit, quia et ab ea quam nunc habet speciem, per ignem tergetur, et tamen in sua semper natura seruabitur. Unde per Psalmistam dicitur: Mutabis ea, et mutabuntur . Quam quidem ultimam commutationem suam ipsis nobis nunc uicissitudinibus nuntiant, quibus nostris usibus indesinenter alternant. Nam terra a sua specie hiemali ariditate deficit, uernali humore uiridescit: celum quotidie caligine noctis obducitur,  et diurno claritate renouatur. Hinc ergo, hinc fidelis quisque colligat, et interire hec, et tamen per innouationem refici, que constat nunc assidue, uelut ex defectu reparari.



HOMILIA XXuI. IN DOMINICA TERTIA IN ADuENTU DOMINI.


LUC. uII, MATTH. XI. In illo tempore, conuocauit duos de discipulis suis Ioannes, et misit eos ad Dominum, dicens: Tu es qui uenturus es, an alium exspectamus? etc.

Non simplici corde, ut opinor, sed inuidia stimulati discipuli Ioannis et Christi uirtutes et miracula narrant. Nam et alibi ita apud eum questi esse produntur: Rabbi, qui erat tecum trans Iordanem, cui testimonium perhibuisti, ecce hic baptizat, et omnes ueniunt ad eum. Quibus tunc respondit Ioannes: Quia non potest homo accipere quidquam, nisi fuerit ei datum de celo, etc. , quibus et se purum hominem,  et Christum Dei Filium esse manifeste declarat. uerum, quia mansit inuidia, liuorque nequibat expelli, quid pro eis corrigendis optimus magister adhuc egerit, attende.

Et conuocauit duos de discipulis suis Ioannes, et misit eos ad Dominum, dicens: Tu es qui uenturus es, an alium exspectamus? uidelicet ut per hanc saltem occasionem uidendo signa que faciebat, crederent in eum, et magistrum interrogantes sibi dicerent. Ergo non ait: Tu es qui uenisti; sed, Tu es qui uenturus es? Et est sensus: Manda mihi, quia interficiendus ab Herode, et ad inferna descensurus sum, utrum te et inferis debeam nuntiare, qui nuntiaui superis: an non conueniat Filio Dei ut gustet mortem, et alium ad hec sacramenta missurus es.

In ipsa autem hora curauit multos a languoribus et plagis, et spiritibus malis, et cecis multis donauit uisum. Ioannes interrogauerat per discipulos: Tu es qui uenturus es, an alium exspectamus? Christus signa  demonstrat, non ad ea respondens que interrogatus fuerit, sed ad scandalum nuntiorum.

Euntes, inquit, renuntiate Ioanni que uidistis et audistis. Quia ceci uident, claudi ambulant, leprosi mundantur, surdi audiunt, mortui resurgunt, et, quod his non minus est, pauperes euangelizantur. uel pauperes spiritu, uel certe opibus pauperes, ut nulla inter nobiles et ignobiles, inter diuites et egenos, in predicatione distantia sit. Hec magistri rigorem, hec preceptoris comprobant ueritatem, quando omnis apud eum qui saluari potest, equalis est. Quod autem ait:

Et beatus est, quicunque non fuerit scandalizatus in me. Et nuntios Ioannis, qui eum esse Christum non crediderant, a perfidie scandalo castigat, et eidem Ioanni quod querebat, exponit: quia Deus saluos faciendi, et Domini exitus mortis . uisis enim tot signis tantisque uirtutibus, non scandalizari quisquam potuit, sed admirari. Sed infidelium mens graue in illo scandalum pertulit, cum eum et post  tot miracula morientem uidit. Quid est ergo dicere, Beatus est qui non fuerit scandalizatus in me, nisi aperta uoce abiectionem mortis sue humilitatemque signare? Ac si patenter dicat, Mira quidem facio, sed abiecta perpeti non dedignor. Quia ergo moriendo te subsequor, cauendum ualde est hominibus, ne in me mortem despiciant qui signa uenerantur.

Et cum discessissent nuntii Ioannis, cepit dicere de Ioanne ad turbas. Quia turba circumstans interrogationis mysterium nesciebat, et putabat Ioannem dubitare de Christo, quem ipsum monstrauerat, ut intelligerent Ioannem non sibi interrogasse, sed discipulis suis, dignis eom laudibus accumulat.

Quid existis in desertum? uidere arundinem uento moueri? Quod uidelicet non asserendo, sed negando intulit. Arundinem quippe, mox ut aura contigerit, in partem flectit. Et quid per arundinem nisi carnalis animus designatur? qui mox fauore uel detractione tangitur, in partem quamlibet inclinatur. Si enim ab  humano ore aura fauoris flageris , hilarescit, extollitur, totumque se quasi ad gratiam inflectit; sed si inde uentus detractionis eruperit, unde laudis aura ueniebat, mox hunc quasi in partem alteram ad uim furoris inclinat. Sed arundo uento agitata Ioannes non erat: quia hunc nec blandum gratia, nec cuiuslibet ira asperum faciebat, nec prospera hunc erigere, nec aduersa nouerunt inclinare.

Sed quid existis uidere? Hominem mollibus uestimentis indutum? Ecce qui in ueste pretiosa sunt et deliciis, in domibus regum sunt. Camelorum etenim pilis uestitus Ioannis fuisse describitur. Non ergo celesti, inquit, sed terreno regno militant hi qui pro Deo perpeti aspera fugiunt, sed solis exterioribus dediti, presentis uite mollitiem et delectationem querunt. Nemo ergo existimet in luxu atque studio uestium peccatum deesse: quia si hoc culpa non esset, nullo modo Ioannem Dominus de uestimenti sui asperitate laudasset. Quamuis hoc quod Ioannes non esse uestitus  mollibus dicitur, per significationem intelligi aliter potest. Mollibus enim uestitus non fuit, quia uitam peccantium non blandimentis fouit, sed uigore aspere inuectionis increpauit dicens: Genimina uiperarum, quis uobis demonstrauit fugere a uentura ira ?

Sed quid existis uidere? prophetam? utique dico uobis, et plus quam prophetam. Prophete quippe ministerium est uentura dicere, non etiam demonstrare. Ioannes ergo plus quam propheta est, qui eum quem precurrendo prophetauerat, etiam ostendendo nuntiabat.

Hic est de quo scriptum est: Ecce mitto angelum meum ante faciem tuam, qui preparabit uiam tuam ante te . Quod Grece angelus, hoc Latine nuntius dicitur. Recte ergo, qui nuntiare supernum iudicem mittitur, angelus uocatur, ut dignitatem seruet in nomine quam explet operatione. Altum quippe nomen est, sed uita nomine inferior non est. Sed et omnes qui sacerdotii nomine censentur, angeli  uocantur, propheta attestante, qui ait: Labia sacerdotis custodiunt scientiam, et legem requirent ex ore eius, quia angelus Domini exercituum est . Nec non unusquisque fidelium in quantum sufficit. in quantum gratiam superne aspirationis accipit, si a prauitate proximum reuocat, si exhortari ad bene operandum curat, si eternum regnum, uel supplicium erranti denuntiat, cum uerba sancte annuntiationis impendit, profecto angelus existit.



HOMILIA XXuII. IN FERIA QUARTA QUATUOR TEMPORUM.


LUC. I. In illo tempore, in mense sexto missus est angelus Gabriel a Deo in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph, de domo Dauid, et nomen uirginis Maria, etc.

Angeli idcirco priuatis nominibus censentur, ut signetur per uocabula etiam in operatione quid ualeant.  Neque etenim in illa sancta ciuitate, quam de uisione omnipotentis Dei plena scientia perfecit, idcirco propria nomina sortiuntur, ne eorum persone sine nominibus sciri non possint: sed cum ad nos aliquid ministraturi ueniunt, apud nos etiam nomina a ministeriis trahunt. Ad Mariam ergo uirginem Gabriel mittitur, qui Dei fortitudo nominatur. Illud quippe nuntiare ueniebat, qui ad debellandas ereas potestates humilis apparere dignatus est. De quo per Psalmistam dicitur: Dominus fortis et potens, Dominus potens in prelio . Et rursum: Dominus uirtutum ipse est Rex glorie. Per Dei ergo fortitudinem nuntiandus erat, qui uirtutum Dominus et potens in prelio, contra potestates ereas ad bella ueniebat. Mensem autem sextum Martium intellige, cuius uicesimo et quinto die Dominus noster et conceptus traditur et passus, sicut et uicesimo quinto die mensis Decembris natus. Quod si uel hoc die  equinoctium uernale, uel illo  solstitium brumale fieri credamus, conuenit utique cum lucis incremento concipi uel nasci eum, qui illuminat omnem hominem uenientem in mundum . At si quis ante dominice natiuitatis et conceptionis tempus lucem uel crescere, uel tenebras superare conuicerit, dicimus et nos quia et Ioannes tunc ante faciem aduentus eius regnum celorum euangelizabat: et nunc quoque predicatoribus imperatur, Iter facite ei qui ascendit super occasum . Cur autem Ioannes circa equinoctium autumnale conceptus, circa solstitium estiuum sit natus, docet ipse qui uel ex sua, uel ex ueteris Testamenti  persona loquitur: Illum oportet crescere, me autem minui .

Ad uirginem desponsatam uiro, cui nomen erat Ioseph, de domo Dauid, et nomen uirginis Maria. Multas ob causas Saluator non de simplici uirgine, sed de sponsa uoluit nasci. Primo uidelicet, ut per generationem Ioseph, cuius Maria cognata erat, Marie  quoque nasceretur origo. Neque enim moris est Scripture feminarum genealogiam texere. Nam et de utroque potest intelligi quod dicitur de domo Dauid. Deinde, ne uelut adultera lapidaretur a Iudeis, malens aliquos de suo ortu quam de pudore dubitare parentis, simul et uirginibus impudicis occasionem tollens, ne matrem quoque Saluatoris dicerent falsis suspicionibus infamatam. Tertio, ut in Aegyptum fugiens, et inde rediens haberet solatium uiri, qui integerrime uirginitatis custos pariter ac testis existeret. Quarto, ne partus eius diabolo pateret, qui si eum de uirgine natum cognosceret, forsitan quasi ceteris hominibus eminentiorem morti tradere timeret. Maria autem Hebraice stella maris, Syriace uero domina uocatur. Et merito, quia et totius mundi Dominum, et lucem seculis meruit generare perennem.

Et ingressus angelus ad eam dixit: Aue, gratia plena. Dominus tecum, et benedicta tu in mulieribus. Bene gratia plena uocatur, que nimirum gratiam, quam  nulla alia meruerat, assequitur, ut ipsum uidelicet gratie concipiat et generet auctorem.

Que cum audisset, turbata est in sermone eius, et cogitabat qualis esset ista salutatio. Disce uirginem moribus, disce uirginem uerecundia, disce uirginem oraculo, disce mysterio. Trepidare uirginum est, et ad omnes uiri ingressus pauere, omnes uiri affatus uereri. Discant mulieres propositum pudoris imitari. Sola in penetralibus, quam nemo uirorum uideret, solus angelus reperiret, sola sine comite, sola sine teste, ne quo degeneri deprauaretur affectu, ab angelo salutatur. Disce, uirgo, uerborum uitare lasciuiam. Maria etiam salutationem angeli uerebatur. Erat tamen cogitans, inquit, qualis esset hec salutatio. Et ideo cum uerecundia, quia pauebat cum prudentia, quia benedictionis nouam formulam mirabatur que nusquam lecta est, nusquam ante comperta.

Et ait angelus ei: Ne timeas, Maria, inuenisti enim gratiam apud Deum. Quam cum salutatione insolita, ut pote que ei soli seruabatur, uideret turbatam,  quasi familiarius notam uocans ex nomine, ne timere debeat iubet. Et quia gratia plenam uocauerat, eamdem gratiam et astruit plenius, et uberius explicat, dicens:

Ecce concipies in utero, paries filium, et uocabis nomen eius Iesum. iehsu saluator siue salutaris interpretatur: cuius sacramentum nominis alloquens Ioseph angelus exposuit: Ipse enim, inquiens, saluum faciet populum suum a peccatis eorum . Non ait populum Isrel, sed populum suum, hoc est, in unitatem fidei ex preputio et circumcisione uocatum, quibus ex diuersa parte congregatis fieret unus pastor et unum ouile .

Hic erit magnus, et Filius Altissimi uocabitur. Et dabit illi Dominus Deus sedem Dauid patris eius. Dictum est et de Ioanne quod erit magnus, sed ille quasi homo magnus, hic quasi Deus magnus. Ille enim magnus coram Domino, hic autem erit magnus, inquit, et Filius Altissimi uocabitur. Idem ergo Filius  Altissimi, qui in utero uirginali conceptus et natus est. Idem homo in tempore creatus ex matre, qui Deus est ante tempora natus ex Patre. Si autem idem homo qui Deus est, omittat Nestorius hominem tantum dicere ex uirgine natum, et hunc a uerbo Dei non in unitatem persone, sed in societatem inseparabilem esse receptum. Alioquin non unum Christum uerum Deum et hominem, sed duos  asserere, ac per hoc non trinitatem, sed quaternitatem predicare conuincitur. Catholica autem fides, sicut unumquemlibet hominem carnem et animam, ita hominem et uerbum unum Christum rectissime confitetur, iuxta quod et angeli uerba significant, que dandam illi sedem Dauid patris eius asseuerant. Qui enim eumdem ipsum patrem habere Dauid, quem Filium Altissimi uocari pronuntiat, in duabus utique naturis unam Christi personam demonstrat. Accepit autem sedem Dauid, ut nimirum gentem cui Dauid quondam et filii eius temporalis  regni gubernacula prebuerunt, ipse perpetuum uocaret ad regnum quod eis paratum est ab origine mundi.

Et regnabit in domo Iacob in eternum, et regni eius non erit finis. Et Isaias ait: Multiplicabitur eius imperium, et pacis non erit finis. Super solium Dauid et super regnum eius sedebit, ut confirmet illud et corroboret in iudicio et iustitia . Non dixit in acquisitione glorie, gazarumque terrestrium, non in uictoria gentium plurimarum urbiumque debellatione superbarum, sed in iudicio et iustitia. Per hec enim regnum Christi et in singulis quibusque fidelibus, et in uniuersa per orbem multiplicatur pariter et confirmatur Ecclesia. Domum namque Iacob totam Ecclesiam dicit, que uel de bona radice nata, uel cum oleaster esset, merito tamen fidei in bonam est inserta oliuam . Quam post triumphum passionis alloquens Saluator ait: Qui timetis Dominum, laudate eum; uniuersum semen Iacob, magnificate eum . Non autem ideo futuri temporis uerbis  magnus exstiturus iehsu Filius Altissimi uocandus, sceptrum Dauid accepturus, et in domo Iacob regnaturus asseritur: quia iuxta quod heretici sapiunt, atque a ueritate desipiunt, Christus ante Mariam non fuerit, sed quod homo assumptus in Deum, clarificatus est ea claritate quam uerbum Dei habuit priusquam mundus esset apud Patrem: hoc est, ut idem Filii nomen, eamdem Christi personam, homo cum Deo plenus gratia et ueritate  sortiretur.

Dixit autem Maria ad angelum: Quomodo fiet istud, quoniam uirum non cognosco? Propositum sue mentis reuerentur exposuit, uitam uidelicet uirginalem se ducere decreuisse. Que quia prima feminarum tante se uirtuti mancipare curauit, iure singulari pre ceteris feminis beatitate meruit excellere. Quomodo, inquit, fiet istud? Non ait, unde hoc sciam, sed quomodo fiet, inquit, quoniam uirum non cognosco? Ordinem uidelicet obsequii cui subdatur inquirens,  non autem signum cui credat flagitans. Neque enim decebat electam generando Deo uirginem dubiam diffidentia, sed prudentia cautam existere, quia nec facile poterat homo nosse mysterium quod in Deo manebat a seculis absconditum. Quia ergo legerat, Ecce uirgo in utero habebit et pariet filium , sed quomodo id fieri posset non legerat, merito credula iis que legerat, sciscitatur ab angelo quod in propheta non inuenit.

Et respondens angelus dixit ei: Spiritus sanctus superueniet in te, et uirtus Altissimi obumbrabit tibi. Non uirili, inquit, quod non cognoscis semine, sed Spiritus sancti, quo impleris opere concipies. Erit in te conceptio, libido non erit. Concupiscentie non erit estus, ubi umbram faciet Spiritus sanctus. uerum in eo quod ait: Et uirtus Altissimi obumbrabit tibi, potest etiam incarnati Saluatoris utraque natura designari. Umbra quippe a lumine solet et corpore formari. Et cui obumbratur, lumine quidem uel colore  solis, quantum sufficit reficitur; sed ipse solis ardor ne ferri nequeat, interposita uel nubecula leui, uel quolibet alio corpore temperatur. Beate itaque uirgini, quia quasi pura homo omnem plenitudinem diuinitatis corporaliter capere nequibat, uirtus Altissimi obumbrauit, id est, incorporea lux diuinitatis corpus in ea suscepit humanitatis. De qua pulchre propheta: Ecce Dominus, inquit, ascendet super nubem leuem, et ingredietur Aegyptum . Quod est dicere: Ecce uerbum Dei Patri ceternum, lumenque de lumine ante secula natum, carnem in fine seculorum atque animam nullo peccati pondere grauata suscipiet, et de utero uirginali tanquam sponsus de thalamo suo, procedet in mundum .

Ideoque et quod nascetur ex te sanctum, uocabitur Filius Dei. Ad distinctionem nostre sanctitatis, iehsu singulariter sanctus nasciturus asseritur. Nos quippe etsi sancti efficimur, non tamen nascimur, quia ipsa nature corruptibilis conditione constringimur,  ut merito cum Propheta gementes singuli dicamus: Ecce enim in inquitatibus conceptus sum, et in delictis peperit me mater mea . Ille autem solus ueraciter sanctus est qui ut ipsam conditionem nature corruptibilis uinceret, ex commixtione carnalis copule conceptus non est. Sanctum, inquit, uocabitur Filius Dei. Quid hic dicis, Nestoriane, qui beatam Mariam Dei negans esse genitricem, apertam niteris impugnare ueritatem? Ecce Deum dixit superuenturum, Dei Filium nasciturum. Quomodo ergo aut Dei Filius Deus non est; aut que Deum edidit, quomodo , id est, Dei genitrix non esse potest?

Et ecce Elisabeth cognata tua et ipsa concepit filium in senectute sua. Et hic mensis sextus est illi, que uocatur sterilis, quia non erit impossibile apud Deum omne uerbum. Ne uirgo se parere posse diffidat, accipit exemplum sterilis anus pariture, ut discat omnia Deo possibilia, etiam que nature ordine uidentur esse contraria. Si quem uero mouet quomodo  beate Marie cognatam dicat Elisabeth, cum hec de domo Dauid, illa de filiabus Aaron originem duxerit animaduertat proauos earum inuicem liberis nuptum traditis utramque tribum potuisse coniungere. Cui si hec expositio forte non suffecerit contentiosius insistenti, quasi hoc contra interdictum legis fieri nequiuerit, legat Exodum, ubi scriptum est: Accepit autem Aaron uxorem Elisabeth filiam Aminadab, sororem Naason, que peperit ei Nadab, et Abiud, et Eleasar, et Ithamar ; uideatque ante edictum legis superna prouisione sacerdotalem regali iunctam iam fuisse progeniem, ut uidelicet Dominus iehsu Christus, qui secundum carnem uerus Rex et sacerdos erat futurus, ipsam quoque carnem de utraque, Dauid scilicet et Aaron stirpe susciperet. Unde et in hac utraque tribu chrisma per legem mysticum celebrabatur, Christi nimirum nominis pariter et generationis prenuntium. Et ipse Dauid domum Dei ingrediens panem sanctum et gladium  quasi Rex et sacerdos accepit, illum uidelicet de suo semine uenturum prefigurans, qui et pro nostra libertate regis iure pugnaret, et pro nostra absolutione panem sue carnis offerret.

Dixit autem Maria: Ecce ancilla Domini, fiat mihi secundum uerbum tuum. Quanta cum deuotione humilitas, que et angeli promissum optat impleri, et seipsam, que mater eligitur, ancillam nuncupat, apertissime insinuans quam nil sibi meriti uindicet in eo quod Domini iussis obsecundet. Fiat, inquit, sine uiri semine conceptus in uirgine, nascatur de Spiritu sancto integra carne sanctum, quod nascetur de homine matre sine homine patre, uocetur Dei Filius.



HOMILIA XXuIII. IN FERIA SEXTA QUATUOR TEMPORUM.

In illo tempore, exsurgens Maria abiit in montana cum festinatione in ciuitatem Iuda, et intrauit domum  Zacarie, et salutauit Elisabeth. Et factum est, ut audiuit salutationem Marie Elisabeth, exsultauit infans in utero eius. Et repleta est Spiritu sancto Elisabeth, et exclamauit uoce magna et dixit: Benedicta tu inter mulieres, et benedictus fructus uentris tui. Et unde hoc mihi, ut ueniat mater Domini mei ad me? Ecce enim ut facta est uox salutationis tue auribus meis, etc.

Accepto uirginis consensu mox angelus celestia repetit, illa petit montana. Festinat inuisere Elisabeth, non quasi incredula de oraculo, uel dubia de exemplo, sed ut leta pro uoto, religiosa pro officio. Typicum pariter exemplum tribuens quod omnis anima que uerbum Dei mente conceperit, uirtutum statim celsa cacumina gressu conscendat amoris, quatenus ciuitatem Iuda, id est, confessionis et laudis arcem penetrare, et usque ad perfectionem fidei, spei et caritatis quasi tribus in ea mensibus ualeat commorari.

 Et intrauit in domum Zacarie, et salutauit Elisabeth. Disce uirgo humilitatem Marie, ut et corpore casta et pectore possis esse deuota. uisitat iunior seniorem, salutat uirgo uxorem. Decet enim, ut quo castior uirgo, eo sit humilior, et senioribus deferens habitum castitatis preconio commendet humilitatis. Aliter, Maria ad Elisabeth, Dominus uenit ad Ioannem; hec ut Spiritu sancto repleatur, illius ut baptisma consecretur, maiorumque humiliatio, minorum est utique exaltatio. Denique sequitur:

Et factum est ut audiuit salutationem Marie Elisabeth, exsultauit infans in utero eius, et repleta est Spiritu sancto Elisabeth. uide distinctionem, singulorumque uerborum proprietates. uocem prior Elisabeth audiuit, sed Ioannes prior gratiam sensit. Illa nature ordine audiuit, iste exsultauit ratione mysterii. Illa Marie, iste Domini sensit aduentum. Iste gratiam loquuntur, illi intus operantur, pietatisque mysterium maternis adoriuntur profectibus duplicique miraculo prophetant matres spiritu paruulorum.  Exsultauit infans, et repleta mater est, non prius mater repleta quam filius, sed cum filius esset repletus Spiritu sancto, repleuit et matrem.

Et exclamauit uoce magna, et dixit: Benedicta tu inter mulieres, et benedictus fructus uentris tui. Notandum quod premissa de Christo prophetia non rerum tantum miraculis, sed et uerborum proprietate completur. Iste est enim fructus, qui Dauid patriarche sub iureiurando promittitur. De fructu uentris tui ponam super sedem meam . Simulque intuendum quod eadem uoce Maria ab Elisabeth qua a Gabriele, benedicitur, quatenus et angelis et hominibus ueneranda, et cunctis merito feminis preferenda monstretur.

Et unde hoc mihi ut ueniat mater Domini mei ad me? Non quasi nescia perquirit, quod nimirum sancti Spiritus esse cognoscit, se, uidelicet, a matre Domini ad pignoris sui profectum salutari; sed miraculi nouitate perculsa, non hoc sui meriti, sed muneris  fatetur esse diuini.

Ecce enim ut facta est uox salutationis tue in auribus meis, exsultauit in gaudio infans in utero meo. Erubescebat Elisabeth onus parentis, quandiu nesciebat mysterium religionis. Sed que occultabat se quia conceperat filium, iactare se cepit, quia generabat prophetam. Et que ante erubescebat, benedicit; et que dubitabat ante, firmatur. Ecce enim, inquit, ut uox salutationis tue facta est in auribus meis, exsultauit gaudio infans in utero meo. Itaque magna uoce clamauit, ubi Domini sensit aduentum, quia religiosum credidit partum. Nulla enim causa erat pudoris, ubi prophete ortus, date non affectate fidem generationis ascisceret.

Et beata que credidit, quoniam perficientur ea que dicta sunt ei a Domino. uides non dubitasse Mariam, sed credidisse, et ideo fructum fidei consecutam. Beata, inquit, que credidit. Et uere beata que sacerdote prestantior; cum enim sacerdos negasset,  uirgo correxit errorem. Nec mirum si Dominus redempturus mundum operationem suam inchoauit a matre, ut per quam salus omnibus parabatur, eadem prima fructum salutis hauriret ex pignore. Pariterque notandum quanta Elisabeth animum gratia Maria intrante ditauit, quem simul de preterito, presenti atque futuro, per prophetie spiritum illustrauit; dicens enim: Beata que credidisti, aperte indicat quia uerba angeli que dicta ad Mariam fuerant, per spiritum agnouit: atque subiungens Perficientur ea que dicta sunt tibi a Domino, que etiam eam in futuro sequerentur preuidit. Matrem uero Domini sui nominans, quia Redemptorem humani generis in utero portaret intellexit.

Et ait Maria: Magnificat anima mea Dominum. Et exsultauit spiritus meus in Deo salutari meo. Tanto, inquit, me Dominus tamque inaudito munere sublimauit, quod non ullo lingue officio explicari, sed ipso uix intimi pectoris affectu ualeat comprehendi;  et ideo totas anime uires in agendis gratiarum laudibus offero, totum in contemplanda magnitudine eius cui non est finis, quidquid uiuo, sentio, discerno, gratulanter impendo. Quia et eiusdem Iesu, id est, salutaris spiritus meus eterna diuinitate letatur, cuius mea caro temporali conceptione fetatur. Cui simile est illud Psalmiste: Anima autem mea exsultauit in Domino, et delectabatur super salutari eius . Et ipse enim Patrem Filiumque pari uenerabatur amore.

Quia respexit humilitatem ancille sue, ecce enim ex hoc beatam me dicent omnes generationes. Cuius humilitas respicitur, recte beata ab omnibus cognominanda gratulatur, sicut e contrario, cuius superbia despecta condemnatur Eue, id est, ue, siue calamitatis, nomine multata tabescit. Decebat enim ut sicut per superbiam prime nostre parentis mors in mundum intrauit, ita denuo per humilitatem Marie, uite introitus panderetur.

 Quia fecit mihi magna qui potens est, et sanctum nomen eius. Ad initium carminis respicit, ubi dictum est: Magnificat anima mea Dominum. Solet quippe anima illa cui Dominus magna facere dignatur, dignis eum preconiis magnificare, et ad consortes eiusdem uoti ac propositi potest cohortando dicere: Magnificate Dominum mecum, et exaltemus nomen eius in inuicem . Nam qui Dominum, quem cognouit, quantum in se est magnificare, et nomen eius sanctificare contempserit, minimus uocabitur in regno celorum . Sanctum autem nomen eius uocatur, quia singularis culmine potentie transcendit omnem creaturam, atque ab uniuersis que fecit, longe segregatur. Quod Greca locutione melius intelligitur, in qua ipsum uerbum, quod dicitur , quasi extra terram esse significat: cuius etiam nos imitatione pro modulo nostro segregari precipimur ab omnibus, qui non sunt sancti, nec Deo dedicati, dicente Domino: Sancti estote, quia et ego sanctus sum . Quicunque  enim se consecrauerit, merito extra terram et extra mundum uidebitur. Potest enim et ipse dicere: Super terram ambulantes conuersationem in celis habemus .

Et misericordia eius in progenies et progenies timentibus eum. A specialibus se donis ad generalia Dei iudicia conuertens, totius humani generis statum describit, et quid superbi, quid humiles mereantur, quid filii Ade per liberum arbitrium, quid filii Dei sint per gratiam, alternis uersibus explicat. Non ergo, inquit, soli mihi fecit magna qui potens est, sed et in omni gente et progenie, qui timet eum, et operatur iustitiam, acceptus est illi.

Fecit potentiam in brachio suo, dispersit superbos mente cordis sui . In brachio suo, in ipso Dei Filio significat, non quod Deus Pater figura determinetur carnis humane, eique Filius tanquam membrum corporis hereat, sed quia omnia per ipsum facta sunt, ideo brachium Domini dictus est. Sicut  enim tuum brachium, per quod operaris, sic Dei brachium dictum est eius uerbum, quia per uerbum operatus est mundum . Cur enim homo brachium, ut aliquid operetur extendit, nisi quia non continuo fit quod dixerit? Si autem tanta potestate preualeret, ut sine ullo motu corporis sui quod diceret fieret, brachium eius uerbum eius esset. Cum ergo audiuimus brachium Dei Patris esse Deum Filium, non nobis obstrepat consuetudo carnalis, sed, quantum illo donante possumus, Dei uirtutem et sapientiam cogitemus, per quam facta sunt omnia.

Deposuit potentes de sede, et exaltauit humiles. Esurientes impleuit bonis, et diuites dimisit inanes. Quod dixit, in brachio suo, et quod premisit, in progenies et progenies, his quoque per singula commata est annectendum uersiculis, quia, uidelicet, per omnes seculi generationes et perire superbi, et humiles exaltari, pia iustaque diuine potentie dispensatione non cessant.

 Suscepit Isrel puerum suum memorari misericordie. Pulchre puerum Domini appellat Isrel, qui ab eo sit ad saluandum susceptus: obedientem, uidelicet, et humilem, iuxta quod Osee dicit: Quia puer Isrel, et dilexi eum . Nam qui contemnit humiliari, non potest utique saluari, nec dicere cum Propheta: Ecce enim Deus adiuuat me, et Dominus susceptor est anime mee . Quicunque autem humiliauerit se sicut paruulus, hic est maior in regno celorum .

Sicut locutus est ad patres nostros Abraham, et semini eius in secula. Semen Abrahe non carnale, sed spirituale significat, id est, non eius tantum carne progenitos, sed siue in circumcisione, seu in preputio fidei illius uestigia secutos. Nam in preputio positus ipse credidit, reputatumque est ei ad iustitiam. Atque eiusdem fidei signaculum circumcisionem accepit, ut sic utriusque populi pater fieret per fidem, iuxta quod Apostolus ad Romanos plenissime disseruit:  Aduentus ergo Saluatoris Abrahe est et semini eius in secula promissus ; hoc est, filiis promissionis, quibus dicitur: Si autem uos Christi, ergo Abrahe semen estis , secundum promissionem heredes. Bene autem uel Domini uel Ioannis exortum matres prophetando preueniunt, ut sicut peccatum a mulieribus cepit, ita etiam bona a mulieribus incipiant; et que per unius deceptionem periit, duabus certatim preconantibus mundo uita reddatur .



HOMILIA XXIX. IN SABBATO QUATUOR TEMPORUM.


LUC. III. Anno quintodecimo imperii Tiberii Cesaris, procurante Pontio Pilato Iudeam: tetrarcha autem Galilee Herode, Philippo autem fratre eius tetrarcha Iturie et Traconitidis regionis, et Lysania Abiline tetrarcha. Et reliqua.

 Herodes, Philippus et Lysanias, qui cum Pilato preside Romano Iudeam regebant, filii sunt Herodis illius sub quo Dominus natus est, inter quos et ipsum Herodem Archelaus frater eorum decem annis regnauit, qui a Iudeis, ob intolerabilem animi ferocitatem apud Augustum criminatus, eterno apud uiennam disperiit exsilio. Regnum uero Iudee quo minus ualidum fieret, idem Augustus per tetrarchias discindere curauit. Porro Pilatus duodecimo anno Tiberii Cesaris in Iudeam missus, procurationem gentis suscepit, atque inibi per decem continuos annos usque ad ipsum pene finem Tiberii perdurauit.

Sub principibus sacerdotum Anna et Caipha, factum est uerbum Domini super Ioannem Zacarie filium in deserto. Ambo quidem, incipiente predicationem Ioanne, id est, Annas et Caiphas, principes fuere sacerdotum; sed Annas illum annum, Caiphas uero eum quo Dominus crucem ascendit, administrabat, et quidem tribus aliis in medio pontificatu perfunctis,  uerum his maxime qui ad Domini passionem pertinerent, ab euangelista commemoratis. Legalibus namque tunc preceptis ui et ambitione cessantibus, nulli pontificatus honor uite uel generis merito reddebatur, sed Romana potestate aliis, nunc item aliis summa sacerdotii prestabatur. Denique Iosephus refert in hunc modum dicens: ualerius Gratus Anna sacerdotio deturbato, Ismelem pontificem designauit filium Baffi. Sed et hunc non multo post abiiciens, Eleazarum, Ananie pontificis filium, pontificatui subrogauit. Post annum uero etiam hunc arcet officio, et Simoni cuidam Canysi filio pontificatus tradidit ministerium. Quo non amplius et ipse quam unius anni spatio perfunctus, Iosephum, cui et Caiphas nomen fuit, accepit successorem , ac per hoc omne tempus quo Dominus noster in terris docuisse describitur, intra quadriennii spatia coarctatur. In quo quatuor iste quas Iosephus memorat successiones pontificum describuntur, uix  per annos singulos ministrate. Quia ergo Ioannes illum predicare ueniebat, qui et ex Iudea quosdam, et multos ex gentibus redempturus erat, per regem gentium et principes Iudeorum predicationis eius tempora designantur. Quia autem gentilitas colligenda erat, et Iudea pro culpa perfidie dispergenda, ipsa quoque descriptio terreni principatus ostendit, quoniam et in Romana republica unus prefuisse describitur, et in Iudee regno per quartam partem plurimi principabantur. uoce enim nostri Redemptoris dicitur: Omne regnum in seipso diuisum, desolabitur . Liquet ergo quod ad finem regni Iudea peruenerat, que tot regibus diuisa subiacebat. Apte quoque non solum quibus regibus, sed quibus etiam sacerdotibus actum sit demonstratur. Ut quia illum Ioannes Baptista predicaret, qui simul rex et sacerdos existeret, Lucas euangelista predicationis eius tempora per regnum et sacerdotium designauit.

Et uenit in omnem regionem Iordanis, predicans  baptismum penitentie in remissionem peccatorum. Cunctis legentibus liquet, quia Ioannes baptismum penitentie non solum predicauit, uerum etiam quibusdam dedit, sed tamen baptismum suum in remissionem peccatorum dare non potuit. Remissio etenim peccatorum in solo nobis baptismo Christi tribuitur. Notandum itaque quod dicitur: Predicans baptismum penitentie in remissionem peccatorum: quoniam baptismum quod peccata solueret, quia dare non poterat, predicabat. Ut sicut incarnatum uerbum Patris precurrebat uerbo predicationis, ita baptismum penitentie, quo peccata soluuntur, precurreret suo baptismate, quo peccata solui non possunt.

Sicut scriptum est in libro sermonum Isaie prophete: uox clamantis in deserto: Parate uiam Domini, rectas facite semitas eius . Iisdem uero Ioannes Baptista, requisitus quis esset, respondit: Ego uox clamantis in deserto ; qui ideo uox a propheta uocatus est, quia uerbum preibat, qui  etiam in deserto clamat, quia derelicte ac destitute Iudee solatium redemptionis annuntiat . Quid autem clamaret, aperitur cum subditur: Parate uiam Domini, rectas facite semitas eius. Omnis qui fidem rectam et bona opera predicat, quid aliud quam uenienti Domino ad corda audientium uiam parat? Ut hec uis gratie penetret, et lumen ueritatis illustret, ut rectas Deo semitas faciat , dum mundas in animo cogitationes per sermonem bone predicationis format.

Omnis uallis implebitur, et omnis mons et collis humiliabitur. Quid hoc loco uallium nomine nisi humiles; quid montium et collium, nisi superbi homines designantur? In aduentu igitur Redemptoris ualles implete, montes uero et colles humiliati sunt quia, iuxta eius uocem: Omnis qui se exaltat humiliabitur, et omnis qui se humiliat exaltabitur . uallis etenim impleta crescit, mens autem et collis humiliatus decrescit, quia nimirum  in fide Mediatoris Dei et hominum hominis Iesu Christi, et gentilitas plenitudinem gratie accepit, et Iudea per errorem perfidie hoc unde tumebat perdidit.

Et erunt praua in directa, et aspera in uias planas. Praua in directa fiunt, cum malorum corda per iustitiam detorta ad iustitie regulam diriguntur; et aspera in uias planas immutantur, cum immites atque iracunde mentes per infusionem superne gratie ad lenitatem mansuetudinis redeunt. Quando enim uerbum ueritatis ab iracunda mente non recipitur, quasi asperitas itineris gressum pergentis repellit. Sed cum mens iracunda per acceptam mansuetudinis gratiam correptionis uel exhortationis uerbum recipit, ibi planam uiam predicator inuenit, ubi prius pro asperitate itineris pergere, id est, predicationis gressum ponere non ualebat.

Et uidebit omnis caro salutare Dei. Quia omnis caro accipitur omnis homo, salutare Dei, uidelicet,  Christum, in hac uita omnis homo uidere non potuit . Ubi ergo in hac sententia propheta prophetie oculum, nisi ad extremi iudicii diem tendit? Ubi cum, apertis celis, ministrantibus angelis, consedentibus apostolis, in sede maiestatis sue Christus apparuerit, omnes hunc et electi et reprobi pariter uidebunt, ut et iusti de munere retributionis sine fine gaudeant, et iniusti in ultione supplicii in perpetuum gemant .



HOMILIA XXX. IN DOMINICA QUARTA ADuENTUS DOMINI.


IOAN. I, LUC. III. In illo tempore miserunt Iudei ab Hierosolymis sacerdotes et leuitas ad Ioannem, ut interrogarent eum: Tu quis es? et confessus est, et non negauit, etc.

Existimante populo, et cogitantibus omnibus in cordibus suis de Ioanne, ne forte ipse esset Christus, respondit Ioannes, dicens omnibus. Quomodo respondit  eis qui existimabant de illo, et secreto in corde, quia Christus esset, cogitabant, nisi quia non solum cogitabant, sed etiam, sicut alius Euangelista declarat, missis ad eum sacerdotibus ac Leuitis, an esset Christus, inquirebant . Unde patet Iudeis tunc fuisse notissimum secundum Scripturas incarnationis dominice tempus adesse. Sed mira cecitas, quod in Ioanne sponte credebant, hoc in Saluatore tantis signis ac uirtutibus approbato, et ipso etiam Ioanne attestante non credere.

Ego quidem aqua baptizo uos, ueniet autem fortior me, cuius non sum dignus soluere corrigiam calciamentorum eius. Ioannes non spiritu, sed aqua baptizat, quia peccata soluere non ualens, baptizatorum corpora per aquam lauat, sed mentem per ueniam non lauat. Cur ergo baptizat, qui peccata per baptisma non relaxat? nisi ut, precursionis sue ordinem seruans, qui nasciturum nascendo preuenerat, baptizaturum quoque Dominum baptizando preueniret; et  qui predicando factus est precursor Christi, baptizando etiam precursor eius fieret imitatione sacramenti. Mos autem apud ueteres fuit, ut si quis eam que sibi competeret, accipere uxorem nollet, ille ei calceamentum solueret, qui ad hanc sponsus iure propinquitatis ueniret. Quid igitur inter homines Christus, nisi sancte Ecclesie sponsus apparuit? De quo et idem Ioannes dicit: Qui habet sponsam sponsus est . Sed quia Ioannem homines Christum esse putauerunt, quod idem Ioannes negat, recte se indignum esse ad soluendum corrigiam eius calceamenti denuntiat. Ac si aperte dicat: Ego Redemptoris uestigia denudare non ualeo, quia sponsi nomen mihi immeritus non usurpo, quod tamen intelligi et aliter potest. Quis enim nesciat, quod calceamenta ex mortuis animalibus fiant? Incarnatus uero Dominus ueniens quasi calceatus apparuit, qui in diuinitate sua morticina nostre corruptionis assumpsit. Sed huius incarnationis mysterium humanus  oculus penetrare non sufficit. Inuestigari enim nullatenus potest, quomodo corporatur uerbum, quomodo summus uiuificator Spiritus intra uterum matris animatur, quomodo is qui initium non habet, et existit et concipitur. Corrigia ergo calceamenti, est ligatura mysterii. Ioannes itaque soluere corrigiam calceamenti eius non ualet, quia incarnationis mysterium nec ipse inuestigare sufficit, qui hanc per prophetie spiritum agnouit.

Ipse uos baptizabit in Spiritu sancto et igni. Hoc est, et purgatione sanctificationis, et probatione tribulationis. Potest autem idem Spiritus sancti etiam nomine ignis significatus intelligi, quia et incendit per amorem, et per sapientiam corda que replet, illuminat. Unde et illi quibus dictum est: Quia Ioannes quidem baptizauit aqua, uos autem baptizabimini in Spiritu sancto , idem baptisma Spiritus in ignis uisione percipiunt. Sunt qui ita exponunt, quod in presenti in spiritu, et in futuro baptizentur in  igni, ut, uidelicet, sicut nunc in remissionem omnium peccatorum, ex aqua et Spiritu renascimur, ita et tunc de leuibus quibusdam peccatis que hinc nobis euntibus adheserint, purgatorii ignis ante ultimum iudicium baptismate permundemur, dicente Apostolo: Si quis superedificauerit super hoc fundamentum aurum, argentum, lapides pretiosos, ligna, fenum, stipulam, uniuscuiusque opus quale sit, ignis probabit. Si cuius opus manserit quod superedificauit, mercedem accipiet; si cuius opus arserit, detrimentum patietur. Ipse autem saluus erit, sic tamen quasi per ignem . Quod quamuis et de igne tribulationis in hac nobis uita adhibito possit intelligi, tamen si quis hoc de igne future purgationis accipiat, pensandum sollicite est quia illum dixit posse per ignem saluari, non qui super fundamentum Christi, ferrum, es uel plumbum edificat, id est, peccata maiora et duriora, atque tunc iam insolubilia, sed lignum, fenum, stipulam, id est, peccata minima atque leuissima, que ignis facile consumat. Hoc tamen  sciendum est, quod illic saltem de minimis nil quisque purgationis obtinebit, nisi bonis hoc actibus in hac adhuc uita positus, ut illic obtineat, promereatur.

Cuius uentilabrum in manu eius, et purgabit aream suam. Per uentilabrum, id est, paleam, discretio iusti examinis, per aream uero presens Ecclesia figuratur, in qua procul dubio, quod lugubre satis est, multi sunt uocati, pauci uero electi . Pauca grana supernis recipienda mansionibus in comparatione loliorum, que flammis sunt mancipanda perpetuis . Cuius aree purgatio et nunc uiritim geritur, cum quisque peruersus uel ob manifesta peccata de Ecclesia sacerdotali castigatione reiicitur, uel ob occulta post mortem diuina districtione damnatur; et uniuersaliter in fine perficietur, quando mittet Filius hominis angelos suos, et colligent de regno eius omnia scandala . uentilabrum itaque Dominus in manu, id est, iudicii discrimen habet in  potestate, quia Pater non iudicat quemquam, sed iudicium omne dedit Filio .

Et congregabit triticum in horreum suum, paleas autem comburet igne inexstinguibili. Et ipse Dominus parabolam boni seminis, cui superseminauit inimicus homo zizania, ita terminauit ut diceret: Et in tempore messis dicam messoribus meis: Colligite primum zizania, et alligate ea fasciculos ad comburendum, triticum autem congregate in horreum meum , nimirum docens impios et peccatores gehenne igni tradendos, sanctos uero celesti gloria coronandos. uerum hoc inter paleas et zizania distat, quia palee non alio quam triticum semine prodeunt, quamuis a radicis bone nobilitate degenerent. Zizania autem non fructus solum merito discrepant, sed et diuersa prorsus origine procreantur. Quia palee sunt illi, qui eiusdem cum electis fidei mysteriis imbuuntur, sed ab eorum solida perfectione uel operum leuitate, uel perfidie uacuitate dissentiunt. Zizania  uero, qui ne audire quidem fidei uerba dignantur, ideoque a bonorum sorte, et opere simul et professione secernuntur. Et ita in agro mundi istius unus electorum, et duo sunt fructus reproborum, quia et omnia que inimicus seminat, flammis obnoxia sunt , et, quod est grauius, plurima ex his que bonus sator iacit, aut a uolatilibus rapta, aut sole arefacta, aut spinis suffocata, aut certe in paleas uersa depereunt, solum autem de terra bona creatum, et patientia digna probatum triticum, electorum celestis uite recondetur in horreum . Quomodo iuxta aliam parabolam, non solum pisces, qui apostolice fidei retia declinant, imis peccatorum obscuri resident in undis, uerum multi ad littus usque discretionis extreme inter bonos attracti, tunc ob sue nequitie noxam, exteriores mitti merentur in tenebras . Ignem autem gehenne bifaria ratione inexstinguibilem uocat, id est, quia neque ille perpetuo possit exstingui, neque eos quos  cruciat unquam exstincturus, sed immortali  sit morte plexurus, ad distinctionem, uidelicet, illius sacratissimi ignis, quo electos Christi baptizandos esse premiserat. De quo et Psalmista: Igne nos examinasti, ait, sicut igne examinatur argentum. Et paulo post: Non hesimus in eternum, sed transiuimus, inquit, per ignem et aquam, et induxisti nos in refrigerium. Introibo in domum tuam in holocaustis , id est, deuictis pressurarum angoribus in gratiarum actione regni tui celestis atria penetrabo: que nobis largiatur omnipotentis Dei Patris Filius. Amen.



HOMILIA XXXI. IN GALLI CANTU NATALIS DOMINI.


LUCAE II. In illo tempore exiit edictum a Cesare Augusto, ut describeretur uniuersus orbis, etc.

Audiuimus ex lectione euangelica, fratres karissimi, quia nascituro in mundum Redemptore mundi.  Deo et Domino nostro Iesu Christo, exiit edictum a Cesare Augusto, qui tunc mundani regni apicem tenebat, ut mundus describeretur uniuersus. Quod non casu contigisse putandum est, sed certissima dispensatione eiusdem nostri Redemptoris intelligendum esse prouisum. Ipse etenim Mediator Dei et hominum, sicut matrem sibi diuinitus quam uoluit preuidit, de qua nasceretur quando uellet, humanitus; ita etiam tempora natiuitatis, que uoluit elegit; imo ipse ea qualia uoluit esse donauit, talia, uidelicet, in quibus sopito turbine bellorum, noua pacis insolite tranquillitas totum contegeret orbem. Quod enim maius in hac uita potuit esse pacis indictum, quam ab uno homine orbem describi uniuersum, atque unius census numismate concludi? Matrem quippe elegit uirginem, quia non aliter Dei Filium nasci in carne, quam de intemerata genitrice, decebat. Tempus quando nasceretur summe pacis elegit, quia hec nimirum ei nascendi in mundo causa fuit, ut genus  humanum ad superne pacis dona reduceret. Hinc etenim scriptum est: Ipse est pax nostra, qui fecit utraque unum , id est, qui de angelis et hominibus unam Dei domum pius mediator et reconciliator instituit. Pacis [Al. add. ergo] temporibus natus est Dominus noster, ut etiam statu temporis ipsum esse se doceret, de quo premissa propheta [Al., prophetia] dicebat: Multiplicabitur eius imperium, et pacis non erit finis. Unde bene idem propheta alias cum incarnationem illius ac nostre redemptionis sacramenta mystico sermone descripsisset, dicens: Et erit in nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes: serenitatem quoque pacis, que tunc esset futura, manifeste designauit, subiiciens: Et conflabunt gladios suos in uomeres, et lanceas suas in falces. Non leuabit gens contra gentem gladium, nec exercebuntur ultra ad prelium. Propter quod et mox exhortando subiunxit:  Domus Iacob, uenite, et ambulemus in lumine Domini. Premisit ergo tempora pacis, et sic apparens in carne ipse auctor pacis et temporum conditor, primo domui Iacob, id est, plebi Isrelitice, deinde cunctis gentibus ad se confluentibus, ianuam lucis aperuit, et pacis eterne gaudia predicauit. Nec pretereundum quod eiusdem pacis terrena [Al., terrene] serenitas nato regi celesti, non solum testimonium gratie perhibuit, sed et obsequium impendit, quia predicatoribus uerbi illius peragrandi orbem facultatem tribuit, et ubicunque uellent Euangelii gratiam disseminandi. Quod fieri minime posset, si non uno totus orbis regeretur imperio. Sed et ipsa totius orbis descriptio, que a terreno rege facta memoratur, celestis opera regis manifeste designat; qui ad hoc nimirum apparuit in mundo, ut de cunctis per orbem nationibus electos in unitatem fidei sue colligeret, ac nomina eorum, sicut ipse promisit, in eternum scriberet in celo. Hoc quoque  quod ad edictum Augusti ibant omnes, ut profiterentur, singuli in suam ciuitatem, in nostri regis est nobis seruitio spiritualiter agendum. Nostra quippe ciuitas sancta Ecclesia est, que partim adhuc peregrinatur a Domino in terris, partim iam cum Domino regnat in celis, et post finem huius seculi perfecta, in eternum tota cum illo regnabit. In hanc ergo ciuitatem debemus omnes ire, nullum a tam salubri itinere oportet excusari. Omnes nos necesse est nato regi debitum pendere censum, hoc est, et in unitate nunc Ecclesie presentis iussis obtemperare diuinis, et ad ingressum patrie celestis infatigabili bonorum operum cursu properare. Dabatur autem in professione census denarius, qui decem nummorum in se pondus habebat, Cesaris imaginem continens et nomen. Quod nos quoque spiritualiter oportet imitari; soluimus enim regi nostro denarium, cum decem precepta legis illius implere satagimus. In quo, uidelicet, denario nomen eiusdem regis nostri conscriptum gestamus, cum in cunctis actibus  nostris meminerimus nos a Christo Christianos uocari, et dignitatem nominis ipsius intemeratam in nobis conseruare curamus. Imaginem quoque eius in eodem denario bone nostre conuersationis exprimere debemus, illam utique, quam ipse docuit, dicens: Sancti estote, quia et ego sanctus sum, Dominus Deus uester . Hec est namque imago Dei, ad quam in primo homine conditi sumus, ut, uidelicet, participatione diuine sanctitatis perpetuo sancti essemus. Hinc etenim Psalmista ait: Signatum est super nos lumen uultus tui, Domine . Sed quia hoc lumen diuini uultus homo peccando amisit, placuit Deo humani uultus habitum in carne nascendo assumere, quo nos doceret in spiritu debere renasci: placuit in similitudine carnis peccati sine peccato apparere, ut nos emundaret ab omni peccato, et claritatem in nobis sue reformaret imaginis.

Ascendit autem, inquit, et Ioseph a Galilea de ciuitate Nazareth, in Iudeam, ciuitatem Dauid, que uocatur  Bethlehem, eo quod esset de domo et familia Dauid, ut profiteretur cum Maria desponsata sibi uxore pregnante. Diuinitus constat esse procuratum, ut ad suam quisque ciuitatem pergens ibi censum profiteretur, quatenus hoc edicto generali parentes nostri Saluatoris de Nazareth in Bethlehem uenire contingeret, sicque ad complenda uaticinia prophetarum utra ciuitas incarnationis eius insigniretur arcanis; una, uidelicet, conceptionis, altera natiuitatis honore prefulgens. Testatur namque Isaias propheta, quod Redemptorem nostrum in Nazareth concipi oporteret, cum dicit: Egredietur uirga de radice Iesse, et Nazareus de radice eius ascendet . Interpretatur autem Nazareus flos siue mundus. Quo uocabulo incarnatus pro nobis Dei Filius recte potuit cognominari, quia et ipse mundam uitiis omnibus naturam suscepit hominis, et in se credentibus cunctis fons spiritualium fructuum origoque processit, quibus recte ac beate uiuendi et monstrauit exempla,  et dona concessit. Egressa est ergo uirga de radice Iesse, et Nazareus de radice eius ascendit, quia intemerata uirgo Maria de stirpe Dauid orta est, de cuius carne Dominus in ciuitate Nazareth ueritatem carnis sine inquinamento carnis assumpsit. Quod uero in Bethlehem esset nasciturus, hoc quoque propheticis designatur oraculis, cum dicitur: Et tu, Bethlehem Ephrata, paruula es in millibus Iuda, ex te enim egredietur qui sit dominator in Isrel . Qui bene in Bethlehem natus esse dicitur, non solum propter iudicium regii stemmatis, quia Dauid inde fuit, sed et propter nomen ipsum, quia Bethlehem domus panis interpretatur. Ipse namque ait: Ego sum panis uiuus qui de celo descendi . Quia ergo propterea de celo ad terram descendit, ut nobis uite celestis alimoniam donaret, nosque eterne dulcedinis munere satiaret, merito locus in quo nascitur domus panis uocatur. Est et alia ratio superne dispositionis, qua Dominus noster non in ea  qua conceptus erat ciuitate, sed in alia nasceretur, ut, uidelicet, ex hoc inimicos insidiantes facilius natiuitatis eius conscii uel ministri deuitarent. Preuidebat quippe quod eum mox natum Herodes persequi atque ad mortem querere inciperet; et propterea sic natiuitatis eius mysterium uoluit in ciuitate Dauid peragi, ut parentes eius non ibi domum, non possessionem haberent, sed tantummodo tempore natiuitatis ipsius illo nouitii aduentarent, hospites manerent, statimque, completa eadem natiuitate, ac declaratis signis celestibus que ei testimonium dare [Al. om. dare] decebat [Al., dicebant], in Aegyptum cum ipso secederent. Sic etenim factum est ut non solum eum dum quereret Herodes, minime reperiret, sed nec ullam cognatos eius uexandi occasionem haberet, cuius parentes qui essent explorare non poterat. Nec pretereunda silentio maxima Conditoris et Redemptoris nostri dignatio, qui non solum incarnari pro nobis, sed et eo tempore uoluit incarnari, quo mox natus professione census ascriberetur.  Induit enim carnem, ut nos uirtute spiritus indueret; descendit de celo ad terras, ut nos de terris eleuaret ad celum: soluit tributum Cesari, ut nobis perpetue libertatis gratiam donaret; seruiuit Dei Filius in homine regi, qui diuine seruitutis ignorabat obsequium, ut nobis per hoc etiam humilitatis formam tribueret, insinuans, uidelicet, quantum per caritatem seruire debeamus inuicem, cum ipse non despexerit ei qui uere caritatis erat nescius impendere seruitium. Ubi hoc quoque suo premonstrauit exemplo, quod postmodum principis apostolorum erat uerbo docturus: Subditi, inquit, estote omni creature humane propter Deum, siue regi quasi precellenti, siue ducibus tanquam ab eo missis .

Factum est autem, inquit, cum essent ibi, impleti sunt dies ut pareret. Et peperit filium suum primogenitum. Primogenitum uocat Dominum, non quia credendum sit beatam Dei Genitricem alios post eum  peperisse filios, quam perpetua castitate una cum uiro suo Ioseph constat esse memorabilem, sed ob id eum recte primogenitum appellat, quia, sicut Ioannes ait: Quotquot autem eum receperunt, dedit eis potestatem filios Dei fieri. In quibus filiis ipse iure primatum tenet, qui et antequam nasceretur in carne Dei Filius, absque initio natus exstiterat. Descendit autem ad terras, factus est nostre particeps nature, largitus est nobis sue participium gratie, ut sicut Apostolus ait, Sit ipse primogenitus in multis fratribus .

Et pannis eum, inquit, inuoluit, et reclinauit eum in presepio, quia non erat ei locus in diuersorio. Et hic intuenda est, fratres karissimi, magna Redemptoris nostri dignatio, hic ex totis medullis cordis unicuique nostrum cum propheta dicendum: Quid retribuam Domino pro omnibus que retribuit mihi? . Ille enim cui ueraciter canimus: Magnus Dominus et laudabilis nimis, et magnitudinis eius non est  finis, paruulus natus est nobis, ut nos renascendo de paruulis magnos, hoc est, de peccatoribus faceret iustos. Qui ad dextram Patris sedet in celo, loco egebat in diuersorio, ut nobis copiam felicium mansionum in domo Patris sui donaret. Qui omnem creaturam siue in celis inuisibilem, siue uisibilem in hoc mundo, multifariis induit ornatibus, qui in sua maiestate, sicut de eo Propheta dicit, Amictus lumine sicut uestimento , ipse in assumptione nostre fragilitatis exiguis contegitur pannis, ut primam nobis stolam restituat, id est, ad gratiam nos immortalitatis, quam in primo parente amisimus [Al., accepimus], miseratus reducat. Ille per quem omnia facta sunt, manus pedesque suos, imo totum corpus quod induit, cunis inuolui disposuit, ut manus nostras in bono opere promptas redderet, pedes nostros in uiam pacis dirigeret, cuncta corporis nostri membra diuinis manciparet obsequiis. Ille quem celum et celi celorum non capiunt, parui presepis  angustia continetur, ut amplitudinem nobis supernarum sedium tribueret. Et quadam precipui gratia sacramenti in presepio sibi sedem elegit, ubi animalia solent ad uescendum conuenire. Insinuauit enim iam tunc, quia fideles omnes in sacrosancta altaris mensa eiusdem incarnationis sue mysteriis esset refecturus: indicauit etiam, quia cum [Al. om. cum] cunctos sibi humiliter obsequentes interne suauitatis soleat gratia recreare, de quibus bene per prophetam dicitur: Bos cognouit possessorem suum, et asinus presepe domini sui . In boue etenim designat populum Iudeorum, qui iugum legis portare, et eius consueuerat uerba ruminare; in asino autem exprimit populum gentium, qui sordibus idololatrie semper manebat immundus. Et [Al., Ex] quo utroque populo plurimi ad Euangelii gratiam conuersi, et possessorem a quo creati sunt cognouerunt, et celestibus eius querebant alimoniis ad perpetuam crescere salutem. Quorum primitias ei consecratas  accipimus in pastoribus illis merito uenerandis qui natum eum primi, angelo nuntiante, uidere et predicare meruerunt; et in magis qui ad eius cunabula de Oriente cum muneribus et precibus, stella duce, uenerunt. Hi namque de Iudeis ad Dominum, illi uenere de gentilibus. uerum de magis die sancto Epiphanie ipso ad quem uenere, Domino propitiante, plenius audiemus, interim de pastoribus, qui primi ad eum uenientes prioris populi fideles designant, que sint gesta uideamus. Sequitur:

Et pastores erant in regione eadem uigilantes, et custodientes uigilias noctis super gregem suum. Et ecce, angelus Domini stetit iuxta illos, et claritas Domini circumfulsit illos. Apte autem satis hoc superna est prouidentia dispositum, ut, nascente Domino, pastores in uicinia ciuitatis eiusdem uigilarent, suosque greges a timore nocturno uigilando protegerent. Oportebat namque ut cum magnus pastor ouium, hoc est, animarum nutritor fidelium in mundo natus est,  testimonium eius natiuitati uigilantes super gregem suum pastores darent. Ipse est enim qui ait: Oues mee uocem meam audiunt, et ego cognosco eas, et sequuntur me, et ego uitam eternam do eis . Nam et futurum iam tunc erat, ut per orbem uniuersum electi pastores, id est, predicatores sancti, mitterentur, qui ad ouile dominicum, uidelicet, sanctam Ecclesiam, populos credentium cogerent: quorum primo, hoc est, beato Petro, cum se Dominum amare profiteretur, idem Dominus ac princeps pastorum ad comprobandum eumdem amorem precepit, dicens: Pasce oues meas . Quia nimirum solus ille conditorem perfecte diligit, qui et proximis curam puri amoris impendit.

Et ecce, inquit, angelus Domini stetit iuxta illos, et claritas Dei circumfulsit illos, et timuerunt timore magno. Quid est quod, apparente angelo, diuine quoque claritatis eos splendor circumdedit, quod nunquam in tota Testamenti ueteris serie reperimus,  cum tam innumeris uicibus angeli prophetis et iustis apparuerunt, nusquam eos fulgore diuine lucis homines circumdedisse legimus, nisi quod hoc priuilegium recte huius temporis dignitati seruatum est? Cum enim uera lux mundi nascebatur in mundo, dignum profecto fuit ut preco natiuitatis illius etiam corporales hominum uisus nouitate celestis perfunderet lucis. Dicit namque de illius natiuitate Propheta: Exortum est in tenebris lumen rectis corde . Et quasi quereremus quod esset lumen de quo diceret, continuo subdit: Misericors, et miserator et iustus Dominus . Cum ergo misericors et iustus Conditor ac Redemptor generis humani mundum gloria noue natiuitatis illustrare dignatus est, decebat omnimodis ut ipsam etiam in qua natus est regionem claritas lucis noue compleret. Apparens ergo cum claritate quid angelus pastoribus dicat audiamus:

Nolite timere. Ecce enim euangelizo uobis gaudium magnum, quod erit omni populo. uere gaudium magnum,  quia gaudium celeste, gaudium eternum, gaudium quod nulla tristitia interueniente turbatur, quo cum solis ciuibus celestis patrie frui donatur.

Quod erit omni populo. Non omni populo Iudeorum, neque omni populo gentium, sed omni populo credentium, qui uel de Iudeis uel de gentibus orbis totius ad unam Christi confessionem aggregatur, ab una eademque mysteriorum Christi perceptione Christianus uocatur, de quo dicit Propheta: Populus qui ambulabat in tenebris, uidit lucem magnam .

Quia natus est uobis hodie Saluator, qui est Christus Dominus, in ciuitate Dauid. Bene dixit Hodie natus est. Non dixit, Hac nocte, quia, uidelicet, cum luce celesti apparuit, qui diem natum euangelizabat his qui uigilias noctis agebant, illum, uidelicet, de quo Psalmista precinit, dicens: Bene nuntiate diem ex die salutare eius . Salutaris quippe Dei, id est,  Dominus iehsu, dies est ex die, quia qui temporaliter in ciuitate Dauid homo ex uirgine matre apparuit, ipse ante omnia tempora non localiter lumen de lumine, Deus uerus de Deo uero natus est. Quia ergo habitantibus nobis in regione umbre mortis lux orta est uite, apte nuntius ortus eiusdem dicit Quia natus est nobis hodie Saluator, ut, hoc quoque uerbo admoniti, semper recordemur quia nox precessit antique cecitatis, dies autem appropinquauit eterne salutis; et ipsi abiiciamus opera tenebrarum, et ut filii lucis ambulemus. Fructus enim lucis est, sicut idem apostolus ait, in omni iustitia, et bonitate et sanctitate .

Et hoc uobis signum: inuenietis infantem pannis inuolutum, et positum in presepio. Hoc nobis signum nati in carne Saluatoris semper animo retinere condecet, ut semper eius beneficiis gratias rependere bene uiuendo discamus, quia ita uoluit habitum nostre fragilitatis assumere, ut paupertatis quoque generalis statum non refugeret. Est enim indicium  assumpte infirmitatis, quod infans et pannis inuolutus est; et paupertatis, quod non in stratu, sed in presepio, positus inuenitur. Misericordias ergo Domini in eternum cantemus, quia ut nos perpetuo beate uiuamus, ipse abiectionis ac mortalitatis nostre socius fieri non abnuit. Annuntiante autem angelo uno gaudium dominice natiuitatis, repente multitudo militie celestis adfuit, que eidem nato Domino obsequium sue deuotionis redderet: et quem in celo semper glorificare consueuerat, nunc solita hymnorum laude apparente [Al., apparentem] in terra concelebraret. Ubi nos quoque sua laudatione celi ciues instituunt qualiter huius sacratissime solemnitatis gaudia celebrare, quantas uerbo Dei laudes dicere debeamus, quod in ea caro factum est, et habitauit in nobis , ut nos ad sue glorie uisionem subleuaret, nobis participium gratie et ueritatis, quia ipsum plenum est, donaret. Laudant ergo Deum, et dicunt:

 Gloria in altissimis Deo, et in terra pax hominibus bone uoluntatis. Et aperte [Al., apte] gloriam Deo dicunt, pacem predicant hominibus, quia illum, in cuius natiuitate letantur, Mediatorem Dei et hominum, hoc est, Deum esse uerum et hominem norunt. Gloriam in excelsis Deo cantant, quia iam uenisse tempus illud exsultant, quo mundus, abiectis diis, qui ab hominibus facti sunt, Conditorem suum, qui est in celis, cognosceret. Pacem optant hominibus, quia quos eiectos prius ab eterna felicitate merito peccati despexerant, iam nunc redimente Domino in eiusdem superne habitationis gaudiis secum futuros intelligunt. Pacem hominibus mandant, quos in celesti Ierusalem, hoc est, in uisione perpetue pacis, socios habere desiderant, ut ipsos quoque homines admoneant per obseruantiam pacis ad suum debere peruenire consortium. Et bene cum dicerent: Et in terra pax hominibus, adiungunt bone uoluntatis, quia cum illis societatem pacis angelici spiritus habere  festinant, quorum mentibus puritatem bone uoluntatis inesse considerant. Illos secum post absolutionem carnis ad contemplationem uere pacis subuehere letantur, quos in carne commorantes omnia que agunt aut loquuntur de radice bone uoluntatis proferre conspiciunt. Tales namque et si infirmitas forte aliquando uel ignorantia, a perficiendo [Al., perficienda] ea quam cupiunt, bona actione retardat, ante interni tamen arbitri oculos integritas, quam corde tenent, bone uoluntatis excusat. Bona autem uoluntas est Conditorem nostrum ex toto corde, tota anima, tota uirtute, diligere et proximos tanquam nos ipsos, atque eiusdem dilectionis in nobis uigorem indiciis quibus ualemus pie actionis ostendere. Quod cum omnibus horis ac momentis facere debeamus, quanto magis cum natiuitatem Domini ac Saluatoris nostri, uel annua festiuitate colimus, uel frequentiori deuotione recolimus, in qua specialiter angelica exhortatione docemur dona ei bone uoluntatis offerre, in  qua ciues patrie celestis eidem bone uoluntati nostre consortium sue pacis promittunt, in qua ipsi quoque eumdem hymnum angelici concentus Deo dicere solemus. Sit igitur nobis, fratres karissimi, communis ista solemnitas, sit terrestribus cum celestibus nec tantum ista solemnitas, sed et omnis nostra conuersatio sit supernorum ciuium apta consortio. Meditemur interim in uia quod habere desideramus in patria, concordemus etiam nos [Al., nunc, in] quantum ualemus, uite illi mundissime beatorum spirituum, cui tunc associari speramus [Al. add. in] interna puritate mutue dilectionis; si [Al. om. si] diuine laudationis dona, quibus in futuro uacare cupimus, etiam in presenti sectemur, discamus cum Apostolo dicere: Nostra conuersatio in celis est , ut hoc quoque, quod sequitur, cum fiducia possimus addere: Unde etiam Saluatorem exspectamus Dominum nostrum Iesum Christum. Illi namque Saluatorem ad iudicium  uenientem cum gaudio exspectant, qui se ad eius uoluntatem celestem in terris uitam egisse meminerunt. Dat autem etiam fragilibus nobis ac minus perfectis magnam spem percipiende salutis ipse Conditor et Saluator noster, qui pro nostra confirmatione fragilis apparens, mox ore consono militie celestis bone nostre uoluntati dona sue perpetue pacis promisit iehsu Christus Deus et Dominus noster, qui uiuit et regnat cum Patre in onitate Spiritus sancti, per omnia secula seculorum. Amen.



HOMILIA XXXII. IN DOMINICA INFRA OCTAuAM NATALIS DOMINI.


LUC. II. In illo tempore erat Ioseph et Maria mater Iesu, mirantes super his, que dicebantur de illo, etc.

Euangelista Lucas patrem Saluatoris appellat Ioseph, non quo uere iuxta photinianos pater fuerit eius, sed quo ad famam Marie conseruandam pater  sit ab omnibus estimatus. Neque enim oblitus euangelista, quod eam de Spiritu sancto concepisse et uirginem peperisse narrarit, sed opinionem uulgi exprimens, que uera historie lex est, patrem Ioseph nuncupat Christi. Quamuis et eo modo pater illius ualeat dici, quo et uir Marie recte intelligitur sine commistione carnis ipsa copulatione coniugii, multo, uidelicet, coniunctius, quam si esset aliunde adoptatus. Neque enim propterea non erat appellandus Ioseph pater Christi, quia nemo eum concumbendo genuerat, quandoquidem recte pater etiam eius, quem non ex sua coniuge procreatum alicubi adoptasset.

Et dixit ad Mariam matrem eius: Ecce positus est hic in ruinam, et in resurrectionem multorum in Isrel, et in signum cui contradicetur. Bene in resurrectionem, quia lumen est, quia gloria plebis Isrel, quia dicit: Ego sum resurrectio et uita, qui credit in me, etiam si mortuus fuerit, uiuet et omnis qui uiuit et  credit in me, non morietur in eternum . Quomodo autem in ruinam, nisi quia et lapis offensionis est, et petra scandali ? id est, ruine, his qui offendunt uerbum, nec credunt, de quibus ipse dicit: Si non uenissem et locutus fuissem eis, peccatum non haberent; nunc autem excusationem non habent de peccato suo . Qui non in seipso tantum, sed in suis quoque predicantibus in ruinam positus est, resurrectionemque multorum, testante Apostolo qui ait: Christi bonus odor sumus Deo, in his qui salui fiunt, et in his qui pereunt . Qui enim predicante Apostolo, uerbum quod audit amando sequitur, bono odore resurgit et saluatur; qui odiendo insequitur, eodem ipso odore bono corruit et moritur. Signum autem cui contradicetur, fidem dominice crucis accipe, de qua apostolo Paulo dicunt Iudei: Nam de secta hac notum est nobis, quod ubique ei contradicitur . Et Apostolus ipse: Nos enim, inquit, predicamus Christum crucifixum, Iudeis quidem scandalum, gentibus autem stultitiam  .

Et tuam ipsius animam pertransibit gladius. Nulla docet historia beatam Mariam ex hac uita gladii occisione migrasse, presertim cum non anima, sed corpus ferro soleat interfici. Unde restat intelligi gladium illum de quo dicitur: Et gladius est in labiis eorum , hoc est, dolorem Dominice passionis eius animam pertransisse. Que etsi Christum ut pote Dei Filium sponte propria mori, mortemque ipsam non dubitaret esse deuicturum, ut sua tamen carne procreatum, non sine doloris affectu potuit uidere crucifigi. Nam et ferrum, quod animam Ioseph pertransisse canitur, nullum melius quam dura tribulatio mentis intelligitur.

Ut reuelentur ex multis cordibus cogitationes. Incertum erat quondam qui Iudeorum gratiam Christi, quam uenturam utique nouerant, recipere, qui autem respuere mallent. At eius natiuitate audita, reuelatis mox cordium cogitationibus, Herodes rex turbatus  est, et omnis Hierosolyma cum illo . Pastores cum timore et gaudio Deo laudem resonant, hominibus pacis nuntium pandunt . Eius doctrina et uirtute diffamata, alii ad eum quasi magistrum ueritatis confluunt, alii ab eo quasi seductore refugiunt. Eius signo crucis erecto, hi quasi iuste morti datum blasphemantes irrident, illi quasi uite auctorem mori acriter dolent. Sed et usque hodie, et usque ad consummationem seculi presentis, Ecclesie animam gladius durissime tribulationis pertransire non cessat, cum signo fidei ab improbis contradici, cum audito Dei uerbo multos cum Christo resurgere, sed plures a credulitate ruere gemebunda pertractat, cum reuelatis multorum cordium cogitationibus, ubi optimum Euangelii semen, ibi zizania uitiorum, uel plus iusto preualere, uel etiam, quod dictu graue est, sola germinare ac regnare conspicit.

Et erat Anna prophetissa filia Phanuel de tribu Aser: hec processerat in diebus multis, et uixerat cum  uiro suo annis septem a uirginitate sua. Et hec uidua usque ad annos octoginta quatuor, que non discedebat de templo, ieiuniis et obsecrationibus seruiens nocte ac die. Iuxta historiam deuote conuersationis et uenerande pariter etatis, dignaque per omnia que Domino incarnato testimonium ferret Anna fuisse docetur. Iuxta intellectum uero mysticum, quia Ecclesiam significat, que in presenti quasi sponsi dominique sui est morte uiduata, numerus etiam annorum uiduitatis eius tempus Ecclesie designat, quo in corpore constituta peregrinatur a Domino, magneque deuotionis affectu celestis templi limina seruans, quotidianum illum Domini prestolatur aduentum, de quo dicit: ueniemus et mansionem apud eum faciemus. Septies quippe duodeni octoginta quatuor faciunt. Et septem quidem ad huius seculi cursum, qui diebus septem uoluitur, duodecim uero ad perfectionem doctrine apostolice pertinent. Ideoque siue uniuersalis Ecclesia, seu quelibet anima fidelis,  que totum uite sue tempus apostolicis mancipare curat institutis, quasi septem per duodecim multiplicare, et typicis octoginta quatuor annis Domino seruire laudatur, sicut etiam tempus septem annorum, quo cum uiro suo manserat, dominice incarnationis tempori decentissime congruit. Septenario namque, ut dixi, numero perfectio solet temporis indicari, sed ibi propter dominice priuilegium maiestatis, quo in carne uersatus docuit, simplex septem annorum est numerus expressus; hic ob apostolice culmen dignitatis septem anni per duodecim multiplicantur. Arridet autem Ecclesie mysteriis, quod Anna et gratia eius interpretatur, et filia est Phanuel, qui facies Dei dicitur, cum Psalmographo decantans: Signatum est super nos lumen uultus tui, Domine . Et de tribu Aser, hoc est, beati, descendit, qui inter patriarchas duodecim ordine nascendi est octauus, de quo numero quia Nouo Testamento sit sacer, crebrius est inculcatum.

 Et hec ipsa superueniens confitebatur Domino, et loquebatur de illo omnibus qui exspectabant redemptionem Ierusalem. Prophetauit Simeon, prophetauerat copulata coniugio, prophetauerat uirgo, debuit etiam uidua, ne aliqua aut professio deesset aut sexus. Et ideo Anna et stipendiis uiduitatis et moribus talis inducitur, ut digna plane fuisse credatur, que Redemptorem omnium uenisse nuntiaret.

Et ut perfecerunt omnia secundum legem Domini, reuersi sunt in Galileam in ciuitatem suam Nazareth. Pretermisit hoc loco Lucas que a Mattheo satis exposita nouerat , Dominum, uidelicet, post hec, ne ab Herode necandus inueniretur, in Aegyptum a parentibus esse delatum, defunctoque Herode sic demum in Galileam reuersum, Nazareth ciuitatem suam inhabitare cepisse. Solent enim euangeliste singuli sic omittere quedam, que uel ab aliis commemorata uiderint, uel ab aliis commemoranda in spiritu preuiderint, ut continuate sue narrationis  serie quasi nulla pretermisisse uideantur. Que tamen, alterius euangeliste considerata Scriptura, quo loco transilita fuerint, diligens lector inueniat.

Puer autem crescebat, et confortabatur plenus sapientia, et gratia Dei erat in illo. Notanda distinctio uerborum, quia Dominus iehsu Christus in eo quod puer erat, id est, habitum humane fragilitatis induerat, crescere et confortari habebat. In eo uero quod etiam uerbum Dei et Deus eternus erat, nec confortari indigebat, nec habebat augeri. Unde rectissime plenus sapientia perhibetur et gratia . Sapientia quidem, quia in ipso habitat omnis plenitudo diuinitatis corporaliter, gratia autem, quia eidem Mediatori Dei et hominum, homini Iesu Christo magna gratia donatum est, ut ex quo homo fieri cepisset, perfectus esset et Deus. Cui simile est quod Ioannes scribit, eum plenum gratia et ueritate , eamdem ipse diuinitatis excellentiam ueritatis quam Lucas sapientie nomine commendans.

 Et ibant parentes eius per omnes annos Ierusalem, in die solemni Pasche. uides hunc euangelistam inter animalia quatuor non frustra uitulo comparatum , qui, quasi hostiis deputatum animal, circa templum maxime et Hierosolyma narrationis sue diuersatur incessu. Siquidem in principiis sacerdotem collocat ad aram orantem, populi multitudinem templi sistit in atriis, Mariam mox Domino concepto Hierosolyma mittit, domum pontificis intromittit, ibi et Baptistam natum refert, et Dominum post natiuitatem continuo cum hostia transfert, eumdem illo singulis annis cum parentibus ducit, et duodennem in templo doctorum choris inserit. Ubi inter alia sapientibus stupenda dicit: Quia in his que Patris mei sunt, oportet me esse. Et post cetera talia laudantes Deum in templo discipulos in Euangelii sui fine concludit.



HOMILIA XXXIII. IN DOMINICA TERTIA POST EPIPHANIAM.


LUC. u, MARC. I, MATTH. uIII. In illo tempore, et factum est, cum esset iehsu in uno ciuitatum et ecce uir plenus lepra, et uidens Iesum et procidens in faciem rogauit eum, dicens: Domine, si uis, potes me mundare, etc.

Bene ubi leprosus mundatur, certus non exprimitur locus, ut ostendatur non unum populum specialis alicuius ciuitatis, sed omnium populos fuisse sanatos. Et quia Dominus ait: Non ueni soluere legem, sed adimplere , ille qui excludebatur a lege, purgari se Domini potestate presumens, non ex lege, sed supra legem esse gratiam iudicabat, que leprosi maculam possit abluere. uerum ut in Domino potestatis auctoritas, ita in illo fidei constantia declaratur. Ille in faciem procidit, quod humilitatis est et pudoris, ut unusquisque de sue uite maculis erubescat.  Sed confessionem uerecundia non repressit, ostendit uulnus, remedium postulauit; et ipsa religionis et fidei plena confessio est: Si uis, inquit, potes me mundare. In uoluntate Domini tribuit potestatem, de uoluntate autem Domini non quasi pietatis incredulus dubitauit, sed quasi colluuionis sue conscius non presumpsit.

Et extendens manum tetigit illum dicens: uolo, mundare. Et confestim lepra discessit ab illo. Nihil medium est inter opus Dei atque preceptum, quia in precepto est opus. Denique dixit et facta sunt . uides igitur quod dubitari non potest, quia uoluntas Dei potestas est. Si ergo uoluntas eius potestas est, qui unius uoluntatis asserunt, unius utique asserunt potestatis. Itaque quasi habens potestatem sanandi, et iubendi auctoritatem, operandi testimonium non refugit. uolo enim dicit propter Photinum, imperat propter Arium, tangit propter Manicheum. Et lex quidem tangi leprosos prohibet; sed qui Dominus legis est, non obsequitur legi, sed  legem facit. Non ergo ideo tetigit, quia sine tactu mundare non poterat, sed ut probaret quia subiectus non erat legi, nec contagium timebat ut homines, sed quia contaminari non poterat, qui alios liberabat, lepra tactu Domini fugaretur, que solebat contaminare tangentem. Simulque illud mirabile, quod eo sanauit genere quo fuerat obsecratus. Si uis, potes me mundare. uolo, inquit, mundare. Habes uoluntatem, habes etiam pietatis affectum.

Et ipse precepit illi ut nemini diceret. Quare precipitur nemini dicere, nisi ut doceret non uulganda nostra beneficia, sed premenda? ut non solum a mercede abstineamus pecunie, sed etiam gratie.

Sed uade, ostende te sacerdoti, et offer pro emundatione tua sicut precepit Moyses in testimonium illis . Ostendere se sacerdoti iubetur, ut intelligeret sacerdos eum non legis ordine, sed gratia Dei supra legem esse curatum. Offerre autem sacrificium, ut ostenderet Dominus quia legem non solueret,  sed impleret; qui secundum legem gradiens supra legem sanaret eos, quos remedia legis non sanauerant. Et bene addidit in testimonium illis, hoc est, si Deo credant, si impietatis lepra discedat. Quod si quem mouet, quomodo Dominus Mosaicum uideatur approbare sacrificium, cum id non receperit Ecclesia, meminerit nondum esse cepisse sacrificium sanctum sanctorum, quod corpus eius est. Nondum enim obtulerat in passione holocaustum suum. Non autem oportebat auferri significantia sacrificia, priusquam illud quod significabatur, confirmatum esset contestatione apostolorum predicantium et fide credentium populorum. Quia uero typice uir iste peccatis languidum designat genus humanum, recte non solum leprosus, sed et plenus lepra describitur: Omnes enim peccauerunt, et egent gloria Dei , illam, scilicet, ut extenta manu Saluatoris, hoc est, incarnato Dei uerbo, humanamque contingente naturam ab erroris prisci uarietate  mundentur, possintque cum apostolis audire: Iam uos mundi estis propter sermonem quem locutus sum uobis ; et qui diutius abominabiles a populi Dei erant castris secreti, iam aliquando templo reddi, et sacerdoti queant offerri, illi utique cui dicitur: Tu es sacerdos in eternum . Audientes ab Apostolo: Templum enim Dei sanctum est, quod estis uos . Offerantque pro emundatione sua sicut precepit Moyses, id est, exhibeant corpora sua hostiam uiuentem, sanctam, Deo placentem . uerum merito queritur quidnam sit quod Dominus nonnulla que gessit abscondi iussit, et nec ad horam potuerunt abscondi. Nunquid enim unigenitus Filius Patri et Spiritui sancto ceternus hac in re uelle habuit, quod implere non potuit? Sed notandum quod Redemptor noster per mortale corpus omne quod egit, hoc nobis in exemplo actionis prebuit. Miraculum namque faciens et taceri iussit, et tamen taceri non potuit, ut, uidelicet, electi eius,  exempla doctrine illius sequentes, in magnis que faciunt latere quidem in uoluntate habeant, sed, ut prosint aliis, prodantur inuiti, quatenus et magne humilitatis sit, quod sua opera taceri appetunt, et magne sublimitatis sit, quod eorum opera taceri non possunt. Non ergo Dominus uoluit quidquam fieri et minime potuit, sed quid uelle eius membra debeant, quidue de eis etiam nolentibus fiat, doctrine magisterio exemplum dedit.



HOMILIA XXXIu. IN DOMINICA QUARTA POST EPIPHANIAM.


LUC. uIII, MATTH. uIII, MARC. Iu. In illo tempore, factum est una dierum, et iehsu ascendit in nauiculam, et discipuli eius, etc.

In hac nauigatione Dominus utramque unius eiusdemque persone naturam dignatur ostendere, dum is qui ut homo dormit in naui, furorem maris ut Deus uerbo cercet. Porro iuxta allegoriam mare  siue stagnum, quod cum suis transire desiderat, tenebrosus amarusque seculi presentis accipitur estus. Nauicula autem quam ascendunt, nulla melius quam Dominice passionis intelligitur arbor; cuius beneficio quique fideles adiuti emensis mundi fluctibus habitationem patrie celestis quasi stabilitatem securi littoris obtinent. Quod autem ipse in unam nauiculam cum discipulis Saluator ascendit, alibi quid significet aperit, cum prenuntiato sue passionis resurrectionisque mysterio mox dicebat ad omnes: Si quis uult post me uenire, abneget seipsum, et tollat crucem suam quotidie, et sequatur me .

Nauigantibus autem illis obdormiuit. Quia calcantibus seculum fidelibus, futurique regni quietem animo meditantibus, et uel secundo Spiritus sancti flatu, uel proprii remigio conatus infidos mundi factus certatim post terga iactantibus tempus subito dominice passionis aduenit. Unde bene Marcus hoc  imminente noctis tempore gestum fuisse perhibet , ut ueri solis occubitum non sola Domini dormitio, sed et ipsa decedentis lucis hora significet.

Et descendit procella uenti in stagnum, et complebantur et periclitabantur. Domino puppim crucis, qua somnum mortis carperet ascendente, fluctus blasphemantium persecutorum demonicis excitati procellis assurgunt, quibus tamen non ipsius patientia turbatur, sed discipulorum imbecillitas concutitur, trepidat, periclitatur.

Accedentes autem suscitauerunt eum, dicentes: Preceptor, perimus. Suscitant Dominum discipuli, ne eo dormiente fluctuum feritate dispereant; quia cuius mortem uiderant, maximis uotis resurrectionem querebant, ne si diutius ipse morte carnis sopiretur, eorum mens spiritali in perpetuum morte periret. Unde bene sequitur:

At ille surgens increpauit uentum et tempestatem  aque: et cessauit, et facta est tranquillitas. uentum quippe surgens increpauit, quia resurrectione celebrata diaboli superbiam strauit, dum per mortem destruxit eum qui habebat mortis imperium. Tempestatem quoque aque surgens cessare fecit, quia uesanam Iudeorum rabiem, que caput quatiens clamauerat: Si Filius Dei est, descendat nunc de cruce, et credimus ei , de sepulcro surgendo labefecit. Ubi iuxta litteram notandum quod omnes creature sentiant Creatorem. Quibus enim increpatur et imperatur, sentiunt imperantem: non errore hereticorum, qui omnia putant animantia, sed maiestate Conditoris, que apud nos insensibilia, illi sensibilia sunt.

Dixit autem illis: Ubi est fides uestra? Recte arguuntur, qui presente Christo timebant, cum utique qui ei adheserit, perire non possit. Cui simile est quod post mortis somnum discipulis apparens, exprobrauit incredulitatem illorum, et duritiam cordis,  quia iis qui uiderant eum resurrexisse, non crediderunt . Itemque dixit ad eos: O stulti et tardi corde ad credendum in omnibus que locuti sunt prophete. Nonne hec oportuit pati Christum, et ita intrare in gloriam suam?  Ac si per metaphoram nauigii diceret, Nonne oportuit Christum soporari, undis nauem in qua quiescebat hinc inde uerrentibus, et ita sedatis extemplo tumidis gurgitum cumulis diuinitatis sue cunctis patefacere potentiam?

Qui timentes mirati sunt, dicentes ad inuicem: Quis putas hic est? quia et uentis imperat et mari, et obediunt ei. Mattheus ita scribit: Porro homines mirati sunt, dicentes: Qualis est hic? etc. . Non ergo discipuli, sed naute et ceteri qui in naui erant, mirabantur. Sin autem quis contentiose uoluerit, eos qui mirabantur fuisse discipulos, recte respondebimus homines appellatos, qui necdum potentiam nouerant Saluatoris. Et nos quoque singuli cum signo dominice crucis imbuti seculum relinquere  disponimus, nauem quoque cum Iesu conscendimus, stagnum transfretare conamur. Sed qui non dormitauit, neque obdormiet custodiens semper Isrel , nobis tamen sepe nauigantibus, quasi inter equoris fremitus obdormit, quando crebrescente inter medios uirtutum nisus, uel immundorum spirituum, uel hominum prauorum, uel ipso nostrarum cogitationum impetu fidei splendor obtenebrescit, spei celsitudo contabescit, amoris flamma refrigescit. uerum inter huiusmodi procellas, ad illum necesse est gubernatorem curramus, illum seduli excitemus qui non seruiat, sed imperet uentis. Mox tempestates compescet, refundet tranquillitatem, portum salutis indulgebit. Libet inter hec paucis discussa apostolici nauigii uarietate, qualiter bonos suum secretum iuuet, malorumue permixtio turbet, intueri. Ecce enim, ut a perfectioribus inchemus, post celebrata dominice resurrectionis solemnia, septem electi discipuli nauem piscaturi ascendunt:  et quia non longe a terra perpetue quietis, sed quasi cubitis ducentis aberant, hoc est, tantum mundo animum, quantum gemina dilectio poscebat, apposuerant, quia se Petrus negotiis secularibus exuerat, iam Dominum in littore mortalitatis stantem cernere, iam cum illo epulari, iam mane superne lucis aspirante mystico, magnorum piscium numero sua retia impleta, nec tamen rupta suscipere, atque infimis seculi fluctibus extrahere merentur. Alibi Petrus, ut supra legitur, iubente Domino retia laxat in capturam, pisciumque comprehendit multitudinem copiosam : sed quia ipse fragilis adhuc animi fuerat, ita ut Christo tremens diceret: Exi a me, quia homo peccator sum, Domine, et retia tunc rupta sunt, et si non socii adiuuassent, naues etiam merse subsiderent. Item in hoc loco discipuli cum Domino nauem conscendunt, mare adeunt; sed quia intererat et Iudas, et Dominus in puppi, que sedes erat gubernanti, dormisse, et uentus pontusque deforis  seuisse perhibentur. Nam etsi multa illic discipulorum merita nauigabant, tunc adhuc eam perfidia proditoris agitabat: et qui suis meritis firmi fuere, turbabantur alienis. Item Paulus cum fratribus Hierosolymam nauigans, et diem Pentecosten ibi, Spiritusque sancti gaudia celebrare Testinans, recto cursu cuncta peragrat . Porro ab Hierosolymis Romam relegatus ; quia cum infidelibus iter agit, mare furit, uenti refragantur, imber imminet, frigora fatigant, astra obnubilant, terra negatur, triticum in mare iactatur, nauis armamenta tolluntur: ipsa postremo nauis arenis illisa dissoluitur, naute quam non agnoscunt terram nando petunt: et qui seculi undas onerati cupiditatibus subierant, eodem aduersante seculo uix nudi euadunt, iuxta quod idem Apostolus ait: Ipse autem saluus erit, sic tamen quasi per ignem .



HOMILIA XXXu. IN DOMINICA SEXAGESIMAE.


LUC. uIII, MATTH. XIII, MARC. Iu. In illo tempore, cum turba plurima conueniret, et de ciuitatibus properarent ad Iesum, dixit per similitudinem: Exiit qui seminat seminare semen suum. Et dum seminat, aliud cecidit secus uiam, et conculcatum est, et uolucres celi comederunt illud, etc.

Hanc parabolam Dominus ideo per seipsum exponere dignatus est, ut figurate se loqui innotesceret, rerumque significationes in eis etiam que per semetipsum noluit explanare, doceret esse querendas. Sed quia semen quod uerbum Dei sit, terramque uariam quod diuersum cor auditorum significet, ipse Dominus aperuit, satorem quem nobis querendum reliquit, nullum melius quam Filium Dei intelligere possumus. Qui exiit seminare semen suum, quia de sinu Patris, quo creature non erat accessus egrediens, ad hoc uenit in mundum, ut testimonium perhiberet ueritati .  Unde bene iuxta euangelistas alios hanc parabolam dicturus, de domo exisse, mare adisse, nauem conscendisse perhibetur: ipsum nimirum situ corporis quod processu sermonis insinuans.

Et dum seminat, aliud cecidit secus uiam, et conculcatum est, et uolucres celi comederunt illud. Que Dominus exposuit, pia fide suscipienda sunt: que autem tacita nostre intelligentie dereliquit, perstringenda sunt breuiter. Semen quod secus uiam cecidit, duplici lesura disperiit, et a uiantibus scilicet conculcatum, et a uolucribus raptum. uia est ergo cor sedulo malarum cogitationum transitu attritum atque arefactum, ne uerbi semen excipere ac germinare sufficiat. Atque ideo quidquid boni seminis uicinia talis uie contingit, pessime cogitationis meatu conculcatum a demonibus eripitur, qui uolucres celi, siue quia celestis spiritalisque sint nature, seu quia per era uolitant, appellantur.

Et aliud cecidit super petram, et natum aruit, quia  non habebat humorem. Petram hic recte dicit durum et indomitum cor, ac nullo uere fidei uomere penetratum. Hoc est autem humor ad radicem seminis, quod iuxta aliam parabolam oleum ad lampades uirginum nutriendas , id est, amor et perseuerantia uirtutis.

Et aliud cecidit in terram bonam, et ortum fecit fructum centuplum. Fructum centuplum, fructum perfectum dicit: nam denarius numerus pro perfectione semper accipitur, quia in decem preceptis legis custodia continetur. Actiua enim et contemplatiua uita simul in decalogi mandatis coniuncta est, quia in eo et amor Dei, et amor seruari proximi iubetur. Amor quippe Dei ad contemplatiuam, amor uero proximi pertinet ad actiuam. Denarius autem numerus per semetipsum multiplicatus, in centenarium surgit. Unde recte per centenarium magna perfectio designatur, sicut de illo qui sua pro Domino terrena relinquit, dicitur: Centuplum accipiet, et  uitam eternam possidebit . Quia quisquis pro Dei nomine temporalia atque terrena contemnit, et hic perfectionem mentis recipit, ut iam ea non appetat que contemnit, et in sequenti seculo ad eternam uite gloriam peruenit. Terra ergo bona fructu centuplo fecundatur, quando cor docile uirtutum spiritalium perfectione donatur.

Hec dicens clamabat: Qui habet aures audiendi, audiat. Quoties hec admonitiuncula, uel in Euangelio , uel in Apocalypsi Ioannis interponitur, mysticum esse quod dicitur, querendumque a nobis intentius ostenditur.

Interrogabant autem eum discipuli eius, que esset hec parabola. Nemo putet finita mox parabola, discipulos hec interrogasse Saluatorem: sed, ut Marcus ait: Cum esset singularis, interrogauerunt eum ii qui cum eo erant duodecim, parabolam .

Et dicebat eis: uobis datum est nosse mysterium regni Dei, ceteris autem in parabolis, ut uidentes non  uideant, et audientes non intelligant. Marcus ita dicit: Illis autem qui foris sunt, in parabolis omnia fiunt. Ideoque et nos cum discipulis Christi intremus in sanctuarium Dei, ut intelligamus nouissima mysteriorum regni Dei. Nam qui appropinquant pedibus eius, accipient de doctrina illius, dicentes cum Psalmista: Reuela oculos nostros, et considerabimus mirabilia de lege tua . Recte itaque in parabolis audiunt et in enigmate, qui clausis sensibus cordis, neque intrare, neque curant cognoscere ueritatem, obliti dominice preceptionis, Qui habet aures audiendi, audiat.

Qui autem secus uiam, sunt qui audiunt: deinde uenit diabolus, et tollit uerbum de corde eorum, ne credentes salui fiant. De hoc semine Marcus  ita scribit: Hi autem sunt qui circa uiam ubi seminatur uerbum, et cum audierint, confestim uenit Satanas et aufert. Mattheus ita: Omnis qui audit uerbum regni, et non intelligit, uenit malus et rapit . Ex quo manifeste docetur, eos circa  uiam seminatos, qui uerbum quod audiunt nulla fide, nullo intellectu, nulla saltem tentante utilitatis occasione percipere dignantur. Porro super petrosa et in spinis, ut Dominus exponit, seminantur hi qui auditi quidem uerbi et utilitatem probant, et desiderium gustant, sed ne ad id quod probant perueniant, huius uite eos uel aduersa terrendo, uel prospera blandiendo, retardant. Contra que utraque damna semen quod acceperat, tutari curabat, qui ait: Per arma iustitie a dextris et a sinistris, per gloriam et ignobilitatem, per infamiam et bonam famam, ut seductores et ueraces . His ergo tribus terre generibus scito omnes qui uerbum non faciunt, esse designatos; a quibus omnibus, qui semen acceptum seruat, terra bona est; excipiuntur sane Iudei et gentiles, qui ne audire quidem merentur.

Quod autem in spinas cecidit, hi sunt qui audierunt, et a sollicitudinibus, et diuitiis, et uoluptatibus uite  euntes suffocantur, et non referunt fructum. Mirum quomodo Dominus spinas diuitias interpretatus sit, cum ille pugnant, iste delectent. Et tamen spine sunt, quia cogitationum suarum punctionibus mentem lacerant, et cum usque ad peccatum pertrahunt, quasi inflicto uulnere cruentant. Quas bene hoc in loco, alio euangelista testante , nequaquam Dominus diuitias, sed fallaces diuitias appellat. Fallaces enim sunt, que nobiscum diu permanere non possunt. Fallaces sunt, que mentis nostre inopiam non expellunt. Sole autem diuitie uere sunt, que nos diuites uirtutibus faciunt. Notandum uero est quod exponens Dominus dicit, Quia sollicitudines et uoluptates suffocant. Suffocant enim, quia importunis cogitationibus suis guttur mentis strangulant, et dum bonum desiderium intrare ad cor non sinunt, quasi aditum flatus uitalis necant. Notandum etiam quod duo sunt que diuitiis iungit, sollicitudines uidelicet et uoluptates. Quia profecto et per curam  mentem opprimunt, et per affluentiam resoluunt. Re enim contraria possessores suos et afflictos et lubricos faciunt. Sed quia uoluptas conuenire cum afflictione non potest, alio quidem tempore per custodie sue sollicitudinem affligunt, atque alio per abundantiam ad uoluptates emolliunt.

Quod autem in bonam terram, hi sunt qui in corde bono et optimo audientes uerbum retinent, et fructum afferunt in patientia. Bona terra, ut prediximus, omnibus tribus terre nequam uarietatibus contraria facit, et libenter uidelicet semen uerbi suscipiendo, et quod suscipit inter aduersa et prospera patienter ad fructus usque tempora seruando. Aliter, bona terra fructum per patientiam reddit, quia scilicet nulla sunt bona que agimus, si non equanimiter proximorum mala toleramus. Quanto enim quisque altius profecerit, tanto in hoc mundo inuenit quod durius portet; quia dum a presenti seculo mentis nostre dilectio deficit, eiusdem seculi aduersitas  crescit. Hinc est enim quod plerosque cernimus et bona agere, et tamen sub graui tribulationum fasce desudare: sed iuxta uocem Domini, fructum per patientiam reddunt, quia cum humiliter flagella suscipiunt, post flagella ad requiem sublimiter suscipiuntur. Quod uero secundum Mattheum dicitur: Et fructum affert, et facit aliud quidem centum, aliud autem sexaginta, porro aliud triginta ; triginta referuntur ad nuptias. Nam et ipsa digitorum coniunctio, quasi molli osculo se complexans et federans, maritum pingit et coniugem. Sexaginta ad uiduas, eo quod in angustia et tribulatione sint posite, unde et in superiore digito deprimuntur. Quantoque maior est difficultas experte quondam uoluptatis illecebris abstinere, tanto maius et premium. Porro centesimus numerus  a sinistra transfertur ad dexteram, et iisdem quidem digitis, sed non eadem manu, quibus in leua manu nupte significantur, et  uidue, circulum faciens exprimit uirginitatis coronam. Aliter, fructum tricesimum uerbum profert, quod fidem sancte Trinitatis edificat, sexagesimum, quod operis perfectionem docet, quia sex dies sunt, in quibus oportet operari ; centesimum, quod ad dexteram regni uitam predicat eternam.



HOMILIA XXXuI. IN DOMINICA QUINQUAGESIMAE.


LUC. XuIII, MATTH. XX, MARC. X. In illo tempore, assumpsit iehsu duodecim, et ait illis: Ecce ascendimus Hierosolymam, et consummabuntur omnia que scripta sunt per prophetas de Filio hominis. Tradetur enim gentibus, et illudetur, et flagellabitur, et conspuetur, et postquam flagellauerint, occident eum, et die tertia resurget. Et ipsi nichil horum intellexerunt. Erat autem uerbum istud absconditum ab eis, et non intelligebant que dicebantur. Factum est autem cum appropinquaret Hiericho, cecus quidam  sedebat secus uiam mendicans, etc.

Preuidens Saluator ex passione sua discipulorum animos perturbandos, eis longe ante et eiusdem passionis penam, et resurrectionis sue gloriam predicit, ut cum morientem, sicut predictum esset, cernerent, etiam resurrecturum non dubitarent. Preuidens etiam quosdam hereticos in Ecclesia futuros, qui Christum dicerent legi prophetisque docuisse contraria, aliumque ueteris Testamenti, atque alium Noui Deum esse credendum, ostendit prophetarum presagia non alio magis quam ad sue dispensationis, quam pro nobis temporarie suscepit, intendisse mysterium, adeo ut consummatio sit prophetie sue passionis, et posterioris glorie celebrata perfectio. Necnon et paganorum dementiam, qua eius crucem derident, apertissime confutat, quando proxime sue passionis et tempus, quasi futurorum prescius ostendit, et locum quasi mortis intrepidus adiit.

Et ipsi nichil horum intellexerunt. Et erat uerbum  istud absconditum ab eis, et non intelligebant que dicebantur. Legimus in Euangelio secundum Ioannem, dicente Domino: Si exaltatus fuero a terra, omnia traham ad meipsum , respondisse turbam, atque dixisse: Nos audiuimus ex lege, quia Christus manet in eternum. Et quomodo tu dicis, Oportet exaltari Filium hominis? Quid est ergo quod discipuli toties sibi replicatum dominice passionis arcanum intelligere nequeunt, et Iudei ad unum uerbum et tam obscure positum, ut hoc expositione dignum euangelista ducat. Hoc autem dicebat, inquit, significans qua morte esset moriturus; mox quia crucis exaltatio significetur, intelligunt, nisi quia discipuli, cuius uitam maxime uidere desiderabant, eius mortem audire non poterant. Quem non solum hominem innocentem, sed et Deum uerum sciebant, hunc nullatenus mori uel posse putabant. Et quia per parabolas eum sepe loquentem audire consueuerant, quoties aliquid de sua passione dicebat, hoc  non ita ut sonabat, intelligendum, sed, amore dictante, ad aliud quid allegorice referendum esse credebant. Iudei uero, quia in eius necem conspirauerant, quidquid de sua passione uel cruce loquebatur, intelligebant. Hoc enim loquebatur, quod ipsi summopere et fieri optabant, et perficere satagebant; sicque miro et inusitato modo idem subeunde crucis sacramentum, quod fidelibus amor abscondit, infidelibus inuidia pandit.

Factum est autem cum appropinquaret Hiericho, cecus quidam sedebat secus uiam mendicans; et cum audiret turbam pretereuntem, interrogabat quid hoc esset. Dixerunt autem ei, quod iehsu Nazarenus transiret. Cecus iste per allegoriam genus humanum significat, quod in parente primo a paradisi gaudiis expulsum, claritatem superne lucis ignorans, damnationis sue tenebras patitur; sed cum Hiericho appropinquare iehsu dicitur, cecus illuminatur. Hiericho quippe interpretatur luna; luna autem in sacro eloquio pro defectu ponitur carnis, quia dum menstruis  momentis decrescit, defectum nostre mortalitatis designat. Dum igitur conditor noster appropinquat Hiericho, cecus ad lumen redit, quia dum Diuinitas defectum nostre carnis suscipit, humanum genus lumen, quod amiserat, recipit. Qui uidelicet cecus recte et iuxta uiam sedere, et mendicans esse describitur. Ipsa enim ueritas dicit: Ego sum uia . Ergo qui eterne lucis claritatem nescit, cecus est; sed si iam in Redemptorem credit, iuxta uiam sedet. Si autem iam credit, sed ut eternam lucem recipiat rogare dissimulat, atque a precibus cessat, cecus quidem iuxta uiam sedet, sed minime mendicat; si uero credit et exorat, et iuxta uiam sedet cecus, et mendicat.

Et clamauit, dicens: Iesu fili Dauid, miserere mei. Et qui preibant, increpabant eum, ut taceret. Ipse uero multo magis clamabat, Fili Dauid, miserere mei. Quid isti designant, qui Iesum uenientem precedunt, nisi desideriorum carnalium turbas tumultusque uitiorum;  qui priusquam iehsu ad cor nostrum ueniat, tentationibus suis cogitationem nostram dissipant, et uoces cordis in oratione perturbant? Sepe namque dum conuerti ad Deum post perpetrata uitia uolumus, dum contra hec eadem exorare uitia, que perpetrauimus, conamur, occurrunt cordi phantasmata peccatorum que fecimus, mentis nostre aciem reuerberant, confundunt animum, et uocem nostre deprecationis premunt. Sed quem turba increpat ut taceat, magis ac magis clamat, quia quanto grauiori tumultu cogitationum carnalium premimur, tanto orationi insistere ardentius debemus.

Stans autem iehsu, iussit illum adduci ad se. Ecce stat, qui ante transibat, quia cum adhuc turbas phantasmatum in oratione patimur, Iesum aliquatenus transeuntem sentimus. Cum uero orationi uehementer insistimus, stat iehsu et lucem restituit, quia Deus in corde figitur, et lux amissa reparatur.

Et cum appropinquasset, interrogauit illum, dicens:  Quid tibi uis faciam? At ille dixit: Domine, ut uideam. Nunquid qui lumen reddere poterat quid uellet cecus ignorabat? Sed peti uult hoc quod et nos petere, et se concedere prenoscit. Importune namque ad orationem nos admonet, et tamen dicit: Scit namque Pater uester quid opus sit uobis, antequam petatis eum . Ad hoc ergo requirit, ut petatur; ad hoc requirit, ut cor ad orationem excitet. Unde et cecus protinus adiungit: Domine, ut uideam. Ecce cecus a Domino non aurum, sed lucem querit, paruipendit extra lucem aliquid querere. Quia etsi cecus habere quodlibet potest, sine luce non potest uidere quod habet. Imitemur ergo eum, quem et corpore audiuimus et mente saluatum, non falsas diuitias, non terrena dona, non fugitiuos honores a Domino, sed lucem queramus: illam, uidelicet, lucem, quam uidere cum solis angelis possumus, quam nec initium inchoat, nec finis angustat; ad quam profecto lucem uia fides est. Unde recte et illuminando ceco protinus  subiungitur:

Et iehsu dixit illi: Respice, fides tua te saluum fecit. Et confestim uidit, et sequebatur illum, magnificans Deum. uidet et sequitur, qui bonum quod intelligit, operatur; uidet autem, sed non sequitur, qui bonum quidem intelligit, sed bona operari contemnit; Iesum enim sequitur, qui imitatur. Hinc namque dicit: Si quis mihi ministrat, me sequatur . Consideremus ergo qua graditur, ut sequi mereamur; sicque fit ut non solum nostra uita in Deum proficiat, sed hec ipsa nostra conuersatio ad laudem Dei et alios accendat. Unde illic subditur:

Et omnis plebs ut uidit, dedit laudem Deo. Dedit enim plebs laudem Deo, non solum pro impetrato munere lucis, sed et pro merito fidei impetrantis. Dedit laudem Deo, quia et Iesum uidit misericorditer ac potenter lucem restituisse roganti, et obstinate fidei clamorem, que iuste quesierit, mox consequi posse cognouit. Unde notandum, quia Dominus in  carne apparens, omnia que uerbis docuit, exemplis firmauit. Qui enim nobis precepit: Sic luceat lux uestra coram hominibus, ut uideant opera uestra bona, et glorificent patrem uestrum qui in celis est , et ipse in uniuersis que cepit facere et docere , non suam ab hominibus, sed patris gloriam querebat.



HOMILIA XXXuII. IN DIE CINERUM.


LUC. XII, MATTH. uI. Lectio sancti euangelii secundum Lucam. In illo tempore, dixit iehsu discipulis suis: Facite uobis sacculos qui non ueterascunt, thesaurum non deficientem in celis, quo fur non appropriat, neque tinea corrumpit. Ubi enim thesaurus uester, ibi et cor uestrum erit. Sint lumbi uestri precincti, et lucerne ardentes in manibus uestris, etc.

Non hoc preceptum esse putandum est, ut nil pecunie reseruetur a sanctis, uel suis, scilicet, uel pauperum usibus suggerende, cum et ipse Dominus,  cui ministrabant angeli, tamen ad informandam Ecclesiam suam loculos habuisse legatur, et a fidelibus oblata conseruans, et suorum necessitatibus aliisque indigentibus tribuens; sed ne Deo propter ista seruiatur, et ob inopie timorem iustitia deseratur.

Thesaurum non deficientem in celis, quo fur non appropiat, neque tinea corrumpit. Siue simpliciter accipiendum, quod pecunia seruata deficiat, uel, uidelicet, a fure thesauris erepta, uel in thesauris ipsa sui fragilitate fedata; data autem pro Christo perennem misericordie fructum conferat in celis. Seu certe ita intelligendum, quod thesaurus boni operis si commodi terrestris occasione condatur, facile corruptus intereat; at si celesti solum intentione congeratur, non exterius hominum fauore, non intus inanis glorie ualeat labe maculari. Fur enim deforis rapit, tinea scindit interius: Fur abstulit diuitias eorum, de quibus Dominus ait: Receperunt mercedem suam . Tinea corrupit uestes eorum  quos Psalmista redarguens, ait: Quoniam Deus dissipat ossa hominum sibi placentium . Ossa enim uirtutum robur appellat.

Ubi enim thesaurus uester est, ibi et cor uestrum erit. Hoc non solum de pecunia, sed et de cunctis possessionibus sentiendum est. Gulosi deus uenter est. Ibi ergo habet cor, ubi et thesaurum. Luxuriosi thesauri epule sunt; lasciui, ludicra; amatoris, libido. Huic seruit unusquisque a quo uincitur.



HOMILIA XXXuIII. IN FERIA QUINTA POST DIEM CINERUM.


LUC. uII, MATTH. uIII. In illo tempore, intrauit iehsu Capharnaum. Centurionis autem cuiusdam seruus, etc.

Cum autem implesset omnia uerba sua in aures plebis, intrauit Capharnaum. Hic intelligendum est, cum implesset quidem omnia uerba sua in aures plebis,  intrasse Christum Capharnaum, hoc est, quia non ante quam hec uerba terminasset intrauit, sed non esse expressum post quantum temporis interuallum, cum istos sermones terminasset, intrauerit Capharnaum. Ipso quippe interuallo leprosus ille mundatus est, quem loco suo Mattheus interponit , iste autem antea preoccupat.

Centurionis autem cuiusdam seruus male habens erat moriturus, qui illi erat pretiosus. Querit forte aliquis, uel pius, ut inueniat; uel impius, ut reprehendat, qua ratione euangelista seruum, qui non mortuus, sed sanatus subinfertur, dixerit esse moriturum. Cui breuiter respondendum, quia reuera erat moriturus, si non Domini sui fide deprecantis, et Christi pietate miserentis fuisset redditus uite. Sic et Ezechias rex, iuxta quemdam nature humane modum, erat moriturus, cum ueracis prophete uerbis audiuit: Dispone domui tue, quia morieris tu, et non uiues , sed occulto diuine prouidentie  iudicio, que omnia in mensura et numero et pondere disposuit , quindecim adhuc annorum uitam lacrymis precibusque nacturus.

Et cum audisset de Iesu, misit ad eum seniores Iudeorum, rogans eum ut ueniret et saluaret seruum eius. Superna dispensatione factum est ut seniores Iudeorum mitterentur ad Dominum, hisque astantibus qui languerat sanaretur, quo inexcusabiles forent si credente uiro gentili non crederent. uerum queritur quomodo conueniat quod Lucas centurionem nuntios misisse, Mattheus autem ipsum accessisse, narrat ad Dominum? Sed pie querentibus facile patet quod Mattheus breuitatis causa dixerit ipsum accessisse, cuius desiderium et uoluntas ad Dominum ueraciter aliis licet deferentibus est perlata, mystice etiam nobis commendans hoc, quod scriptum est: Accedite ad eum, et illuminamini . Nam quia fidem centurionis qua uere acceditur ad Iesum, ipse ita laudauit ut diceret: Non inueni tantam fidem in Isrel, ipsum potius accessisse ad Christum dicere  uoluit prudens euangelista, quam illos per quos uerba sua miserat. Porro autem Lucas ideo totum quemadmodum gestum sit aperuit, ut ex hoc intelligere cogeremur, quemadmodum accessisse dixerit alius, qui mentiri non potuit. Sicut enim illa mulier que fluxum sanguinis patiebatur , quamuis fimbriam uestimenti eius tenuerit, magis tamen quia credidit, tetigit Dominum, quam ille turbe a quibus premebatur; ita et centurio quo magis credidit, eo magis accessit ad Dominum.

Diligit enim gentem nostram, et synagogam ipse edificauit nobis. Qui edificatam sibi a centurione narrant synagogam, euidenter ostendunt quia sicut nos Ecclesiam, sic etiam illi synagogam non conuentum solummodo fidelium, sed et locum quo conueniebant, sint appellare soliti, iuxta quod et supra docuimus.

iehsu autem ibat cum illis. Magna Domini sublimitas,  qui solo uerbo curare ualebat; sed non minor humilitas, qui seruum dignatus est uisitare languentem. Nam quasi potens et benignus et rogatus saluare pergebat, et itineris medio rogatus dicto saluauit, ne uidelicet ob impotentiam uirium, et non ob humilitatis exemplum corporaliter ire putaretur. Alibi ad sanandum reguli filium uenire noluit, ne diuitias honorasse uideretur ; hic ne conditionem spreuisse seruilem, ad centurionis famulum mox ire consensit.

Et cum iam non longe esset a domo, misit ad eum centurio amicos dicens: Domine, noli uexari. Non enim sum dignus ut sub tectum meum intres. Propter uite gentilis conscientiam, grauari se magis dignatione putauit Domini, quam iuuari, nec posse habere hospitem Christum, cuius etsi fide preditus, nondum tamen erat sacramentis imbutus. Sed quia que nostra infirmitas non presumit, diuina gratia dare nouit, et alius centurio qui sicut et iste credentem  ex gentibus populum prefigurat, magne fidei et iustitie merito Spiritus sancti donum priusquam baptizaretur accepit, et iste necdum catechizatus et fidem suam laudari a Domino, et famulum saluari, promeruit. De quo pulchre per allegoriam dicitur quia Iesum non longe haberet a domo, tametsi sub tectum suum inuitare non auderet, quia prope timentibus eum salutare ipsius . Et qui naturali lege recte utitur, quo bona que nouit operatur, eo illi qui uere bonus est appropiat. At qui errori gentilitatis etiam crimina iunxerunt, his aptari potest quod confluentibus ad se turbis alibi Dominus ait: Quidam enim ex his de longe uenerunt .

Propter quod et meipsum non sum dignum arbitratus ut uenirem ad te. Et nos qui de gentibus credimus, non ipsi ad Dominum uenire possumus, quem nunc in carne uidere nequaquam ualemus; sed quicunque passiones nostre seruitutis agnouimus ad residentem in dextera Patris iam per fidem accedere  debemus, iam seniores Iudeorum mittere, hoc est, summos Ecclesie uiros, qui nos ad Dominum precesserunt, suppliciter obsecrando, patronos acquirere, qui nobis testimonium reddentes quod diligamus Ecclesiam, et, quantum in nobis est, edificare curemus, pro nostris apud Dominum nostrorumque peccatis intercedant.

Sed dic uerbo, et sanabitur puer meus. Magna fides centurionis, qua uerbi opus in Christo confitetur, et nostre sanationis accommoda mysteriis, qui etsi noueramus secundum carnem Christum, sed iam nunc non nouimus.

Nam et ego homo sum sub potestate constitutus, habens sub me milites. Hominem se et potestati, uel tribuni, uel presidis, subditum dicit, imperare tamen posse minoribus, ut subaudiatur eum multo magis qui Deus sit, et super omnia potens, innumeram uirtutis angelice, que ad imperata obtemperet, habere militiam.

 Et dico huic, uade, et uadit; et alii, ueni, et uenit; et seruo meo, Fac hoc, et facit. uult ostendere Dominum quoque non per aduentum tantum corporis, sed per angelorum ministeria posse implere quod uellet. Repellende enim erant uel infirmitates corporum, uel fortitudines contrarie, quibus homo ad debilitatem sepe conceditur, et uerbo Domini et ministeriis angelorum. Aliter: milites et serui, qui centurioni obediunt, uirtutes sunt naturales, quarum non minimam copiam multi ad Dominum uenientes secum deferunt. De quibus in Cornelii centurionis laude dicitur: Quia erat uir iustus et timens Deum cum omni domo sua, faciens eleemosynas multas plebi, et deprecans Deum semper .

Quo audito, iehsu miratus est. Miratus est quod uidit centurionem suam intelligere maiestatem. Sed quis in illo fecerat ipsam fidem uel intelligentiam, nisi ipse qui eam mirabatur? Quod si et alius eam fecisset, quid miraretur qui prescius erat? Notandum  ergo, quia quod miratur Dominus, nobis mirandum esse significat, quibus adhuc opus est sic moneri. Omnes enim tales motus cum de Deo dicuntur, non perturbati animi signa sunt, sed docentis magistri.

Et conuersus sequentibus se turbis dixit: Amen, dico uobis, nec in Isrel tantam fidem inueni. Non de omnibus retro patriarchis et prophetis, sed de presentis eui loquitur hominibus. Quibus ideo centurionis fides antefertur, quia illi legis prophetarumque monitis edocti, hic autem nemine docente sponte credidit.

Et reuersi qui missi fuerant domum, inuenerunt seruum qui languerat, sanum. Probatur fides Domini, et serui sanitas roboratur. Potest ergo Domini meritum etiam famulis suffragari, non solum fidei merito, sed etiam studio discipline. Plenius sane hec explicat Mattheus, quod dicente Domino centurioni: uade et sicut credidisti fiat tibi, sanatus sit puer ex  illa hora ; sed beato Luce moris est, que plena uiderit ab aliis euangelistis exposita breuiare, uel etiam de industria preterire; que uero ab eis omissa uel breuiter cognouerit attacta, dilucidare solertius. Mystice, ut dixi, centurio, cuius fides Isreli prefertur, electos nimirum ex gentibus ostendit, qui, quasi centenario milite stipati, uirtutum spiritalium sunt perfectione sublimes, nichilque a Domino terrenum, sed sola eterne salutis gaudia sibi suisque requirunt. Numerus enim centenarius, qui de leua transfertur ad dexteram, in celestis uite significatione poni consueuit. Unde est quod arca Ne centum annis fabricatur , Abraham centenarius filium promissionis accepit , seuit Isaac, et inuenit in ipso anno centuplum , atrium tabernaculi centum cubitos longum est , in centesimo psalmo misericordia et iudicium Domino cantatur , et cetera huiusmodi. Talis ergo meriti uiri pro his necesse est Domino supplicent, qui adhuc spiritu seruitutis  in timore premuntur, quatenus eis paulatim ad sublimiora prouectis, perfecta dilectio foras mittat timorem .



HOMILIA XXXIX. IN FERIA SEXTA POST DIEM CINERUM.


LUC. uI, MATTH. u. In illo tempore dixit iehsu discipulis suis: Diligite inimicos uestros; benefacite his qui uos oderunt, etc.

Quia dixerat supra quid ab inimicis pati possint, nunc qualiter ipsi cum eisdem inimicis agere debeant, ostendit. Multi autem putant sufficere uirtutibus, non odisse inimicos; ceterum diligere plus precipi quam humana natura patiatur non uidentes, quia et Moyses, Samuel et Stephanus pro inimicis orabant , et mortuos Dauid planxit inimicos . Neque enim Dominus impossibilia, sed perfecta iuberet: Non deficientes  ergo dum tempus est, operemur bonum ad omnes, maxime autem ad domesticos fidei .

Benedicite maledicentibus uobis, orate pro calumniantibus uobis. Et hec se, suique similes, egisse testatur Apostolus qui ait: Maledicimur, et benedicimus; blasphemamur, et obsecramus . Sed hic merito mouet quomodo huic precepto Domini non sit aduersum, quod et in prophetis inueniuntur multe imprecationes aduersus inimicos, que maledictiones putantur, sicuti est illud: Fiat mensa eorum coram ipsis in laqueum , et cetera que ibi dicuntur. Et Ioannes Apostolus ait: Qui scit fratrem suum peccare peccatum non ad mortem, petat, et dabitur ei uita peccanti non ad mortem. Est peccatum ad mortem, non pro illo dico ut roget quis . Ubi primo uidendum quia prophete per imprecationem quid esset futurum, cecinerunt, non optantis uoto, sed spiritu preuidentis: qui maxime solent figura imprecantis futura predicere; sicut figura  preteriti temporis ea que uentura erant cecinerunt; deinde in apostoli uerbis intelligendum esse quosdam fratres pro quibus orare nobis precipitur, cum Dominus etiam pro persecutoribus nostris orare nos iubeat . Que solui questio non potest, nisi fateamur esse aliqua peccata in fratribus inimicorum persecutione grauiora. Fratres autem Christianos significari, multis diuinarum Scripturarum documentis probari potest. Peccatum ergo, fratres, ad mortem puto esse, cum post agnitionem Dei, per gratiam Domini nostri Iesu Christi quisque oppugnat fraternitatem, et aduersus ipsam gratiam qua reconciliatus est Deo, inuidentie facibus agitatur. Peccatum autem non ad mortem est, si quisquam non amorem a fratre non alienauerit, sed officia fraternitatis debita per aliquam infirmitatem animi non exhibuerit. Quapropter et Dominus in cruce ait: Pater, ignosce illis, quia nesciunt quid faciunt . Nondum enim gratie  Spiritus sancti, participes facti, societatem sancte fraternitatis inierant. Et B. Stephanus orat pro eis a quibus lapidatur, quia nondum Christo crediderant, neque aduersus illam communem gratiam dimicabant. Et Apostolus Paulus propterea, credo, non orat pro Alexandro , quia iam frater erat, et ad mortem, id est, inuidentiam, fraternitatem oppugnando peccauerat. Pro his autem qui non abruperant amorem, sed timore succubuerant, orat ut eis ignoscatur. Sic enim dicit: Alexander erarius multa mala mihi ostendit, reddet illi Dominus secundum opera illius, quem et tu euita. ualde enim restitit nostris sermonibus. Deinde subiungit pro quibus orat, ita dicens: In prima mea defensione nemo mihi adfuit, sed omnes me dereliquerunt, non illis imputetur. Ista differentia peccatorum Iudam tradentem a Petro negante distinguit.

Si quis te percutit in maxillam, prebe et alteram. Non ait: Eum qui te percutit, noli tu percutere, quanquam hoc etiam magnum preceptum sit, sed  ait: Para te adhuc percuti. Quod ad misericordiam pertinere hi maxime sentiunt, qui eis quos multum diligunt tanquam filiis uel quibuslibet dilectissimis suis egrotantibus seruiunt, uel paruulis, uel phreneticis, a quibus multa sepe patiuntur, etsi eorum salus id exigat, prebent se etiam ut plura patiantur, donec uel etatis, uel morbi infirmitas transeat. Quos ergo Dominus medicus animarum curandis proximis instruebat, quid eos aliud docere posset, nisi ut eorum, quorum saluti consulere uellent, imbecillitates equo animo tolerarent? Omnis namque improbitas ex imbecillitate animi uenit, quia nichil innocentius est eo qui in uirtute perfectus est. Multi autem alteram maxillam prebere nouerunt, diligere uero illum a quo feriuntur ignorant. At uero ipse Dominus, qui utique precepta que docuit primus impleuit, percutienti se in maxillam ministro sacerdotis non prebuit alteram, sed insuper dixit: Si male locutus sum, testimonium perhibe de malo; si autem  bene, quid me cedis? . Non tamen ideo paratus corde non fuit, non solum in alteram maxillam cedi pro salute omnium, sed etiam toto corpore crucifigi.

Et ab eo qui aufert tibi uestimentum, etiam tunicam noli prohibere. Quod de uestimento et tunica dictum est, non in eis solis, sed in omnibus faciendum est, que aliquo iure temporaliter nostra esse dicimus. Si enim hoc de necessariis imperatum est, quanto magis superflua contemnere conuenit.

Omni autem petenti te, tribue. Omni petenti, inquit, non omnia petenti, ut id des quod dare honeste et iuste potes. Quid si enim pecuniam petat, quia innocentem conetur opprimere? Quid si postremo stuprum petat? Sed, ne multa persequar, que sunt innumerabilia, id profecto dandum est, quod nec tibi nec alteri noceat, quantum sciri aut credi ab homine potest. Et cui iuste negaueris quod petit, iudicanda est ipsa iustitia, ut non eam manem dimittas. Ita  omni petenti te tribues, quamuis non semper id quod petit tribues. Et aliquando melius aliquid tribues, cum petentem iniusta correxeris.

Et qui aufert que tua sunt, ne repetas. De ueste, domo, fundo, iumento, et generaliter omni pecunia dicit. Utrum autem et de seruis accipiendum sit, magna questio est; non enim Christianum oportet sic possidere seruum, quomodo equum aut argentum. Quanquam fieri possit ut maiore pretio ualeat equus quam seruus, et multo magis aliquid aureum uel argenteum. Sed ille seruus si rectius et honestius, et ad Deum colendum accommodatius abs te domino educatur aut regitur, quam ab illo potest qui eum cupit auferre, nescio utrum quisquam dicere audeat ut uestimentum eum debere contemni. Hominem namque homo tanquam seipsum diligere debet, cui ab omnium Domino etiam ut inimicos diligat imperatur.

Et prout uultis ut faciant uobis homines, et uos facite  illis similiter. Quia caritas patiens est, benigna est , non tantum iniurias inimici fortissime suffert, sed amici quoque gratiam benignissime preuenit. Nam redamare amantem, cunctos natura docuit; non amantem uero beneficiis ad amorem cogere Christi solum doctrina perfectos instituit; qui cum nos priores prout nobis fieri uelimus aliis facere iuberet , eumdem mox sensum latius astruendo firmauit, dicens:

Et si diligitis eos qui uos diligunt, que uobis est gratia? Nam et peccatores diligentes se diligunt, etc. Si etiam peccatores, publicani et ethnici, erga dilectores suos natura duce norunt esse benefici, quantum uos, inquit, quibus ut gradus professionis eximior, ita cura necesse est sit uirtutis uberior, latioris sinu dilectionis amplecti debetis etiam non amantes? Unde quesitu dignum uidetur, quomodo cum Dominus eos qui diligentes se solum diligunt, benefacientibus sibi benefaciunt, amicis fenerantur, non modo perfectam non habere caritatem, uerum peccatoribus  equiparari testetur, ille pectoris dominici recubitor Epistolam de Dei et proximi dilectione consummans, non uspiam inimicos monuerit esse diligendos, sed absolute dixerit: Quia si diligamus inuicem, Deus in nobis manet, et caritas Dei in nobis perfecta est . Quod si quem mouet, sciat eum non de inimicorum amore tacuisse, sed et illos fratrum nomine comprehendisse, fratremque amoris intuitu diligi, et pro eis precepisse orari, scilicet ut non semper inimici remaneant, sed resipiscant a diaboli laqueis, nobisque germano federe socientur. Nec durum uideatur quod nondum credentes, propter spem tamen credendi fratres appellari posse dicimus. Nam idem Ioannes eos etiam filios Dei uocitare legitur: Quia iehsu, inquit, moriturus erat pro gente, et non tantum pro gente, sed ut filios Dei qui erant dispersi, congregaret in unum . Quandiu enim dispersi, nondum filii sunt Dei, sed conueniendo in unum, iam efficiuntur filii.



HOMILIA XL. SABBATO POST CINERUM DIEM.


MARC. uI, MATTH. XIu. In illo tempore, cum sero esset factum, erat nauis in medio maris, et iehsu solus in terra, etc.

Labor discipulorum in remigando, et contrarius eis uentus, labores sancte Ecclesie uarios designat, que inter undas seculi aduersantis, et immundorum flatus spirituum ad quietem patrie celestis quasi ad fidam littoris stationem peruenire conatur. Ubi bene dicitur: Quia nauis erat in medio mari, et ipse solus in terra, quia nonnunquam Ecclesia tantis gentilium pressuris non solum afflicta, sed et fedata est, ut si fieri posset, Redemptor ipsius eam prorsus deseruisse ad tempus uideretur. Unde est illa uox eius, inter undas procellasque tentationum uertentium deprehense, atque auxilium protectionis illius gemebundo  clamore querentis: Ut quid, Domine, recessisti longe? Despicis in opportunitatibus, in tribulatione . Que pariter uocem inimici persequentis exponit, in sequentibus psalmi subiiciens: Dixit enim in corde suo, Oblitus est Deus, auertit faciem suam ne uideat usque in finem. uerum ille non obliuiscitur orationem pauperum, neque auertit faciem suam a sperantibus in se: quin potius et certantes cum hostibus ut uincant adiuuat, et uictores in eternum coronat. Unde hic quoque aperte dicitur: Quia uidit eos laborantes in remigando. uidet quippe Dominus laborantes in mari, quamuis ipse positus in terra: quia etsi ad horam differre uideatur auxilium tribulatis impendere, nichilominus eos ne in tribulationibus deficiant, sue respectu pietatis corroborat, et aliquando etiam manifesto adiutorio uictis aduersitatibus, quasi calcatis sedatisque fluctuum uoluminibus, liberat, sicut hic quoque subsequenter insinuatur, cum dicitur:

 Et circa quartam uigiliam noctis uenit ad eos, ambulans super mare. Stationes et uigilie militares in terna horarum spatia diuiduntur. Quando ergo dicit, quarta uigilia noctis uenisse ad eos Dominum, ostendit tota nocte periclitatos, et extremo noctis tempore eis auxilium prebitum. Laborabant ergo toto noctis opace tempore, sed diluculo appropinquante, et lucifero solis dieique exortum promittente, uenit Dominus, et superambulans tumida freti terga comprimit: quia cum pressuris obsita fragilitas humana pusillitatem uirium suarum considerat, nichil erga se aliud quam tenebras angustiarum, et estus cernit hostium confligentium. Cum uero mentem ad superni lumen presidii, et perpetue dona retributionis erexerit, quasi inter umbras noctis repente ortum luciferi conspicit, qui diem proximum nuntiet. Lucifer namque cum plurimum tres horas noctis, id est, totam uigiliam matutinam, illuminare perhibetur. Aderitque Dominus qui sopitis tentationum periculis, plenam liberatis fiduciam sue protectionis attribuat.  Sequitur:

Et uolebat preterire eos. At illi ut uiderunt eum super mare ambulantem, putauerunt phantasma esse, et exclamauerunt. Omnes enim eum uiderunt, et conturbati sunt. Adhuc heretici putant phantasma fuisse Dominum, nec ueram assumpsisse carnem de uirgine. Denique Theodorus Pharanitanus quondam episcopus, ita scripsit, corporale pondus non habuisse secundum carnem Dominum, sed absque pondere et corpore super mare deambulasse. At contra fides catholica, et pondus secundum carnem habere eum predicat, et onus corporeum, et cum pondere atque onere corporali incedere super aquas non infusis pedibus. Nam Dionysius egregius inter ecclesiasticos scriptores, in opusculis de diuinis Nominibus hoc modo loquitur: Ignoramus enim qualiter de uirgineis sanguinibus alia lege preter naturalem formabatur, et qualiter non infusis pedibus corporale pondus habentibus et materiale onus, deambulabat in humidam et  instabilem substantiam. Quomodo autem uolebat Dominus eos preterire tanquam alienos, ad quos de periculo naufragii liberandos aduenerat, nisi ut ad horam turbati et pauentes, sed continuo liberati, amplius ereptionis sue miraculum stuperent, ac maiores ereptori suo gratias referrent? Quia et in tempestatibus passionum, que pro constantia fidei a perfidis ingeruntur, talis nonnunquam prouisio diuinitus ostenditur. Sepe enim ita fideles in tribulatione positos superna pietas deseruisse uisa est, ut quasi laborantes in mari discipulos preterire iehsu uoluisse putaretur. Unde est et illud in Psalmista Ecclesie, in martyrii certamine desudantis: Quare mei oblitus es? Quare me repulisti? et quare tristis incedo, dum affligit me inimicus? Dum confringuntur omnia ossa mea, etc. . Sed dicunt inimici terrentes, Ubi est Deus eorum? quasi naufragium fessis minitantes apostolis. Dicit ipse Deus eorum: Cum transieris per aquas, tecum ero, et flumina  non operient te: cum ambulaueris in igne, non combureris, et flamma non ardebit in te . Unde hic quoque recte subiungitur:

Et statim locutus est cum eis, et dixit illis: Confidite, ego sum, nolite timere. Et ascendit ad illos in nauim, et cessauit uenius. Prima trepidantium et periclitantium subuentio est, incussum cordibus expellere timorem; secunda, tempestatum furias sue presentie uirtute compescere. Nec mirandum si ascendente in nauiculam Domino uentus cessauit. In quocunque enim corde Deus per gratiam sui adest amoris, mox uniuersa uitiorum et aduersantis mundi, siue spirituum malignorum bella compressa quiescunt.

Et plus magis intra se stupebant. Non enim intellexerant de panibus: erat enim cor illorum obcecatum. Dominus quidem et in miraculo panum, quod esset conditor rerum ostendit: et in ambulando super undas, quod haberet corpus ab omni peccatorum grauedine  liberum, edocuit; et in placando uentos, undarumque rabiem sedando, quod elementis dominaretur, monstrauit: sed carnales adhuc discipuli necdum hunc Deum esse cognoscunt. Et quidem uirtutum magnitudinem stupebant, necdum tamen in eo ueritatem diuine maiestatis cognoscere ualebant.

Cumque egressi essent de naui, continuo cognouerunt eum: et percurrentes uniuersam regionem illam, ceperunt in grabatis eos qui se male habebant circumferre, ubi audiebant eum esse. Cognouerunt eum rumore, non facie: uel certe pro signorum magnitudine que patrabat in populis, etiam plurimis uultu notus erat. Et uide quanta fides sit hominum terre Genezareth, ut non presentium tantum salute contenti sint, sed mittant ad alias per circuitum ciuitates, quo omnes currant ad medicum.

Et quocunque introibat in uicos, uel in uillas, aut in ciuitates, in plateis ponebant infirmos: et deprecabantur eum, ut uel fimbriam uestimenti eius tangerent:  et quotquot tangebant eum, salui fiebant. Qui mali se habent, non tangant corpus Iesu, neque totum uestimentum eius, sed extremam fimbriam; et quicunque tetigerint, sanabuntur. Fimbriam uestimenti eius, minimum mandatum intellige: quod qui transgressus fuerit, minus uocabitur in regno celorum, uel assumptionem carnis, per quam uenimus ad uerbum Dei, et illius postea fruimur maiestate 



HOMILIA XLI. IN DOMINICA PRIMA QUADRAGESIMAE.


LUC. Iu, MATTH. Iu, MARC. I. In illo tempore, regressus iehsu a Iordane, et agebatur in spiritu in deserto, etc.

iehsu autem plenus Spiritu sancto regressus est ab Iordane, et agebatur in spiritu in desertum diebus quadraginta, et tentabatur a diabolo. Hec baptizato Domino confestim facta, Mattheus Marcusque designant.  Quorum unus, descripto eius baptismate, mox ita subiunxit: Tunc iehsu ductus est in desertum a spiritu, ut tentaretur a diabolo . Alter ita: Et statim spiritus expulit eum in desertum, et erat ibi quadraginta diebus et quadraginta noctibus, et tentabatur a Satana . uerum ne cui ueniret in dubium, a quo eum spiritu ductum siue expulsum dicerent in desertum, consulte Lucas primo posuit quia iehsu plenus Spiritu sancto regressus est ab Iordane: ac deinde intulit, Agebatur in spiritu in desertum: ne quid contra eum ualuisse spiritus putaretur immundus qui plenus Spiritu sancto quo uolebat gradiendo, queque uolebat agebat. Nam et infra ubi manifeste a diabolo assumptus siue statutus asseritur, non eius imbecillitas, sed inimici superbia, qui uoluntatem Saluatoris necessitatem putat, arguitur. Non ergo uirtute spiritus mali iehsu agitur in desertum, sed uoluntate sui spiritus boni locum certaminis, quo aduersarium sternat, de uictoria  certus ingreditur. Ubi nobis pariter ordinem recte conuersandi premonstrat, ut post acceptam uidelicet in baptismo remissionem peccatorum, Spiritusque sancti gratiam, arctius contra nouas antiqui hostis insidias accingi, mente seculum deserere, et quasi manna deserti sola eterne uite gaudia discamus esurire.

Et nichil manducauit in illis diebus: et consummatis illis, esuriit. Quadragesima ieiuniorum habet auctoritatem, et in ueteribus libris ex ieiunio Moysi et Elie , et ex Euangelio, quia totidem diebus Dominus ieiunauit, demonstrans Euangelium non dissentire a lege et prophetis. In persona quippe Moysi lex, in persona Elie prophete accipiuntur: inter quos in monte gloriosus apparuit, ut euidentius emineret quod de illo dicit Apostolus: Testimonium habens a lege et prophetis . In qua autem parte anni congruentius obseruatio Quadragesime constitueretur, nisi confinis atque  contigua dominice passionis, quia in ea significatur hec uita laboriosa cui opus est continentia ut ab ipsius mundi amicitia ieiunetur. Aliter, ieiunauit Dominus cum tentaretur ante mortem, cibo adhuc indigens. Manducauit autem et bibit cum glorificaretur post resurrectionem, iam cibo non indigens. Hic enim ostendebat in se laborem nostrum, illic autem in nobis suam consolationem, quadragenis diebus utrumque definiens. Quo numero quadragesima huius seculi significare uidetur excursus in his qui uocantur per gratiam ad eum, qui non uenit legem soluere, sed adimplere . Decem namque precepta sunt legis iam gratia Christi diffusa per mundum, et quadripartitus est mundus, et decem quadruplicata quadraginta faciunt. Quoniam qui redempti sunt a Domino, de regionibus congregauit eos, ab oriente et occidente, et aquilone et mari . Ieiunans itaque quadraginta diebus ante mortem carnis uelut clamabat: Abstinete uos a desideriis huius seculi  . Manducans autem et bibens quadraginta diebus post resurrectionem carnis uelut clamabat: Ecce ego uobiscum sum usque ad consummationem seculi . Ieiunium quippe est in tribulatione certaminis, quoniam qui in agone est, ab omnibus abstinens est: cibus autem in spe pacis, que perfecta non erit, nisi cum corpus nostrum, cuius exspectamus redemptionem, induerit immortalitatem, quod nondum adipiscendo gloriamur, sed sperando iam pascimur. Utrumque Apostolus simul nos agere ostendit, dicens: Spe gaudentes, in tribulatione patientes . Tanquam illud esset in cibo, hoc in ieiunio. Simul enim cum uiam Domini carpimus, et a uanitate presentis seculi ieiunamus, et futuri promissione reficimur, hic non apponentes cor, illic pascentes sursum cor. Quod autem Dominus consummatis ieiunii diebus esuriit, cum de Moyse uel Elia ieiunantibus nichil tale sit scriptum, ideo factum est ne ab eo tentando pauens hostis aufugeret, quem cum tot signis celestibus preconatum,  tum etiam uiris excellentissimis in abstinendo uideret equatum. Esuriit enim humilis Deus homo, ne inimico innotescat sublimis homo Deus.

Dixit autem illi diabolus: Si Filius Dei es, dic lapidi huic ut panis fiat. Antiquus hostis Redemptorem humani generis, debellatorem suum, in mundum uenisse cognouit. Unde et per obsessum hominem dixit: Quid nobis et tibi, Fili Dei? uenisti huc ante tempus torquere nos?  Qui tamen prius cum hunc passibilem cerneret, cum posse mortalia perpeti humanitatis uideret, omne quod de eius diuinitate suspicatus est, ei fastu sue superbie in dubium uenit. Nihil quippe nisi superbum sapiens, dum esse hunc humilem conspicit, Deum esse dubitauit; unde ad tentationum se argumenta conuertit, sed non sicut nos, qui puri homines sumus, irruente sepe tentatione concutimur, ita Redemptoris nostri anima tentationis est necessitate turbata. Hostis namque noster etsi in excelsum montem eum permissus assumpsit,  si daturum se regna mundi perhibuit, si quasi in panem uertendos lapides ostendit, mentem tamen Mediatoris Dei et hominum tentatione quassare non ualuit. Sic enim dignatus est hec exterius cuncta suscipere, ut tamen eius mens interius diuinitati sue inherens inconcussa permaneret. Qui et si quando turbatus spiritu infremuisse dicitur , ipse diuinitus disponebat quantum ipse humanitus turbaretur.

Et respondit ad illum iehsu: Scriptum est  quia non in pane solo uiuit homo, sed in omni uerbo Dei. Ideo sic respondit Dominus, quia propositum ei erat humilitate diabolum uincere, non potentia. Simulque animaduertendum quod nisi ieiunare cepisset Dominus, tentandi occasio non fuisset diabolo, secundum illud: Fili, accedens ad seruitutem Dei, prepara animam tuam ad tentationem . Sed et ipsa responsio Saluatoris hominem fuisse indicat, qui tentatus est: Non in pane solo uiuit homo, sed in  omni uerbo Dei. Si quis ergo non uescitur uerbo Dei, iste non uiuit. Aliter, hostis noster adhuc in hac uita nos positos, quanto magis nos sibi rebellare conspicit, tanto amplius expugnare contendit; eos enim pulsare negligit quos quieto iure possidere se sentit. Contra nos uero eo uehementius incitatur, quo ex corde nostro quasi ex iure proprie habitationis expellitur. Hoc enim in seipso Dominus sub quadam dispensatione figurauit, qui diabolum non nisi post baptisma se tentare permisit, ut signum nobis quoddam future conuersationis innueret, quod membra eius postquam ad Deum proficerent, tunc acriores tentationum insidias tolerarent.

Et duxit illum diabolus, et ostendit illi omnia regna orbis terre, in momento temporis. Cum ductus a diabolo Deus homo narratur, mens refugit, humane hoc audire aures expauescunt: cui tamen non esse incredibilia ista cognoscimus, si in illo et alia facta pensamus. Certe iniquorum omnium diabolus caput  est, et huius capitis membra sunt omnes iniqui. Quid ergo mirum si se permisit ab illo in montem duci, qui se pertulit etiam a membris illius crucifigi? Non est ergo indignum Redemptori nostro, quod tentari uoluit, qui uenerat occidi. Iustum quippe erat ut sic tentationes nostras suis tentationibus uinceret, sicut mortem nostram uenerat sua morte superare. Bene autem in momento temporis secularia et temporalia monstrantur. Non enim tam conspectus celeritas indicatur, quam caduce fragilitas potestatis exprimitur. In momento enim cuncta illa pretereunt, et sepe honor seculi abiit antequam uenerit. Quid enim seculi potest esse diuturnum, cum ipsa diuturna non sint secula?

Et ait ei: Tibi dabo potestatem hanc uniuersam, et gloriam illorum, quia mihi tradita sunt, et cui uolo do illa: tu ergo procidens si adoraueris coram me, erunt tua omnia. Arrogans et superbus etiam hoc de iactantia loquitur, non quod in toto mundo habeat potestatem, ut possit omnia regna dare diabolus,  cum sciamus plerosque sanctos uiros a Deo reges factos. Si, inquit, procidens adoraueris coram me. Ergo qui adoraturus est diabolum, ante corruit.

Et respondens iehsu dixit illi: Scriptum est: Dominum Deum tuum adorabis, et illi soli seruies . Dicens diabolus Saluatori: Si procidens adoraueris me, e contrario audit quod ipse magis adorare eum debeat Dominum et Deum suum. Querit forte aliquis quomodo conueniat quod hic precipitur Domino soli seruiendum, Apostoli uerbo, qui dicit: Sed per caritatem seruite inuicem . Sed huic facile Grece lingue, ex qua Scriptura translata est, origo satisfacit, in qua seruitus duobus modis ac diuersa significatione solet appellari. Dicitur enim , dicitur et . Sed dulia intelligitur seruitus communis, hoc est, siue Deo, siue homini, siue cuilibet rerum natura exhibita; a qua etiam seruus, id est, , Grece nomen accipit. Latria autem uocatur seruitus illa, que soli diuinitatis cultui debita, neque  ulli est participanda creature. Unde et idololatre nuncupantur hi qui uota, preces et sacrificia, que uni Deo debuerant, idolis impendunt. Iubemur ergo per caritatem seruire inuicem, quod est Grece , iubemur uni Deo seruire, quod est Grece . Unde dicitur: Et illi soli seruies, quod est Grece . Et iterum: Nos enim sumus circumcisio, Spiritui Dei seruientes , quod est in Greco .

Et duxit illum in Ierusalem, et statuit eum super pinnam templi. Ut quem gula uel auaritia superare non poterat, tentet et uana gloria, si forte illum uel ipsa uictorie sue iactantia deiicere queat.

Et dixit illi: Si Filius Dei es, mitte te hinc deorsum. In omnibus tentationibus hoc agit diabolus, ut intelligat si Filius Dei sit; sed Dominus sic responsionem temperat, ut eum relinquat ambiguum. Mitte te deorsum. uox diaboli qua semper omnes deorsum cadere desiderat. Mitte te, inquit: persuadere potest, precipitare  non potest.

Scriptum est enim quod angelis suis mandauit de te, ut conseruent te, et quia in manibus tollent te, ne forte offendas ad lapidem pedem tuum . Hoc in nonagesimo psalmo legimus. uerum ibi non de Christo, sed de uiro sancto prophetia est. Male ergo interpretatur Scripturas diabolus. Certe si uere de Saluatore scriptum nouerat, debuerat illud dicere, quod in eodem psalmo contra se sequitur: Super aspidem et basiliscum ambulabis, et conculcabis leonem et draconem. De angelorum auxilio quasi ad infirmum loquitur, de sui conculcatione quasi tergiuersator tacet.

Et respondens iehsu, ait illi: Dictum est: Non tentabis Dominum Deum tuum . Falsas de Scripturis diaboli sagittas ueris Scripturarum frangit clypeis. Et notandum quod necessaria testimonia de Deuteronomio tantum protulerit, ut secunde legis sacramenta monstraret. Non tentabis, inquit, Dominum Deum tuum. Suggerebatur enim tanquam homini,  ut signo aliquo exploraret ipse quantus esset, id est, quam multum apud Deum posset, quod uitiose fit cum fit. Pertinet namque ad sanam doctrinam, quando habet quod faciat homo, non tentare Dominum Deum suum. Neque enim et ipse Saluator non poterat tueri discipulos suos, quibus tunc ait: Si uos persecuti fuerint in una ciuitate, fugite in aliam . Cuius rei prior exemplum prebuit; nam cum potestatem haberet ponendi animam suam, nec eam poneret nisi cum uellet, in Aegyptum tamen infans portantibus parentibus fugit . Et ad diem festum non euidenter, sed latenter ascendit , cum alias palam loqueretur Iudeis irascentibus, et de inimicissimo animo audientibus, nec tamen ualentibus in eum mittere manus, quia nondum uenerat hora eius . Quia ergo palam docendo et arguendo, et tamen inimicorum rabiem ualere in se aliquid non sinendo Dei demonstrabat potestatem, idem tamen fugiendo et latendo hominis instruebat infirmitatem, ne Deum tentare audeat,  quando habet quod faciat, ut quod cauere oportet euadat.

Et consummata omni tentatione, diabolus recessit ab illo usque ad tempus. uides ipsum diabolum non esse in studio pertinacem, cedere uere solere uirtuti. Et si inuidere non desinat, tamen instare formidat, quia frequenter refugit triumphari. Audito itaque Dei nomine, recessit, inquit, usque ad tempus. Postea enim non tentaturus, sed aperte pugnaturus aduenit. Quamuis sepe antiquus hostis postquam menti nostre tentationum certamen inflixerit, ab ipso suo certamine ad tempus recedit, non ut illate malitie finem prebeat, sed ut corda que per quietem secura reddiderit, repente rediens facilius inopinatus irrumpat. Notandum autem quod, tribus solum tentatoris fraudibus expositis, omnem tentationem dicit esse consummatam, quia, uidelicet, his omnium uitiorum origines amplectuntur et fontes, Ioanne attestante, qui ait: Quia omne quod in mundo est, concupiscentia  carnis est, et concupiscentia oculorum, et superbia uite. Et in euangelica parabola tribus solum reprobi negotiis ab eterne uite dapibus excluduntur. Primus, inquit, dicit: uillam emi, et necesse habeo exire, et uidere illam. Et alter dixit: Iuga boum emi quinque, et eo probare illa . Et alius dixit: Uxorem duxi, ideo non possum uenire. Uxoris quippe appetitus sicut et gula ad concupiscentiam carnis pertinet. uille emptio que auaritia non caret, ad superbiam uite respicit. Probatio quinque iugorum, id est, corporalium rerum curiositas, que est uana gloria, ad concupiscentiam refertur oculorum. Nam per oculos maxime curiositas preualet. Et his quidem Dominus quasi fortior facie ad faciem tentatur; nos uero cum et ipsi, percepto baptismate gratia Spiritus, eremum uirtutum adimus, cum ieiunium quadragesimale suscipimus, id est, ab illecebris secularibus toto uite nostre tempore continere disponimus, uel tacitis appetimur insidiis, uel aliquando etiam proximi ore pulsamur. Qui  cum blandiens dicit: Homo fortis es, manduca et bibe, et similis mane, uidendum est ne nobis serpentis antiqui nescius uenena propinet, dicendumque: Non in pane solo uiuit homo, sed in omni uerbo Dei . uerum multi, concupiscentia carnis deuicta, mox auaritia pulsantur, et aliquoties etiam superantur, adeo ut pro oblatis muneribus diabolum adorare non metuant. Quorum ubi plurimi continentiam laudant, maiores etiam persone honorant, dona tribuunt, fit ut uoluptatum uictores philargyria uincantur; et crescente per tempus insania, diuites quosque, quos per aperta facinora demone plenos agnoscunt, non modo non exsecrentur et arguant, sed et flexa ceruice adorent et suspiciant. Unde dicit Apostolus auaritiam esse simulacrorum seruitutem . Qui si et hanc Saluatoris exemplo triumpharint, Dominum uidelicet Deum suum adorando, et pro eternis gaudiis illi soli seruiendo, aderit et tertia uane glorie uestis, que uitiorum precedentium uictores  de suis uiribus extollat, ut quasi in uirtutum culmine positos ulterius se iam cadere non posse presumat. Et hoc plane curiosis oculis Deum tentare est, de suis quempiam meritis gloriari; contra hoc quod fidem discipulis augens, ait: Cum feceritis omnia que precepta sunt uobis, dicite: Serui inutiles sumus, que debuimus facere, fecimus, . Qui cum alibi preciperet ne iustitiam nostram coram hominibus faciamus, in eiusdem definitione ieiunium tantum, eleemosynam atque orationem subiunxit : triplici, scilicet, hostis telo totidem arma defensionis opponens, ut ieiunio concupiscentia carnis, eleemosynis auaritia, precibus iactantia pellatur meritorum.



HOMILIA XLII. IN FERIA TERTIA PRIMAE HEBDOMADIS QUADRAGESIMAE.


MATTH. XXI. In illo tempore, cum intrasset iehsu Hierosolymam, commota est uniuersitas, etc

Dominus et Deus, auctor et reparator humani generis Christus, ante mundi constitutionem preelegerat  cum Patre, et quando, et ubi pateretur pro salute hominum. Impleta ergo huius temporis plenitudine, instante iam passione, appropinquare uoluit loco passionis, ubi inueniri posset ab his per quos eadem passio erat celebranda, ne quasi refugiens mortem estimaretur. Non enim metuebat mortem, sed potestate imperabat morti. Ait ergo euangelista:

Quia cum intrasset iehsu Hierosolymam, commota est uniuersa ciuitas, dicens: Quis est hic? Ad ingressum Saluatoris commota est ciuitas, admirata est populi frequentia, ignorans Domini intrantis uirtutem atque potentiam. Simile quid et in eius ascensione de angelis legimus, qui dum triumphali pompa ascendentem cernerent, et carnem iam glorificatam ad celos uehentem, admirantes dicebant: Quis est iste rex glorie? Notandum uero quod ante sex Pasche, sicut alius Euangelista dicit, uenit Dominus Bethaniam, ubi Lazarum suscitauerat, atque in crastinum asino sedens, turbis diuinas laudes acclamantibus Hierosolymam  ingressus est, quod olim in paschali agno mystice fuit presignatum. Scriptum namque est in lege: Decima die mensis primi tollat unusquisque agnum per familias et domos suas, et seruabitis eum usque ad quartum decimum diem mensis huius, immolabitque eum omnis multitudo filiorum Isrel usque ad uesperam . Ergo sciendum hanc de Paschali agno prophetiam, Dominus iehsu decima die primi, hoc est, ante quinque dies Pasche, ciuitatem Hierosolymam ingressus, coniurante aduersus se seniorum principumque concilio, prestolabatur horam qua pro mundi salute Deo Patri se in odorem suauitatis hostiam offerret.

Populi autem dicebant: Hic est iehsu a Nazareth propheta. Superbis Iudeis quisnam esset, qui cum tanta gloria ciuitatem intrabat, interrogantibus, simplex turba quod nouerat, fatebatur. Hic est, inquit, iehsu propheta. Prophetam appellabant, quia errabant, et quid dicerent ignorabant. Nesciebant enim  eum Deum aut Dei Filium appellare, sed error eorum perfecta scientia plenus erat. Nam Moyses de eo dixerat: Prophetam uobis suscitabit Dominus de fratribus uestris, illum audietis tanquam me. Et ipse de se loquitur: Non capit perire prophetam extra Hierusalem . Ita uero accipiendus est propheta, ut sit Dominus prophetarum, sicut est rex regum, et Dominus dominantium.

Et intrauit iehsu in templum. Quod Dominus in ciuitatem ingressus, primo templum adiit, formam religiose conuersationis, quam sequi debeamus, ostendit. Cum enim oppidum uel castellum, siue aliquem locum, ubi domus orationis Deo sit consecrata, ingredimur, prius ad illum festinare debemus, et postquam nos per orationis studia Deo commendauerimus, sic demum ad ea, que necessitas fragilis uite exigit, peragenda negotia potius accedamus.

Et cepit eiicere uendentes in illo et ementes, et mensas nummulariorum, et cathedras uendentium columbas euertit. Inter omnia miracula, que Dominus  in mundo corporaliter gessit, hoc precellentissimum et maximum est. Plus enim fuit  hoc, quod unus homo inermis multa millia armatorum de templo eiecit, quam quod Lazarum quatriduanum a mortuis suscitauit. Fulgor enim diuinitatis resplendebat in aspectu humanitatis, atque ideo uidentes insolitam claritatem in facie hominis radiantem, intuentes terga cedenti dabant, et resistere non audebant.

Et dicit eis, Scriptum est: Domus mea, domus orationis uocabitur. uos autem fecistis illam speluncam latronum. Domus illa Dei ad hoc a Salomone primum, et postea Iesu sacerdote et Zorobabel constructa fuerat, non quod Deus in manufactis templis habitet, sed ut ibi nomen eius inuocetur: ibique deuote plebis orationes audiret, uota susciperet, munera et oblationes acceptaret. Sed illi eam speluncam latronum fecerant, quia ad hoc in templo residebant, ut aut non dantes munera corporaliter punirent, aut dantes  spiritaliter necarent. Legis siquidem preceptum erat, ut ter in anno conuenirent omnes ex diuersis regni Iudaici partibus, ad augustissimum et sanctissimum in orbe templum, in Pascha, uidelicet, Pentecoste et Scenopegia; et eiusdem legis preceptum erat, ne uacui in conspectu Domini apparerent. Et plerumque contingebat ut qui de remotioribus partibus ueniebant, non haberent quod in sacrificio Domini offerrent, quia ad longitudinem itineris secum pecora sua adducere non ualebant. Proinde sacerdotes habebant pinguissima animalia, que usus sacrificii exposcit, et ea non habentibus uendentes, accepta pecunia, rursus empta suscipiebant, hoc modo predam de simplici populo facientes. uerum erant quidam ita pauperes, qui etiam sumptibus et uictu indigebant, et non solum hostias, nec eas unde emerent, habebant. Ad hoc idem sacerdotes nummularios in templo statuerunt, qui mutuam eis sub hac occasione pecuniam darent. Sed quia lex usuras prohibuerat,  nec aperte eis duplicatam pecuniam exigere poterant, excogitauerunt rursus aliam fraudem, ut pro usuris reciperent uarias species munerum, uuam passam, uidelicet, et diuersi generis poma, ut quod in nummo non licebat, in his rebus exigerent, que nummis emuntur: hos appellabant ipsi proprio sermone collybistas, qui collubia, id est, uilia munuscula dabant, que Grece tragemata, Latine bellaria dicuntur. Istiusmodi negotiationes et fraudes cernens Dominus in domo Patris sui fieri, sicut beatus Ioannes dicit; facto flagello de resticulis, innumeram multitudinem de templo eiecit. Attendant istud Ecclesie sacerdotes, et caueant ne domum Dei in speluncam latronum uertant. Latro enim est, qui lucra de regione sectatur, et ex cultu sanctitatis studet occasioni negotiationis. Proinde metuendum est illis, ne sicut illi de templo materiali eiecti sunt, ita isti de templo spiritali eiiciantur. Quotidie enim Dominus domum Patris sui, sanctam, uidelicet, Ecclesiam, intrat, et  occupatos lucris turpibus eiicit, atque unius criminis habere uendentes pariter et ementes. uendentes enim sunt, qui sacros ordines ad premium largiuntur; ementes uero, qui pro iustitia pecuniam tribuunt, et dato pretio patronis emunt peccatum. Notandum uero quod dicitur: Mensas nummulariorum, et cathedras uendentium columbas euertit. Quid enim per mensas nummulariorum, nisi altaria intelliguntur, que per auaritiam malorum sacerdotum mense efficiuntur nummulariorum? quid uero per cathedras uendentium columbas, nisi magistralis dignitas in Ecclesia accipitur, que et ipsa cum ad lucra deflexerit, ad nichilum redigitur? Quid uero per columbas, nisi Spiritus sanctus accipitur, qui super Dominum baptizatum in columbe specie apparuit? Qui autem sunt qui columbas uendunt, nisi hi qui Spiritum sanctum per manus impositionem ad premium tribuunt? Sed Dominus cathedras uendentium columbas euertit, quia talium sacerdotium destruit. Quicunque enim episcopus gratiam Spiritus sancti uendiderit,  etiamsi non in conspectu hominum pontificali stola fulgere uideatur, iam ante Dei oculos sacerdotio priuatus est. Hinc et sacri canones simoniacam heresin anathematizant, et sacerdotio priuari precipiunt eos qui pro spiritali gratia impensa querunt pretium. Moraliter: Sicut in ciuitate templum ceteris edificiis preeminet, ita in plebe fidelium uita religiosorum. Templum ergo Dei est ipsa mens fidelium, dicente Apostolo: uos estis templum Dei, et Spiritus sanctus habitat in uobis. Hec igitur mens fidelis, si relicta innocentia in lesionem proximi peruersas perfert cogitationes, spelunca utique latronum efficitur? nec iam domus orationis uocatur, sed latibulum latronum. Nam illud meditatur agere, unde proximo suo possit nocere. Non ergo sit in domo pectoris nostri negotiatio, non ementium uendentiumque commercia, ne iratus iehsu intret, et flagello districte seueritatis puniat concretas sordes sue mansionis.

Et accesserunt ad eum ceci et claudi in templo, et  curauit eos. Eiectis indignis et profanatoribus templi, cecos et claudos mirabiliter sanauit, ut per hoc uirtutis sue, suis aduersariis daret iudicium, et uocem se laudantium puerorum, Hosanna in excelsis clamantium, tali testimonio confirmaret: ostendens opere quod illi uocibus consonabant, simul etiam uisa Christi tanta potentia conuerterentur, et crederent. Ideo enim illis cernentibus cecos illuminauit, ut illi fidei lumen reciperent; ideo claudos direxit, ut isti claudicationem mentis abiicerent, et meliores pedes in recta operatione habere inciperent. uidentes autem pueros clamantes in templo: Hosanna, benedictus qui uenit in nomine Domini, dixerunt:

Audis quid isti dicunt? Indigne ferentes, quod Christo quasi diuinas laudes, et que soli Deo conueniunt, acclamarent. uerum Dominus ita responsum suum ex omni parte premuniuit, et quod diceret, ita temperauit, ut nec calumniatoribus insidiis pateret, uel laudes illas, que quasi a pueris errantibus  sibi deferrentur, abiiceret. Non enim respondebat quod illi audire uolebant: Bene dicunt pueri, iuste de me sentiunt. Nec rursus ait: Erant pueri, debetis ignoscere inscitie; sed respondit: Audio, sicque uoces illorum testimonio Psalmographi confirmauit dicens: Nunquid legistis: Ex ore infantium et lactentium perfecisti laudem? Deus enim Pater ex ore infantium et lactentium laudem perfecit, quia per simplices et innocentes filio suo testimonium perhibuit, per quod inimicos suos Iudeos infestissimos persecutores, euidentissime confudit; et relictis illis, abiit foras in Bethaniam, que domus obedientie interpretatur. Quoniam primo monstrabatur quia synagogam erat relicturus, et ad domum obedientie, hoc est, ad Ecclesiam gentium transiturus. Simul et illud intuendum, quod ita pauper erat, ut nec tugurium haberet; ita nulli adulabatur, ut in tanta urbe, tamque populosa a nemine reciperetur. Et die quidem in Hierusalem predicabat, sero uero reuertebatur  Bethaniam, ubi erat amicus eius Lazarus, cum Martha et Maria sororibus. Felices certe, multumque beati, qui Dominum hospitem habere meruerunt, cuius presentia tristitia cuncta mouebatur, salubria iucundaque omnia prouidebantur. Sed et illi nichilominus felicissimi summeque beatissimi, qui ita se ab omni malitia castos immunesque custodiunt, ut illos Dominus inhabitare, et apud eos manere dignetur. Hoc ergo uotis sedulis, hoc sanctis desideriis exposcamus, ut ita in nobis uniuersa uitia, et quidquid fedum, quidquid aspectibus suis est indignum, expurget, sic nos uirtutum floribus exornet, quatenus penetralia cordis nostri aptissimum sibi habitaculum efficere dignetur, Dominus et Redemptor noster iehsu, qui cum Deo Patre et Spiritu sancto uiuit et regnat per omnia secula seculorum. Amen.



HOMILIA XLIII. IN EADEM FERIA.


 MARC. XI, MATTH. XXI, LUC. XIX, IOAN. II. In illo tempore, cum introisset iehsu in templum, cepit eiicere uendentes et ementes in templo.

Quod maledicendo ficum infructuosam per figuram fecit Dominus, hoc idem mox apertius ostendit eiiciendo improbos e templo. Neque enim aliquid peccauit arbor, quod esuriente Domino poma non habuit, quorum necdum tempus aduenerat; sed peccauere sacerdotes, qui in domo Domini negotia secularia gerebant, et fructum pietatis, quem debuerant, quemque in eis Dominus esuriebat, ferre supersederant. Arefecit Dominus arborem maledicto , ut homines hec uidentes siue audientes, multo magis intelligerent sese diuino condemnandos esse iudicio, si absque operum fructu de plausu tantum sibi religiosi sermonis, uelut de sonitu et tegumento blandirentur uiridantium foliorum. uerum quia non intellexerunt, in ipsos consequenter districtionem merite ultionis exercuit, et eiecit commercia  rerum humanarum de domo illa, in qua diuinas tantum res agi, hostias et orationes Deo offerri, uerbum Dei legi, audiri et decantari preceptum erat. Et quidem credendum est quia ea tantum uendi uel emi repererit in templo, que ad ministerium necessaria essent eiusdem templi, iuxta hoc quod alias factum legimus, cum idem templum ingrediens inuenit in eo uendentes et ementes, oues, et boues, et columbas . Quia nimirum hec omnia non nisi ut offerrentur in domo Domini eos qui de longe uenerant ab indigenis comparare credendum est. Si ergo Dominus nec ea uolebat uenundari in templo, quem in templo uolebat offerri, uidelicet, propter studium auaritie, siue fraudis, quod proprium solet negotiantium facinus, quanta putas animaduersione puniret, si inuenisset ibi aliquos risui uel uaniloquio uacantes, aut alii cuilibet uitio mancipatos? Si enim ea que alibi libere geri poterant, Dominus in domo sua temporalia negotia geri non patitur, quanto magis  ea que nusquam fieri licet plus celestis ire merentur, si in edibus Deo sacratis aguntur? uerum quia Spiritus sanctus in columba super Dominum apparuit, recte per columbas sancti Spiritus carismata signantur. Qui autem sunt in templo die hodie, qui columbas uendunt, nisi qui in Ecclesia pretium de impositione manus accipiunt, per quam, uidelicet, impositionem Spiritus sanctus celitus datur? Columba ergo uenditur, quando manus impositio, per quam Spiritus sanctus accipitur, ad pretium prebetur. Sed Redemptor noster cathedras uendentium columbas euertit, quia talium negotiatorum sacerdotium destruit. Hinc est quod sacri canones simoniacam heresim damnant, et eos sacerdotio priuari precipiunt, qui de largiendis ordinibus pretium querunt. Cathedra ergo uendentium columbas euertitur, quia ei qui spiritalem gratiam uenundant, uel ante humanos, uel ante Dei oculos sacerdotio priuantur.

Et non sinebat ut quisquam transferret uas per templum. De uasis dicit illis que mercandi gratia inferebant.  Ceterum absit ut uasa Deo dicata Dominus eiiceret de templo, uel introferri prohiberet in templum, ubi futuri sui examinis insigne pretendit exemplum; sed potius immunda et profana eliminat uasa de templo, ac ne amplius inferantur, prohibet, quando non solum de Ecclesia omnes repellit ac deturbat reprobos, uerum etiam ne ultra ad turbandam Ecclesiam intrent, eterno eos uerbere compescit. Sed et in presenti hec est uera domus Domini, id est, cordis fidelium purificatio, ut non tantum peccata, que inerant, diuinitus immissa compunctio tollat, sed etiam ne hec ultra repetant, diuina in eis gratia perseuerans adiuuet.

Et docebat, dicens eis: Nonne scriptum est: Quia domus mea domus orationis uocabitur omnibus gentibus?  Omnibus, inquit, gentibus, non uni genti Iudaice, nec in uno Hierosolyme urbis loco, sed in toto orbe terrarum, et nequaquam taurorum et hircorum et arietum, sed orationis.

 uos autem fecistis eam speluncam latronum . Qui ad accipienda munera in templo residebant, profecto quin quibusdam non dantibus lesiones exquirerent, dubium non erat. Domus ergo orationis spelunca latronum facta fuerat, quia ad hoc in templo assistere nouerant, aut non dantes munera studerent corporaliter persequi, aut dantes spiritaliter necare. Templum quoque et domus Dei, est ipsa mens atque conscientia fidelium, que si quando in lesione proximi peruersas cogitationes profert, quasi in spelunca latronum resident. Et simpliciter gradientes interficiunt, quando in eos qui in nullo rei sunt lesionis gladios defigunt. Mens enim fidelium non iam domus orationis, sed spelunca latronum est, quando, relicta innocentia et simplicitate sanctitatis, illud conatur agere, unde ualeat proximis nocere.



HOMILIA XLIu. IN FERIA QUARTA PRIMAE HEBDOMADIS QUADRAGESIMAE.


 MATTH. XII, MARC. uIII, LUC. XI. In illo tempore accesserunt ad Iesum Pharisei et Scribe, dicentes: Magister, uolumus a te signum uidere. Qui respondens ait illis: Generatio mala et adultera signum querit, et signum non dabitur ei, nisi signum Ione prophete. Sicut enim fuit Ionas in uentre ceti tribus diebus et tribus noctibus, etc.

Narratur in superioribus, quomodo Dominus demoniacum, qui erat cecus et mutus triplici miraculo sanauerat. Sed Scribe et Pharisei, qui ad hoc semper Domino adherebant, ut illius admiranda opera uel negarent, uel sinistra interpretatione deprauarent, ceperunt blasphemantes dicere quod in Beelzebub principe demoniorum eiiceret demones. Contra quos cum longa Dominus disputatione disseruisset, sicut nunc euangelista dicit, responderunt quidam de Scribis dicentes: Magister, uolumus a te signum uidere . Sic in sanatione signa postulabant, quasi  illa que uiderant non reuera fuerint. Magistrum etiam sub dolo appellabant, cuius doctrine aperta malitia repugnabant. Que uero signa, uel unde postulauerint, alius euangelista apertius ostendit dicens: uolumus signum uidere de celo . uolebat igitur ut uel in morem Elie ignem descendere preciperet de celo, uel etiam in similitudinem Samuelis estiuo tempore faceret mugire tonitrua, coruscare fulgura, imbres ruere ; tanquam illa que Dominus fecerat, non de celo fuissent, sed opera potius Beelzebub. Sed qui illa calumniabantur que pre manibus habebant, et sine utilitate sua uel fidei fieri sentiebant, multo magis illa calumniarentur, et dicerent hec non uirtute Christi, sed uariis eris passionibus accidisse. Fortassis etiam dicturi erant, similiter magos multa in Aegypto signa fecisse de celo . Sunt qui dicunt illos petiisse a Domino, ut manna plueret de celo , quia secundum alium euangelistam dixerunt: Quod signum ostendis  nobis? Patres nostri manna manducauerunt in deserto . Sed siue hoc siue illud petierint, intentione struende calumnie absque dubio fecerunt. uerum uideamus quid eis Dominus responderit.

Qui respondens, ait illis: Generatio mala et adultera signum querit. Egregie satis adulteram uocat generationem Iudeorum, quia legitimum uirum dimiserat, et, iuxta Ezechielis uaticinium, multis se amatoribus copulauerat .

Et signum, inquit, non dabitur ei, nisi signum Ione prophete . Quia enim illi signum de celo tentando petierant, respondit eis Dominus, non se signum de celo eis daturum, quod indigni erant accipere, sed tale quale Ionas naufragus, et ceto sorbente uoratus, tamen Dei miseratione liberatus, et accepit et dedit. Non enim merebantur accipere signum diuinitatis, sed humanitatis: passionis, non glorificationis. Discipulis uero suis Dominus signum dedit de celo, quia eius eterne diuinitatis gloriam,  et prius in monte transfiguratus, et post in celum ascendendo subleuatus ostendit.

Sicut enim fuit Ionas in uentre ceti tribus diebus et tribus noctibus, sic erit Filius hominis in corde terre tribus diebus et tribus noctibus. Manifestissimum est ex hoc loco Ionam prophetam typum Domini Saluatoris gestasse. Ionas namque interpretatur columba, siue dolens: que nomina utique competunt Redemptori, super quem baptizatum Spiritus sanctus in specie columbe descendit . Et de quo Isaias dicit: uere languores nostros ipse tulit, et dolores nostros ipse portauit . Ionas missus est ad predicandum Niniue, que interpretatur speciosa; et Saluator ad salutem gentium missus est, ut, illis ad fidem conuersis, sibi aptaret Ecclesiam, quam pretioso sanguine mundaret, et de turpi speciosam faceret. Piscis namque, qui Ionam uorauit in pelago significat mortem quam Dominus pertulit in mundo. Ionas in uentre ceti fuit tribus diebus et tribus noctibus, sic et Christus in sepulcro iacuit tribus  diebus, et totidem noctibus. Et sicut Ionas in uentre ceti non permansit, sed eiectus est in aridam, ita et Saluatoris nostri anima non est relicta in inferno, nec caro eius uidit corruptionem , sed per gloriam resurrectionis perductus est ad aridam immortalitatis. Quo exemplo declarat, iuxta litteram, Iudeos, sicut Niniuite quondam fuerant , grauibus peccatis fuisse obnoxios, et nisi peniterent subuersioni proximos. uerum sicut Niniuitis, ita quoque adhuc dari Iudeis tempus penitentie, nec eos debere desperare, si uellent penitentiam agere. Oritur hoc loco non contemnenda questio, quare dicatur Dominus tribus diebus et tribus noctibus fuisse in corde terre, cum, sicut Euangelium loquitur, Parasceue hora sexta sit crucifixus, et circiter horam nonam, inclinato capite, emiserit spiritum , Sabbato in sepulcro quieuerit, et prima Sabbati ualde diluculo a mortuis surrexerit. Sed hoc synecdochics accipiendum  est, a parte, uidelicet, totum. Nam si partem Parasceue cum preterita nocte, qua comprehensus est, accipias, itemque Sabbatum nichilominus cum sua nocte, ut rursum noctem Dominicam cum eodem die quo illucescente surrexit, inuenies profecto integrum triduum et tres noctes. Sciendum etiam quod dupla erit mors nostra: in anima, uidelicet, et corpore. Domini uero mors simpla fuit, quia peccatum, quod est mors anime, non admisit, sicut et eius resurrectio simpla exstitit. Dominus autem triginta sex horis iacuit in sepulcro: una, uidelicet, die, et duabus noctibus. Duodecim uero hore diei ad uiginti quatuor horas duarum noctium, simplum ad duplum sunt; et duodecim quidem hore diurne simple morti nostri Redemptoris conueniunt: uiginti quatuor autem hore nocturne, ad duplam nostram consentiunt mortem. Magno ergo sacramento una die et duabus noctibus iacuit in sepulcro, quia lucem simple mortis sue tenebris duple mortis nostre adiunxit.  ueniens enim ad nos, qui in morte carnis et spiritus eramus, unam suam, id est, carnis mortem pertulit, et duas nostras absoluit; simplam suam nostre duple contulit, et duplam nostram subegit.

uiri Niniuite surgent in iudicio cum generatione ista, et condemnabunt eam, quia penitentiam egerunt in predicatione Ione . Condemnabunt Niniuite gentem Iudeorum, non potestate, sed comparatione correctionis uite; egerunt enim penitentiam in predicatione Ione, quod quia Iudei ad predicationem Domini non fecerunt, merito illorum comparatione damnabuntur. Et ecce plus quam Ionas, hic; Ionas enim paucis diebus predicauit, Christus tribus semiannis; Ionas missus est ad Assyrios, qui barbari et increduli erant, Christus ad Iudeos, qui domestici et populus Dei esse debuerant; ille exteris gentibus, iste ciuibus locutus est; Ionas tantum uoce predicauit, nichil signorum exhibuit. Christus tot miracula faciens ubique non recipiebatur, sed contra Beelzebub calumniam sustinebat. Plus ergo Iona hic  , hoc est, in medio uestrum, hic enim loci aduerbium est.

Regina Austri surget in iudicio cum generatione ista, et condemnabit eam, quia uenit a finibus terre audire sapientiam Salomonis. Scriptura libri Regum fert quomodo regina Saba, gente sua et imperii dignitate relicta, per tot difficultates itineris uenerit in Iudeam, uolens audire sapientiam Salomonis, quodque multa munera ei obtulerit, sed plura receperit . Iuste ergo Iudeos in iudicio condemnabit, quia ipsa a finibus terre requisiuit eum, quem sapientie singularis dono nouerat esse famosum; Iudei uero secum habentes Dominum, qui est uirtus et sapientia Patris, non modo eum non audiebant, sed blasphemabant.

Regina Austri, inquit, surget in iudicio cum generatione ista. Patet ex hoc loco una bonorum et malorum resurrectio, cum regina electa dicitur resurrectura cum reprobis.

 Et ecce plus quam Salomon hic. Hoc est, impresentiarum inter uos conuersatur, qui Salomone incomparabiliter prestantior est. Mystice in Niniuitis penitentibus, et electa regina Austri fides Ecclesie predicatur, et Isreli prefertur. Sancta enim Ecclesia ex duabus partibus congregatur, altera eorum qui non peccauerunt, altera eorum qui peccare desierunt.

Cum autem immundus spiritus exierit ab homine, ambulat per loca arida, querens requiem, et non inuenit. Potest quidem simpliciter intelligi quod hoc Dominus ad ostendendum distinctionem suorum et Satane operum adiunxerit, quia, uidelicet, ipse polluta mundare uelit, Satanas uero ea que mundata fuerint grauioribus sordibus querat attaminare. Tamen etiam potest de quolibet heretico uel schismatico, siue falso catholico non inconuenienter accipi. Immundus namque spiritus exiit ab homine, quando in baptismo per confessionem fidei catholice, et  abrenuntiationem mundanorum actuum ab heretico uel schismatico diabolus egreditur. Ambulat per loca arida et inaquosa, id est, circa corda sanctorum, que ab humore fluxe cogitationis purgata sunt. Querens requiem, id est, inuestigans si quos in eis nequitie sue gressus figere possit. Sed non inueniens, quia in castis et mundis mentibus locum habere non potest, sed solum in prauorum cordibus gratam habet quietem; hinc et ad Iob de diabolo Dominus sub specie Leuiathan dicit: Sub umbra dormit in secreto calami, in locis humentibus , quia nimirum in tenebrosis et simulatricibus conscientiis quiescit, et lasciuis et luxuriosis mentibus delectatur.

Tunc dicit: Reuertar ad domum meam, unde exiui. Hoc est, Requiram hereticum, quem in baptismo dimisi. ualde autem timendus est hic uersiculus, ne forte culpa quam nobis dimissam credebamus peius nos per incuriam uacantes a bonis operibus opprimat.

Et ueniens inuenit scopis mundatam et ornatam, uel,  secundum alium euangelistam, scopis mundatam, uacantem et ornatam. ueniens enim malignus spiritus domum, id est, mentem talis hominis, inuenit scopis mundatam, hoc est, gratia baptismatis a peccatis originalibus ablutam, uacantem a bonis operibus, ornatam simulatis uirtutibus.

Tunc uadit et assumit septem alios spiritus nequiores se, et ingressi inhabitant ibi. Solet septenarius numerus in sacro eloquio pro uniuersitate accipi, quia omne seculi tempus per septem dies uoluitur. Per septem igitur alios nequiores spiritus, uniuersitas omnium uitiorum designatur. Septem ergo nequiores spiritus ingrediuntur, quia quemcunque post perceptam in baptismo remissionem peccatorum, heretica prauitas uel seculi cupiditas arripuerit, omnium seruum facit esse uitiorum. Unde bene spiritus nequiores dicuntur, quia talis cum septem capitalibus uitiis plenus sit, ipsas tamen uirtutes habere simulat.

Et fiunt nouissima hominis illius peiora prioribus.  Quia melius erat uiam ueritatis non cognoscere, quam post agnitam retrorsum conuerti .

Sic erit et generationi huic pessime. Quibus uerbis aperte ostenditur, hec similitudo specialiter ad Iudeos pertinere. Quod, inquit, specialiter in unoquolibet geri solere narraui, generaliter in generatione Iudeorum fieri non desinit. Immundus namque spiritus exiit a Iudeis, quando in monte Sinai, legem accipientes, dixerunt: Omnia que precepit Dominus Deus noster, faciemus, et obedientes erimus . Ambulauit per loca arida querens requiem, quia expulsus a Iudeis ambulauit per solitudines gentium, que arebant estu uitiorum, et pinguedinem Spiritus sancti non habebant, qua inebriari optabat Psalmista, dicens: Sicut adipe et pinguedine repleatur anima mea . Que cum postea Dominum credidissent, illo non inuento in eis loco dixit:

Reuertar in domum meam unde exiui. Hoc est, possidebo Iudeos, quos ante dimiseram. Et ueniens,  inuenit mundatam scopis, per circumcisionem uacantem, hoc est, celesti auxilio desertam, et Christum hospitem non habentem, qui dicit: Relinquetur uobis domus uestra deserta ; ornatam superstitiosis traditionibus, et hypocrisi Phariseorum. Reuertitur ad eos diabolus, quia tales erant, et addita septenaria omnium demonum plenitudine, inhabitat pristinam domum.

Et fiunt nouissima hominis illius peiora prioribus. Multo enim deteriores sunt nunc Iudei Christum in synagogis suis quotidie blasphemantes, quam essent olim in Aegypto idola colentes. Grauius quippe est non suscipere eum qui uenerit, quam non credere uenturum.

Adhuc eo loquente ad turbas, ecce mater eius et fratres stabant foris, querentes loqui ei. Occupato in officio predicationis Domino, stabant foris mater et fratres eius, querentes ei loqui, cui quidam nuntiauit.

Mater, inquiens, tua, et fratres stant foris uolentes  loqui tibi. Non simpliciter iste Domino hoc nuntiasse putandus est, sed sub dolo uolens experiri utrum operi diuino affectum carnalium preferret propinquorum. Unde prudentissime se matrem nosse dissimulat, ut ostendat se potius cognoscere et amare eos qui per cognationem spiritus propinqui sunt, quam qui per cognationem carnis; unde sequitur:

At ille respondens, dicenti sibi ait: Que est mater mea, et qui sunt fratres mei? Non autem Dominus materne pietatis respuit officium, qui per legem precepit, dicens: Honora patrem tuum, et matrem , sed Dei Patris ministeria maternis preponit affectibus. Hinc alibi dicit: Qui amat patrem et matrem super me, non est me dignus . Nec contemnit fratres, sed cognationi carnis opus preferendum docet esse predicationis. Nemo autem turbetur cum audit fratres, quia fratres Domini in Euangelio uocantur consobrini eius, filii, scilicet, Marie matertere eius, que fertur fuisse mater Iacobi minoris  et Ioseph et Iude, quos in alio Euangelio fratres Domini legimus appellatos . Mystice uero mater Domini synagoga intelligitur de carne, cuius editus est; fratres autem est populus Iudeorum. Saluatore igitur intus posito, mater eius et fratres eius stant foris, quia dum Iudei in Christum credere nollent, dum ad eum qui ad illorum salutem missus fuerat, intrare per fidem negligerent, turba gentium preoccupans ingressa est, et nunc Domini sermonibus fruitur, et doctrina illis foris stantibus, et circa terrenam legis intelligentiam, et littere custodiam diuersantibus, quique, quantum in ipsis est, magis Christum ad docenda carnalia foris cogunt exire, quam ipsi ad discenda spiritalia uolunt intrare.

Et extendens manus in discipulos suos dixit: Ecce mater mea et fratres mei. Matrem et fratres dicit apostolos, impletores paterne uoluntatis, qui a Deo Patre illum missum credebant, paratissimoque animo intendebant. Nec negauit matrem, de qua carnem  assumpserat, sicut insaniunt Marcioniste et Manichei, qui eum dicunt non habuisse uerum corpus, sed phantasticum; sed spiritalem propinquitatem carnis pretulit consanguinitati, ut et nos doceret in causa Dei nullum de affectione carnis recognoscere, unde adhuc sequitur:

Quicunque fecerit uoluntatem Patris mei qui in celis est, ipse meus frater, et soror et mater est. Quod Dominus eum qui uoluntatem Patris sui fecerit, fratrem et sororem uocat, propter utrumque sexum qui ad fidem colligitur, non est mirum. ualde autem mirum, et quesitu dignum est, quomodo etiam mater Domini dici possit. Nam et discipulos fratres dignatus est appellare post resurrectionem, ita inquiens: Ite, nuntiate fratribus meis . Qui ergo frater est in eo credendo, et Patris uoluntatem implendo, quomodo etiam mater fieri possit, inuestigandum est. Sed sciendum quia sicut quis frater Domini efficitur in eum credendo, ita etiam mater  predicando. Quasi enim mater Christi quis efficitur, cum per eius predicationem amor Domini in proximi mente generatur. Magna dignatio, inestimabilis bonitas, inenarrabilis misericordia, hominem, qui seruus uocari dignus non fueras, fratrem Domini appellari. Quam quia ex equo perpendere non ualemus, saltem digne uenerari satagamus, omnique industria laboremus, ne aliqua uitiorum feditate degeneres, et tanto nomine iudicemur indigni: defendamus nobis moribus id quod nomine uocamur, ne non intelligentes honorem diuine filiationis, comparemur iumentis insipientibus, et similes illis simus . Et ut ea que loquimur obtinere mereamur, illius semper adiutorium nobis adesse poscamus, qui cum esset unicus Filius Dei, propter nos dignatus est esse Filius hominis iehsu Christus Dominus noster, qui cum Patre et Spiritu sancto uiuit et regnat in secula seculorum. Amen.



HOMILIA XLu. IN SABBATO PRIMAE HEBDOMADIS QUADRAGESIMAE.


MARC. IX, MATTH. XuII, LUC. IX. In illo tempore assumpsit iehsu Petrum, et Iacobum et Ioannem, et duxit illos in montem excelsum seorsum solos, et transfiguratus est coram ipsis, etc.

In Euangelio Luce sic scriptum est: Factum est autem post hec uerba fere dies octo, et assumpsit Petrum, et Iacobum et Ioannem, et ascendit in montem, ut oraret, etc. Octaua autem die Dominus promissam future beatitudinis gloriam discipulis manifestat, ut et ostensa celestis uite dulcedine, cunctorum, qui hec audire possint, corda refoueat, et octonario dierum numero uerum tempore resurrectionis gaudium doceat esse uenturum. Nam et ipse octaua die, id est, post sextam Sabbati qua crucem ascendit, ac septimam Sabbati qua in sepulcro quieuit, a mortuis resurrexit: et nos post sex huius seculi etates, in  quibus pro Domino pati et laborare gaudemus, ac septimam Sabbati animarum, que interim in alia uita geritur, octaua profecto etate resurgemus. Nam quod Mattheus Dominum Marcusque post sex transfiguratum dicunt dies , nec temporis ordine, nec ratione mysterii discrepant a Luca, qui octo dies dicit, quia illi medios tantum ponunt dies, unde et absolute post sex dies factum commemorant. Hic primum quo hec Dominus promisit, et ultimum quo sua promissa compleuit, adiungit; ideoque temperantius fere dies octo ponit. Et in ratione mystica illic post sex mundi etates sanctis ab omni labore quiescendum, hic uero tempore octauo designat esse resurgendum. Unde pulchre et sextus psalmus pro octaua scribitur, cui initium est: Domine, ne in furore tuo arguas me, quia nimirum per sex etates quibus operari licet precibus est insistendum, ne in octauo retributionis tempore a iudice corripiamur irato. Quod et ipse Dominus uoluit hoc loco nos ostenso sue orationis exemplo docere, de  quo secundum Lucam dicitur: Quia ascendit in montem, ut oraret . In montem namque oraturus et transfiguraturus sic ascendit, ut ostendat eos qui fructum resurrectionis exspectant, qui regem in decore suo uidere desiderant , mente in excelsis habitare, et continuis precibus incumbere debere. Tres solummodo discipulos secum ducit, uel quia multi sunt uocati, pauci uero electi ; uel quod hi qui nunc fidem qua imbuti sunt sancte Trinitatis incorrupta mente seruauerint, tunc eterna eius merentur uisione letari.

Et transfiguratus est, inquit, coram ipsis, et uestimenta eius facta sunt splendentia, candida nimis uelut nix. Transfiguratus Saluator, non substantiam uere carnis amisit, sed gloriam future, uel sue, uel nostre, resurrectionis ostendit; qui qualis tunc apostolis apparuit, talis post iudicium cunctis apparebit electis. Nam in ipso tempore iudicandi et bonis simul et malis in forma serui uidebitur, ut uidelicet  impii quem spreuere, Iudei quem negauere, milites quem crucifixere, Pilatus Herodesque quem iudicauere, queant agnoscere iudicem. uestimenta autem Domini, recte sancti eius accipiuntur, teste Apostolo, qui ait: Quicunque ergo in Christo baptizati estis, Christum induistis . Que, uidelicet, uestimenta Domino in terris consistente despecta, aliorumque similia uidebantur; sed ipso montem petente, nouo candore refulgent, quia nunc quidem filii Dei sumus, sed nondum apparuit quid erimus. Scimus autem quia cum apparuerit, similes ei erimus. uidebimus enim eum sicuti est . Unde bene de eisdem uestimentis subditur: Qualia fullo super terram non potest candida facere; nam quia ille hoc loco intelligendus est fullo, quem penitens Psalmista precatur: Amplius laua me ab iniustitia mea, et a delicto meo munda me , non potest suis fidelibus in terra dare claritatem, que eos conseruata manet in celis.

 Et apparuit illis Elias cum Moyse, et erant loquentes cum Iesu. Moyses et Elias, quorum unum mortuum , alterum in celis raptum legimus , uisi in maiestate cum Domino, ut Lucas scribit, futuram in illo omnium sanctorum gloriam significant, qui, uidelicet, tempore iudicii, uel uiui in carne reperiendi, uel ab olim gustata morte resuscitandi, et pariter sunt regnaturi cum illo. Attestante etenim Apostolo: Mortui qui in Christo sunt, resurgent primi; deinde nos qui uiuimus, qui relinquimur, simul rapiemur cum illis obuiam Domino in era, et sic semper cum Domino erimus . Aliter, Moyses et Elias, hoc est, legislator, et prophetarum eximius, apparent et loquuntur cum Domino in carne ueniente, ut ostendant ipsum esse quem cuncta legis et prophetarum oracula promiserunt. Apparent autem non in infimis, sed in monte cum illo, quia nimirum soli illi qui mente terrena desideria transcendunt, maiestatem sancte Scripture, que in Domino  est adimpleta, perspiciunt. Denique et filii Isrel uidere Moysen, sed ad Deum in montana subeuntem sequi non merentur, ad se quoque reuersum non sine uelamine cernunt . Eliam nouere, sed solis triumphum ascendentis cum filiis prophetarum contemplatur Eliseus . Quia multi passim Scripture uerba legimus, sed quam celsa in Christi mysteriis splendeat, perpauci perfectiores intelligunt.

Et respondens Petrus ait: Rabbi, bonum est nos hic esse, et faciamus tria tabernacula, tibi unum, et Moysi unum, et Elie unum. Non enim sciebat quid diceret, erant enim timore exterriti. O quanta felicitas uisioni Deitatis inter angelorum choros adesset perpetuo, si tantum transfigurata Christi humanitas, duorumque societas sanctorum ad punctum uisa delectet, ut eos, ne discedant etiam obsequio, Petrus sistere uelit; qui etsi, pro stupore humane fragilitatis, nesciat quid dicat, insiti tamen sibi dat affectus indicium. Nesciebat enim quid diceret, qui oblitus est regnum  Dei sanctis a Domino, non alicubi terrarum, sed in celis esse promissum. Nec recordatus est, se suosque coapostolos mortali adhuc carne circumseptos, immortalis uite statum subire non posse, cui mente excesserat quod in domo Patris, que in celis est, domus manufacta necessaria non sit. Sed et usque nunc imperitie notatur, quisque Legi et Prophetis et Euangeliis tria tabernacula facere cupit, cum hec adinuicem nullatenus ualeant separari, unum habentia tabernaculum, hoc est, Ecclesiam Dei.

Et facta est nubes obumbrans eos. Qui materiale tabernaculum quesiuit, nubis accepit obumbraculum, ut discat in resurrectione non tegmine domorum, sed Spiritus sancti gloria, sanctos esse protegendos, de qua Psalmista: Filii autem hominum in protectione alarum tuarum sperabunt . Et in Apocalysi sua Ioannes: Et templum, inquit, non uidi in ea. Dominus omnipotens templum illius est, et Agnus .

 Et uenit uox de nube dicens: Hic est Filius meus carissimus, audite illum. Quia imprudenter interrogauerant, propterea responsionem Domini non merentur; sed Pater respondet pro Filio, ut uerbum Domini compleretur: Ego testimonium non dico pro me, sed Pater qui me misit, ipse pro me dicit testimonium . uox quoque de celo Patris loquentis auditur, que testimonium perhibeat de Filio, et Petrum, errore sublato, doceat ueritatem, imo in Petro ceteros apostolos. Hic est, inquit, Filius meus carissimus, huic figendum est tabernaculum, huic obtemperandum. Hic est Filius, illi serui sunt Moyses et Elias: debent et ipsi uobiscum in penetralibus cordis sui Domino tabernaculum preparare. Concordat sane hic Euangelii locus cum uerbis ipsius Moysi, quibus incarnationi Dominice testimonium ferens aiebat: Prophetam uobis suscitabit Dominus Deus uester de fratribus uestris, tanquam meipsum audietis, iuxta omnia que locutus fuerit uobis. Erit autem  omnis anima quecunque non audierit prophetam illum, exterminabitur de plebe . Quem ergo Moyses, cum uenerit in carne audiendum ab omni anima que saluari uelit, predixit, hunc iam uenientem in carne Deus Pater audiendum discipulis ostendit, et suum esse filium celesti uoce signauit. Et quasi manifestius fidem aduentus eius illis insinuans: Hic uir, inquit, hic est ille, quem Moyses iste uobis sepius in mundo nasciturum promisit. Huius uerbis iuxta preceptum ipsius Moysi et uos auscultate, et omnes ueri amatores auscultare iubete. Et notandum quod sicut Domino in Iordane baptizato , sic et in monte clarificato totius sancte Trinitatis mysterium declaratur, quia nimirum gloriam eius, quam in baptismo credentes confitemur, in resurrectione uidentes collaudabimus. Nec frustra Spiritus sanctus hic in lucida nube, ut alius euangelista commemorat , illic apparebat in columba, quia qui nunc simplici corde fidem, quam  percepit, seruat, tunc luce aperte uisionis quod crediderat contemplabitur, ipsaque, qua illustrabitur, in perpetuum gratia protegetur.

Et statim circumspicientes, neminem uiderunt amplius nisi Iesum tantum secum. Ubi cepit Filius designari, mox serui discesserunt, ne ad illos paterna uox emissa putaretur. Aliter: Cum fieret uox super filium, inuentus est ipse solus: quia cum manifestauerit seipsum electis, erit Deus omnia in omnibus , imo ipse cum suis unus per omnia Christus, id est, caput cum corpore splendebit. Propter quam unitatem alibi dicebat: Et nemo ascendit in celum, nisi qui descendit de celo, Filius hominis, qui est in celo .

Et descendentibus illis de monte precepit illis ne cui que uidissent narrarent, nisi cum Filius hominis a mortuis resurrexerit. Futuri regni premeditatio, et gloria triumphantis demonstrata fuerat in monte. Non uult ergo hoc in populis predicari, ne et incredibile  esset pro rei magnitudine, et post tantam gloriam apud rudes animos sequens crux scandalum faceret.



HOMILIA XLuI. IN FERIA TERTIA POST DOMINICAM REMINISCERE.


LUC. XX, MATTH. XXIII. MARC. XII, In illo tempore dixit iehsu discipulis suis. Attendite a Scribis, qui uolunt ambulare in stolis, et amant salutationes in foro, et primas cathedras in synagogis, et primos discubitus in conuiuiis, etc.

Ambulare in stolis, cultoribus uestimentis indutos ad publicum procedere significat: in quo inter cetera diues ille qui epulabatur quotidie splendide, peccasse describitur. Notandum autem quod non salutari in foro, non primos sedere uel discumbere uetat eos quibus hoc officii ordine competit, sed eos nimirum qui hec siue habita, seu certe non habita, indebite amant, a fidelibus quibusque quasi reprobos docet esse cauendos, animum, uidelicet, non gradum,  iusta districtione redarguens. Quamuis et hoc culpa non careat, si iisdem in foro litibus interesse, qui in cathedra Moysi Synagoge magistri desiderant appellari. Duplici sane ratione a uane glorie cupidis attendere iubemur, ne, scilicet, eorum uel simulatione seducamur, estimantes bona esse que faciunt; uel emulatione inflammemur, frustra gaudentes in bonis laudari que simulant.

Qui deuorant domos uiduarum, simulantes longam orationem, hi accipient damnationem maiorem. Non tantum, ait, accipient damnationem, sed adiunxit maiorem, ut insinuet etiam illos qui in angulis stantes orant ut uideantur ab hominibus , damnationem mereri, sed eos qui hec prolixius, quasi religiosiores, agendo, non solum laudes ab hominibus, sed et pecunias querunt, prolixiori damnatione plectendos. Sunt enim qui, se iustos et magni apud Deum meriti simulantes, ab infirmis quibuslibet, et peccatorum suorum conscientia turbatis,  quasi patroni pro eis in iudicio futuri, pecunias accipere non dubitant; et cum porrecta manus pauperi preces iuuare soleat, illi ob hoc maxime in precibus, ut pauperi nummum tollant, pernoctant; quibus illa Iude maledictio non immerito congruit, Cum iudicatur, exeat condemnatus, et oratio eius fiat in peccatum . Condemnatus quippe cum iudicatur exit, et orationem suam in peccatum recipit, qui magne nunc estimationis apud homines habitus, in diuino tunc examine non solum pro aliis se interuenire, sed nec sua sibi merita sufficere posse deprehendit, imo ipsarum, quibus humanum iudicium fefellit, precum inter crimina penas luit.



HOMILIA XLuII. IN FERIA SEXTA POST DOMINICAM.


 LUC. XX. In illo tempore cepit iehsu dicere ad plebem parabolam hanc: Homo plantauit uineam, et locauit eam colonis, et ipse peregre fuit multis temporibus, etc.

Docente Domino populum et euangelizante, conuenerunt principes sacerdotum et scribe cum senioribus, et interrogauerunt, tentantes in qua potestate signa faceret. Quibus sua arte superatis, Dominus que ceperat exsequitur, siquidem et illis audientibus, plebem magis quod uerba sua libentius audiat, alloquitur, parabolam, scilicet, inferens, qua et illos impietatis arguat, et ad gentes regnum Dei doceat transferendum. Homo ergo qui plantauit uineam, ipse est, qui, iuxta aliam parobalam, conduxit operarios in uineam suam . uinea enim Domini Sabaoth, domus Isrel est ; coloni, iidem sunt operarii, qui ad excolendam uineam hora prima, tertia, sexta et nona, dicuntur esse conducti. Ipse autem peregre fuit, non loci mutatione; nam Deus unde abesse potest, qui loquitur: Celum et terram ego implebo?  Et alibi: Ego Deus appropinquans, et non de longinquo, dicit Dominus. Sed abire  dicitur a uinea, ut uinitoribus liberum operandi arbitrium derelinquat. Cui simile est, quod locata colonis uinea per Isaiam dicit: Et exspectaui ut faceret uuas, et fecit labruscas .

Et in tempore misit ad cultores seruum, ut de fructu uinee darent illi. Qui cesum dimiserunt eum inanem. Bene tempus fructuum posuit, non prouentuum. Nullus enim fructus exstitit Iudeorum, nullus huius uinee prouentus, tametsi crebro ac sollicite quereretur, inuentus est. Seruus ergo, qui primo missus est, ipse legifer Moyses intelligitur, qui quadraginta annos continuos, fructum aliquem legis, quam dederat, a cultoribus inquirebat, sed cesum eum dimiserunt inanem. Et irritauerunt Moysen in castris, et Aaron sanctum Domini. Et uexatus est Moyses propter eos, quia exacerbauerunt spiritum eius . Qui et ipse seruus, quid de fructu uinee sentiat, palam carmine declarat dicens: Ex uinea enim Sodomorum uitis eorum, et propago eorum ex Gomorrha. Una eorum uua fellis, botrus amaritudinis ipsis. Furor draconum uinum  eorum, et furor aspidum insanabilis .

Et addidit alterum seruum mittere. Illi autem hunc quoque cedentes, et afficientes contumelia dimiserunt inanem. Seruus alter Dauid prophetam regemque significat, qui post Moysen missus est, ut colonos uinee, post edicta legalia, psalmodie modulatione et dulcedine cithare ad exercitium boni operis excitaret. Nam et ipse Dauid quo cor populi ad superna suspenderet, interitus carnalium uictimarum laudes Domini continuas suaui melodia decantari constituit. Sed et hunc affectum contumelia dimiserunt inanem. Dicentes enim: Que nobis pars in Dauid, aut que hereditas in filio Isai , regnum simul Dauid ignobili stirpe, et religionem impietate mutarunt. Attamen ille pro hac uinea, que, de Aegypto translata, Palestine montes sua umbra protexit, ne funditus exstirpetur, exorat: Domine Deus uirtutum, conuerte nunc, respice de celo, et uide, et uisita uineam istam, et dirige eam, quam plantauit dextera tua . Ubi pariter exponit qui sit homo ille qui hanc uineam plantauit, Dominus scilicet, Deus uirtutum.

Et addidit tertium mittere, qui et illum uulnerantes eiecerunt. Tertium seruum prophetarum chorum intellige, qui continuis attestationibus populum conuenerint, et que huic uinee uentura imminerunt mala predixerint. Sed quem prophetarum non sunt persecuti? et occiderunt eos qui prenuntiabant de aduentu iusti . Et hi autem multa de huius uinee sterilitate dixerunt, sed unius Ieremie planctum ponere sufficiat: Ego autem, inquit, plantaui te uineam electam, omne semen uerum. Quomodo ergo conuersa es in prauum uinea aliena?  Pro cuius uinee tuitione, ne, uidelicet, in ea, siue pro ea, fragilis et infirme citoque periture suauitatis olus nasceretur, Naboth Iezraheliten non modo uulneratum, uerum etiam legimus exstinctum . Cuius etsi nullum propheticum dictum accipimus, tamen propheticum  factum, quia multos pro hac uinea, futuros martyres proprio sanguine prophetauit. His sane tribus seruorum gradibus, omnium sub lege doctorum figuram posse comprehendi, Dominus alibi manifeste prodit dicens: Quoniam necesse est impleri omnia que scripta sunt in lege Moysi, et Prophetis, et Psalmis de me .

Dixit autem Dominus uinee: Quid faciam? Mittam Filium meum dilectum; forsitan, cum hunc uiderint uerebuntur. Quod Dominus uinee dubitatiue, et non deliberatiuo modo loqui dicitur, non de ignorantia uenit. Quid enim nesciat Dominus uinee, qui hoc loco Deus Pater intelligitur? Sed semper ambigere dicitur Deus, ut libera uoluntas homini reseruetur.

Quem cum uidissent coloni, cogitauerunt intra se, dicentes: Hic est heres, occidamus illum, ut nostra fiat hereditas. Manifestissime Dominus probat Iudeorum principes non per ignorantiam, sed per inuidentiam crucifixisse Filium Dei. Intellexerunt enim hunc esse cui dictum est: Postula a me, et dabo tibi gentes hereditatem  tuam . Et propterea quasi sibi consulentes aiebant: Ecce mundus totus post eum abit; et si dimittimus eum sic, omnes credent in eum . Hereditas ergo Filii Ecclesia est cunctis ei data de gentibus, quam non moriens illi Pater reliquit, sed ipse sua morte mirabiliter acquisiuit, quia resurgendo possedit. Hanc autem occiso eo mali coloni preripere moliebantur, cum crucifigentes eum Iudei fidem, que per eum est, exstinguere, et suam magis, que ex lege est, iustitiam preferre, ac gentibus imbuendis conabantur inserere.

Et eiectum illum extra uineam, occiderunt. Extra uineam heres uinee trucidatur, quia iehsu ut sanctificaret per suum sanguinem populum, extra portam passus est . Siue eiectus extra uineam et occisus est, quia prius ab incredulorum corde repulsus, ac deinde cruci addictus est. In cuius figuram Moyses altare holocausti, in quo uictimarum  sanguis funderetur, non intra tabernaculum, sed ad ostium posuit : mystice docens quia et Dominice crucis altare extra Hierosolymorum portam ponendum, et ipse uera Patris hostia Christus a domo Iudeorum, quam sanctificaturus adierat, non intimo corde recipiendus, sed foris esset suo cruore tingendus. Quod uero secundum Marcum mutato ordine dicitur: Et apprehendentes eum occiderunt, et eiecerunt extra uineam , notat eos pertinacie, qui nec crucifixo et resuscitato a mortuis Domino predicantibus apostolis credere uoluerint, sed quasi cadauer uile proiecerunt. Quia, quantum in se erat, a suis eum finibus excludentes, gentibus suscipiendum dederunt.

Quid ergo faciet illis dominus uinee? ueniet et perdet colonos istos, et dabit uineam aliis. Quo audito, dixerunt illi: Absit. Contradixerunt sententie Domini, quia contra suam perfidiam dictam esse cognouerunt. Intelligebant enim parabolam non merito  sanctitatis ad capienda mysterii uerba iam parati, sed malitie flammis ad agenda que dicebantur accensi; atque ideo que in mente habuerant, quamuis in parabolis dicta, quasi iam olim meditata cognoscere parati. Negantibus ergo Iudeis iustum fore scientiam diuine legis, quam ipsi spernebant, ad gentes transferri, quid Saluator respondeat, intuere.

Ille autem aspiciens eos, ait: Quid est ergo hoc quod scriptum est: Lapidem quem reprobauerunt edificantes, hic factus est in caput anguli?  Quomodo, inquit, implebitur hec prophetia, que lapidem ab edificantibus reprobatum in caput anguli dicit esse ponendum, nisi quia Christus a uobis reprobatus et occisus, credituris est gentibus predicandus? ut quasi lapis angularis duos condens in semetipsum, ex utroque populo unam sibi fidelium ciuitatem, unum templum edificet. Eosdem enim Synagoge magistros, quos supra colonos dixerat, nunc edificantes appellat, quia qui subditam sibi  plebem ad ferendos uite fructus quasi uineam excolere, ipsi hanc Deo inhabitatore dignam quasi domum construere et ornare iubebantur. Unde et Apostolus fidelibus scribens ait: Dei agricultura, Dei edificatio estis . Sed qui uinee Dei fructum negare quasi agricole mali, iidem quasi mali cementarii Domini Dei lapidem pretiosum electum, qui uel in fundamentis in angulo ponendus erat, subtrahere, hoc est, fidem Christi auditoribus suis conabantur eripere. Sed illis licet nolentibus, idem lapis caput anguli firmauit, quia de utroque populo quotquot ille uoluit sua fide coniunxit.

Omnis qui ceciderit super illum lapidem, conquassabitur: supra quem autem ceciderit, comminuet illum. Aliud est offendere Christum per mala opera, aliud negare per impietatem. Qui peccator est, et tamen illi credit, cadit quidem super lapidem et conquassatur, sed non omnino comminuitur, reseruatur enim per sapientiam ad salutem. Supra quem uero ille ceciderit, hoc est, cui lapis ipse irruerit, qui et  Christum penitus negauerit, comminuet eum, ut ne testa quidem remaneat, in qua hauriatur aque pusillum . Siue de iis dicit, quod cadunt super eum, qui illum modo contemnunt, uel iniuriis afficiunt. Ideo nondum penitus intereunt, sed tamen conquassantur, ut non recti ambulent. Supra quos autem cadit, ueniet illis desuper in iudicio cum pena perditionis. Ideo dixit: Comminuet eos, ut sint impii tanquam puluis quem proiicit uentus a facie terre .

Et querebant principes sacerdotum et scribe mittere in illum manus illa hora, et timuerunt populum. Cognouerunt enim quod ad ipsos dixerit similitudinem istam. Principes sacerdotum et Scribe quasi mentientem contra se Dominum querebant interficere, sed hoc fidem querendo, docebant uera esse que docebat. Ipse quippe est heres, cuius iniustam necem aiebat esse uindicandam. Illi nequam coloni, qui ab occidendo Dei Filio ad modicum quidem timore  humano retardari, donec ueniret hora eius, nunquam uero diuino amore potuere cohiberi. Morali sane intellectu cuique fidelium, cum mysterium baptismi, quod exerceat operando committitur, quasi uinea quam excolat locatur. Mittitur seruus unus, alter et tertius, qui de fructu accipiant, cum lex, psalmodia, prophetia, quarum monitionem bene agendo sequatur, legitur. Sed missus seruus contumeliis affectus uel cesus eiicitur, cum sermo auditus uel contemnitur, uel quod peius est, etiam blasphematur. Missum insuper heredem quantum in se est occidit, qui et Filium Dei conculcauerit, et Spiritui gratie, quo sanctificatus est, contumeliam fecerit. Perdito malo cultore, uinea dabitur alteri, cum dono gratie quod superbus spreuit, humilis quisque ditabitur. Sed et hoc quod principes sacerdotum et Scribe manum mittere querentes in Iesum, terrore populi retinentur, quotidie geritur in Ecclesia, cum quilibet solo de nomine frater eam,  quam non diligit, ecclesiastice fidei ac pacis unitatem propter cohabitantium fratrum bonorum multitudinem uel erubescit uel timet impugnare. Qui tamen, sicut de stultissima auium struthione Dominus ait: Cum tempus fuerit, in altum alas eriget , quia persequendo Ecclesiam, quasi Dominum cruci addicere, et ostentui gaudebit habere.



HOMILIA XLuIII. IN SABBATO POST DOMINICAM REMINISCERE.


LUC. Xu. In illo tempore, dixit iehsu discipulis suis parabolam hanc: Homo quidam habuit duos filios, et dixit adolescentior ex illis patri: Pater, da mihi portionem substantie que me contingit. Et diuisit illis substantiam, etc.

Murmurantibus de peccatorum susceptione Scribis et Phariseis, tres ex ordine parabolas Saluator posuit: duabus primis, de quibus disputatum est, quantum  ipse cum angelis de penitentum salute gaudeat insinuans; tertia uero, que sequitur, non suum tantummodo suorumque gaudium demonstrans, sed et inuidentium murmur reprehendens. Homo itaque, qui duos filios habuisse dicitur, Deus Pater intelligitur, duorum uidelicet genitor populorum, et quasi duarum generis humani stirpium auctor atque creator. Maior enim filius eos qui in unius Dei permansere cultura, minor eos qui usque ad colenda idola Deum deseruere significat. Pars substantie que minorem filium contingit ipse sensus in homine rationalis est. uiuere enim, intelligere, meminisse, ingenio alacri excellere, diuini substantia muneris est: quam minor filius expetiit a patre, cum homo, sua potestate delectatus, per liberum sese arbitrium regere, atque Domino que sunt exuere conditoris. Diuisitque illis substantiam, fidelibus, scilicet, sue gratie protectionem, quam desiderabant impartiendo; infidelibus uero naturalis solum ingenii, quo contenti erant, beneficium  concedendo.

Et non post multos dies, congregatis omnibus, adolescentior filius peregre profectus est in regionem longinquam, et ibi dissipauit substantiam suam uiuendo luxuriose. Longe profectus est, non locum mutando, sed animum. Quanto enim quisque plus in prauo opere delinquit, tanto a Dei gratia longius recedit. Quod non post multos dies dixit factum, ut, congregatis omnibus, peregre proficisceretur in regionem longinquam, quia non multo post institutionem humani generis placuit anime per liberum arbitrium ferre secum quamdam uelut potentiam nature sue, et deserere eum a quo condita est, presidens uiribus suis; quas uires tanto consumit citius, quanto eum deserit a quo date sunt. Itaque hanc uitam prodigam uocat, amantem fundere atque spatiari pompis exterioribus, intus inanescentem, cum ea quisque sequitur que ab illa procedunt, et relinquit eum qui sibi est interior.

Et post quam omnia dissipasset, facta est fames ualida  in regione illa. Omnia que dissipauit, ornamenta nature que consumpsit significat; fames in regione longinqua indigentia uerba ueritatis est in obliuione Creatoris. De qua dictum est in prophetis: Quia mittet Dominus famem in terra, non famem panis, neque sitim aque, sed audiendi uerbum Dei .

Et ipse cepit egere; et abiit, et adhesit uni ciuium regionis illius. Merito egere cepit, qui thesauros sapientie Dei, diuitiarumque celestium altitudinem dereliquit. Unus autem ciuium regionis illius, cui egens adhesit, ille est utique, qui concupiscentiis terrenis merito sue peruersitatis prepositus, princeps huius mundi a Domino uocatur . Et de quo Apostolus: Deus, inquit, huius seculi excecauit mentes infidelium .

Et misit illum in uillam suam, ut pasceret porcos. In uillam mitti, est substantie mundialis cupiditate subiugari, de qua in alia parabola quidam spiritales epulas, ad quas inuitabatur, fastidiens dixit: uillam  emi, et necesse habeo exire, et uidere illam . Porcos uero pascere, est ea quibus immundi spriritus gaudeant operari.

Et cupiebat implere uentrem suum de siliquis quas porci manducabant. Silique quibus porcos pascebat sunt doctrine seculares sterili suauitate resonantes, de quibus laudes idolorum fabularumque ad deos gentium uario sermone atque carminibus percrepant, quibus demonia delectantur. Unde cum iste saturari cupiebat, aliquid solidum et rectum, quod ad beatam uitam pertineret, inuenire uolebat in talibus, et non poterat. Hoc est enim quod ait:

Et nemo illi dabat. In se autem reuersus. Iam, scilicet, ab eis que forinsecus frustra illiciunt et seducunt in conscientie interiora reducem faciens intentionem suam.

Dixit: Quanti mercenarii patris mei abundant panibus, ego autem hic fame pereo. Unde hoc scire poterat, in quo erat tanta obliuio Dei, sicut in omnibus  idololatris fuit, nisi quia ista recogitatio iam resipiscentis est, cum Euangelium predicaretur? Mercenarii ergo patris abundant panibus, quia qui future mercedis intuitu digna operari satagunt, quotidianis superne gratie reficiuntur alimoniis. At uero fame pereunt, qui, extra patris edes positi, uentrem cupiunt implere de siliquis, id est, qui sine fide uiuentes, uitam beatam inanis philosophie studiis inquirunt. Sicut enim panis, qui cor hominis confirmat , uerbo Dei quo mentem reficiat, assimulatur, ita siliqua, que et ipsa intus inanis, foris mollis est, et corpus non reficit, sed implet, ut sit magis oneri quam usui, seculari sapientie non immerito comparatur, cuius sermo facundie plausu sonorus, sed uirtute utilitatis est uacuus.

Surgam et ibo ad patrem meum, et dicam illi: Pater, peccaui in celum et coram te. Quam misericordem piumque nouerat patrem, qui nec offensus a filio patris dedignetur audire uocabulum. Surgam ergo, inquit, quia me iacere cognoui; et ibo, quia longe recessi,  ad patrem meum, quia sub principe porcorum miserabili egestate tabesco, Peccaui autem in celum, coram spiritibus angelicis sanctisque animabus, in quibus sedes est Dei, significat; coram te uero, in ipso conscientie interioris conclaui, qua Dei solius oculi penetrare ualebant.

Et iam non sum dignus uocari filius tuus. Fac me sicut unum de mercenariis tuis. Ad filii quidem affectum, qui omnia que patris sunt sua esse non ambigat, aspirare nequaquam presumit, sed mercenarii statum iam pro mercede seruiturus desiderat. uerum ne hunc quidem nisi paterna dignatione se mereri posse testatur. Ubi sunt ergo Pelagianiste, qui sua se uirtute saluari posse confidunt, contra apertissimam ueritatis sententiam que ait: Sine me nichil potestis facere ?

Et surgens uenit ad patrem suum. uenire ad patrem, est in Ecclesia constitui per fidem, ubi iam possit esse peccatorum legitima et fructuosa confessio.

 Cum autem adhuc longe esset. Et antequam intelligeret Deum, sed tamen cum iam pie quereret.

uidit illum pater ipsius. Impios enim et superbos conuenienter non uidere dicitur, tanquam ante oculos non habere. Ante oculos enim haberi, non nisi qui diliguntur dici solent.

Et misericordia motus est, et occurrens cecidit super collum eius. Non enim Pater unigenitum Filium deseruit, in quo usque ad nostram longinquam etiam peregrinationem cucurrit atque descendit, quia Deus erat in Christo, mundum reconcilians sibi . Et ipse Dominus ait: Pater in me manens ipse facit opera sua . Quid est autem cadere super collum eius, nisi inclinare et humiliare in amplexum eius brachium suum? Et brachium Domini cui reuelatum est ? quod est utique Dominus noster iehsu Christus.

Et osculatus est eum. Consolari uerbo gratie Dei  ad spem indulgentie peccatorum, hoc est, post longa itinera remeantem a Patre mereri osculum caritatis.

Dixitque ei filius: Pater, peccaui in celum et coram te; iam non sum dignus uocari filius tuus. Incipit iam peccata constitutus in Ecclesia confiteri, nec dicit omnia que dicturum se esse promiserat, sed usque ad illud: Non sum dignus uocari filius tuus. Hoc enim uult fieri per gratiam, quod se indignum esse per merita fatetur. Non addidit quod in illa meditatione dixerat: Fac me sicut unum de mercenariis tuis. Cum enim panem non haberet, uel mercenarius esse cupiebat, quod post osculum patris generosissime iam dedignatur. Intelligit namque inter filium, mercenarium et seruum, non minimam esse distantiam: seruum, uidelicet, esse eum qui adhuc metu gehenne, siue presentium legum a uitiis temperat; mercenarium, qui, spe atque desiderio regni celorum, filium, affectu boni ipsius atque amore uirtutum.  In quarum uirtutum trium consummatione, beatus Apostolus omnem salutis summam concludens, Nunc, inquit, manet fides, spes, caritas, tria hec, maior autem his caritas . Fides namque est, que, futuri iudicii ac suppliciorum metu, uitiorum facit contagia declinare; spes, que, mentem nostram de presentibus auocans, uniuersas corporis uoluptates celestium premiorum exspectatione contemnit; caritas, que nos ad mortem Christi et spiritalium uirtutum fructum mentis ardore succedens, quidquid illis contrarium est, toto facit odio detestari. Unde prodigus iste postquam in semetipsum reuersus, dire famis supplicia formidabat, uelut iam seruus effectus, etiam mercenarii statum de mercede iam cogitans concupiscit. Sed eum pater occurrens, non contentus minora concedere, utroque gradu sine dilatione transcurso, pristine filiorum restituit dignitati; nec iam de mercede conductoris, sed de hereditate fecit cogitare parentis.

 Dixit autem pater ad seruos suos: Cito proferte stolam primam, et induite illum. Stola prima est uestis innocentie, quam homo bene conditus accepit, sed male persuasus amisit, quando post culpam preuaricationis cognouit se esse nudum, gloriaque immortalitatis perdita pelliceum, hoc est, mortale sumpsit indumentum. Serui qui eam proferunt, reconciliationis predicatores sunt. Proferunt enim stolam primam, quando mortales terrenosque homines ita sublimandos asseuerant, ut non solum ciues angelorum, sed et heredes Dei, et coheredes sint Christi futuri .

Et date annulum in manum eius, et calceamenta in pedes. Annulus est uel sincere fidei signaculum, qua cuncta promissa in credentium cordibus certa impressione signantur, uel nuptiarum pignus illarum quibus Ecclesia sponsatur. Et bene annulus in manum datur, ut per opera fides clarescat, et per fidem opera firmentur. Calceamenta autem in pedes officium  euangelizandi denuntiant, ut cursus mentis ad celestia tendens, a terrenarum cogitatione rerum inuiolata seruetur et munda, priorumque munitus exemplis, super serpentes et scorpiones securus incedat. Manus igitur et pedes, id est, opus ornatur et cursus, opus, ut recte uiuamus; cursus, ut ad eterna gaudia properemus. Non enim habemus hic manentem ciuitatem, sed futuram inquirimus .

Et adducite uitulum saginatum, et occidite. uitulus saginatus ipse item Dominus est, sed secundum carnem. Et bene saginatus, quia caro eius adeo est spiritali opima uirtute, ut pro totius mundi salute sufficiat in odorem suauitatis, nidorem, uidelicet, immolationis ad Deum mittere, et pro omnibus exorare. Adducere autem uitulum, et occidere, est predicare Christum, et mortem eius insinuare. Tunc etenim cuique nostrum quasi recens occiditur, cum credit occisum; tunc caro eius comeditur, cum eius  passionis sacramentum et ore ad emundationem percipitur, et corde ad imitationem cogitatur.

Et manducemus et epulemur, quia hic filius meus mortuus erat, et reuixit; perierat, et inuentus est. Non solum filius, qui reuixit, et inuentus est, uerum pater et serui illius sacrosancti uituli qui propter filium occisus erat carne refecti epulantur, quia Patris cibus salus est nostra, et Patris gaudium nostrorum est remissio peccatorum. Nec tantum Patris, sed et Filii et Spiritus sancti, quia sicut una in diuinitate uoluntas et operatio, ita et una est delectatio sancte et indiuidue Trinitatis. Unde beatus Abraham tres angelos hospitio recipiens , uitulum tenerrimum et optimum occidisse, eisque cum lacte, pane et butyro, epulandum legitur obtulisse. Quia qui beatam Trinitatem recte deuotionis officiis reficere, id est, letificari desiderat, mortem quoque debet unigeniti Filii Dei in carne, que est una in eadem Trinitate persona pie confessionis sinceritate celebrare. Et notandum quod ante stola prima, ante  annulus, ante calceamenta prestantur, et sic deinde uitulus immolatur, quia nisi spem quisque prime immortalitatis induerit, nisi annulo fidei opera premunierit, nisi ipsam fidem pie confitendo predicauerit, non potest sacramentis interesse celestibus.

Et ceperunt epulari. Iste epule atque festiuitas nunc celebrantur, per orbem terrarum Ecclesia dilatata atque diffusa. uitulus enim ille in corpore et sanguine Dominico et offertur Patri, et pascit totam domum.

Erat autem filius eius senior in agro. Filius senior, populus Isrel est, qui, licet in longinqua non abierit, non tamen domi, sed in agro dicitur esse moratus, quia populus idem neque usque ad colenda Creatorem deseruit, neque legis, quam acceperat, interiora penetrauit, sed, littere solum custodia contentus, exteriora magis et terrena operari simul et sperare solebat, audiens per prophetam: Si uolueritis et audieritis me, bona terre comedetis  .

Et cum ueniret et appropinquaret domui, audiuit symphoniam et chorum. Appropinquat filius domui, cum populus ille in quibuscunque Isrelitis considerationibus  labore seruilis operis improbato, ex iisdem Scripturis Ecclesie libertatem considerat. Audit symphoniam et chorum, scilicet, spiritus plenos uocibus consonis Euangelium predicare, quibus dictum est: Obsecro uos, fratres, ut idipsum dicatis omnes  et concorditer, conuersantium animam et cor unum in laudes Dei.

Et uocauit unum de seruis, et interrogauit que hec essent. Idque dixit illi. uocat unum de seruis, cum sumit ad legendum aliquem Prophetarum, et in eo querens quodammodo interrogat, unde ista festa in Ecclesia celebrantur, in quibus se esse non uidet. Respondeat ei seruus patris Propheta:

Frater tuus uenit, et occidit pater tuus uitulum saginatum,  quia saluum illum recepit. In extremis enim terre fuit frater tuus, sed inde maior exsultatio cantantium Domino canticum nouum, quia laus eius ab extremis terre . Et propter eum qui absens erat, occisus est ille cui dictum est: Et holocaustum tuum pingue fiat .

Indignatus est autem, et nolebat introire. Pater ergo illius egressus cepit rogare illum. Indignatur etiam nunc, et adhuc non uult introire. Cum ergo plenitudo gentium intrauerit, egredietur opportuno tempore pater eius, ut etiam omnis Isrel saluus fiat, ex cuius parte cecitas facta est, uelut absentia in agrum, donec plenitudo filii minoris longe in idololatria gentium constituti redux ad manducandum uitulum intraret . Erit enim quandoque aperta uocatio Iudeorum in salute Euangelii, quam manifestationem uocationis tanquam egressum patris appellat ad rogandum maiorem filium.

At ille respondens dixit patri suo: Ecce tot annis  seruio tibi, et nunquam mandatum tuum preterii. Queritur quomodo ille populus nunquam mandatum Dei preterisse dicatur; sed facile illud occurrit, neque de omni mandato dictum esse, sed de uno maxime necessario, quo nullum alium Deum colere iussus est. Neque iste filius in omnibus Isrelitis, sed in his intelligitur habere personam, qui nunquam ab uno Deo ad simulacra conuersi sunt. Quamuis enim, tanquam in agro positus, iste filius terrena desideraret, ab uno tamen Deo ista desiderabat bona, quod etiam patris ipsius testimonio comprobatur, cum dicit: Tu mecum es semper. Non enim quasi mentientem redarguit, sed secum perseuerantiam eius approbans, ad perfruitionem potioris atque iucundioris exsultationis inuitat.

Et nunquam dedisti mihi hedum, ut cum amicis meis epularer. Peccator profecto hedi nomine signis ficari solet, sed absit ut Antichristum intelligam. Multum enim absurdum est eum cui dicitur, Tu mecum  es semper, hoc a Patre optasse, ut Antichristo crederet. Neque omnino in eis Iudeorum, qui Antichristo credituri sunt, istum filium fas est intelligi. Quomodo autem epularetur ex illo hedo, si ipse est Antichristus, qui non ei crederet? Aut si hoc est epulari ex hedi occisione, quod est de Antichristi perditione letari, quomodo dicit filius quem recipit pater hoc sibi non fuisse concessum, cum omnes filii Dei de illius aduersarii damnatione letaturi sint? Nimirum ergo ipsum Dominum sibi negatum ad epulandum conqueritur, dum eum peccatorem putat. Cum enim hedus est illi genti, id est, cum eum sabbati uiolatorem et profanatorem legis existimat, iucundari epulis eius non meruit, ut quod ait: Nunquam dedisti mihi hedum, ut cum amicis meis epularer, tale sit, ac si diceret: Eum qui mihi hedus uidebatur, nunquam mihi dedisti ad epulandum, eo ipso mihi illum ipsum non concedens, quo mihi hedus uidebatur. Quod autem dicit Cum amicis meis,  aut ex persona principum cum plebe intelligitur, aut persona populi Hierosolymitani cum ceteris populis Iuda.

Sed postquam filius tuus hic, qui deuorauit substantiam suam cum meretricibus, uenit, occidisti illi uitulum saginatum. Meretrices sunt gentilium superstitiones, cum quibus substantiam dissipare est, relicto uno connubio uerbi Dei, cum turba demonum cupiditate turpissima fornicari.

At ipse dixit illi: Fili, tu semper mecum es, et omnia mea tua sunt. Epulari autem et gaudere oportebat, quia frater tuus hic mortuus erat, et reuixit; perierat, et inuentus est. Quod dicit Et omnia mea tua sunt, non putandum est ita dictum, quasi non sint et fratris, ut tanquam in terrena hereditate patiaris angustias. Quomodo possint esse omnia maioris, si habet ibi iunior etiam partem suam? Sic enim a perfectis et perpurgatis, ac iam immortalibus filiis habentur omnia, ut sint et omnium singula, et omnia singulorum. Ut enim cupiditas nichil sine angustia,  ita nichil cum angustia caritas tenet. Cum ergo beatitatem illam obtinuerimus, nostra erunt ad uiuendum superiora, nostra erunt ad conuiuendum equalia, nostra erunt ad dominandum inferiora. Si quem autem mouet quomodo Patri supplicans ueritas dicat: Et mea omnia tua sunt, et tua mea , cui simillimum uidetur sonare quod huic filio dicitur: Et omnia mea tua sunt, sciat unigeniti Filii esse omnia que Patris sunt, per hoc quod etiam ipse Deus est, et de Patre natus, Patri est equalis. Nam et illud quod de Spiritu sancto loquens ait: Omnia que habet Pater, mea sunt. Propterea dixi quia de meo accipiet, et annuntiabit uobis , de his dixit, que ad ipsam Patris pertinent diuinitatem, in quibus illi est equalis omnia, que habet Pater habendo. Neque enim Spiritus sanctus de creatura, que Patri est subiecta, et Filio erat accepturus quod ait: De meo accipiet, sed utique de Patre, de quo procedit Spiritus, de quo natus est et filius. Siue itaque duos  filios hos ad utrumque populum, siue  ad duos quoslibet homines, penitentem, uidelicet, et iustum, uel qui sibi iustus uideatur, referre uolueris, congaudeat maior frater, quia frater iunior mortuus erat, et reuixit; perierat, et inuentus est.



HOMILIA XLIX. IN DOMINICA TERTIA QUADRAGESIMAE.


LUC. XI, MATTH. IX, MARC. III. In illo tempore iehsu eiiciens demonium, et illud erat mutum, etc.

Demoniacus iste apud Mattheum non solum mutus, sed et cecus fuisse narratur, curatusque dicitur a Domino, ita ut loqueretur, et uideret . Tria ergo signa simul in uno homine perpetrata sunt: cecus uidet, mutus loquitur, possessus demone liberatur. Quod et tunc quidem carnaliter factum est, sed et quotidie completur in conuersione credentium, ut, expulso primum demone, fidei lumen  aspiciant, deinde ad laudes Dei tacentia prius ora laxentur.

Quidam autem ex eis dixerunt: In Beelzebub principe demoniorum eiicit demonia. Non hec aliqui de turba, sed Pharisei calumniabantur et Scribe, sicut alii euangeliste testantur. Turbis quippe, que minus erudite uidebantur, Domini semper facta mirantibus, illi contra uel negare hec, uel que negare nequiuerant sinistra interpretatione peruertere, laborabant, quasi non hec diuinitatis, sed immundi spiritus opera fuissent, id est, Beelzebub, qui Deus est Accaron . Nam Beel quidem ipse est Baal, Zebub autem musca uocatur. Nec iuxta quedam mendosa exemplaria, l litera, uel d, in fine est nominis legenda, sed b. Beelzebub ergo baal muscarum, id est, uir muscarum, siue habens muscas, interpretatur, ob sordes, uidelicet, immolatitii cruoris, ex cuius spurcissimo ritu uel nomine principem demoniorum cognominabant.

Et alii tentantes, signum de celo querebant ab eo.  uel in morem Elie ignem de sublimi uenire cupiebant , uel in similitudinem Samuelis tempore estiuo mugire tonitrua, coruscare fulgura, imbres ruere , quasi non possint et illa calumniari, et dicere ex occultis et uariis eris passionibus accidisse. At tu qui calumniaris ea que oculis uides, manu tenes, utilitate sentis, quid feceris de iis que de celo uenerint? Utique respondebis, et magos in Aegypto multa signa fecisse de celo .

Ipse autem ut uidit cogitationes eorum, dixit eis: Omne regnum in seipsum diuisum desolabitur, et domus supra domum cadet. Non ad dicta, sed ad cogitata respondit, ut uel sic compellerentur credere potentie eius, qui cordis uidebat occulta. Si autem omne regnum in seipso diuisum desolatur, ergo Patris, et Filii et Spiritus sancti regnum non est diuisum, quod sine ulla contradictione non aliquo impulsu desolandum, sed eterna est stabilitate mansurum. Si uero sancte et indiuidue trinitatis indiuiduum,  imo quia indiuiduum manet regnum, desistant Ariani minorem Patre Filium, minorem Filio sanctum dicere Spiritum, quia quorum unum est regnum, horum est et una maiestas.

Si autem et Satanas in seipso diuisus est, quomodo stabit regnum ipsius, quia dicitis in Beelzebub eiicere me demonia? Hoc dicens ex ipsorum confessione uolebat intelligi, quod in eum non credendo in regno diaboli esse elegissent, quod utique aduersum se diuisum stare non posset. Eligant ergo Pharisei quod uoluerint: si Satanas Satanam non potest eiicere, nichil contra Dominum quod dicerent inuenire potuerunt; si autem potest, multo magis sibi prospiciant, et recedant de regno eius, quod aduersum se diuisum stare non potest. In quo autem Dominus Christus eiiciat demones, ne demoniorum principem existiment, attendant quod sequitur:

Si autem ego in Beelzebub eiicio demonia, filii uestri in quo eiiciunt? Ideo ipsi iudices uestri erunt.  Dixit hoc utique de discipulis suis illius populi filiis, qui certe discipuli Domini Iesu Christi bene sibi conscii fuerant nichil se malarum artium a bono magistro didicisse, ut in principe demoniorum eiicerent demones. Ideo, inquit, ipsi iudices erunt uestri. Ipsi, inquit, ipsi ignobilia et contemptibilia huius mundi, in quibus non artificiosa malignitas, sed sancta simplicitas mee uirtutis apparet, ipsi testes mei iudices erunt uestri. Aliter Filios Iudeorum exorcistas gentis illius ex more significat, qui ad inuocationem eiiciebant demones. Et coarctat eos interrogatione prudenti, ut confiteantur spiritus sancti esse opus. Quod si expulsio, inquit, demonum in filiis uestris, Deo, non demonibus, deputatur, quare in me idem opus non eamdem habeat causam? Ergo ipsi uestri iudices erunt, non potestate, sed comparatione, dum illi expulsionem demonum Deo assignant, uos Beelzebub principi demoniorum.

Porro, si in digito Dei eiicio demonia, profecto peruenit  in uos regnum Dei. Iste est digitus quem confitentur et magi, qui contra Moysen et Aaron signa faciebant, dicentes: Digitus Dei est iste , quo et tabule lapidee scripte sunt in monte Sina . Igitur manus et brachium Dei Filius est, et digitus eius Spiritus sanctus, Patris et Filii et Spiritus sancti una substantia est. Non te scandalizet membrorum inequalitas, cum edificet unitas corporis. Aliter, Digitus Dei uocatur Spiritus sanctus propter partitionem donorum, que in eo dantur unicuique propria, siue hominum, siue angelorum. In nullis enim membris nostris magis apparet partitio quam in digitis. Quod autem dixit: Peruenit in uos regnum Dei, regnum Dei nunc dicit, quo damnantur impii, et a fidelibus de peccatis suis penitentiam nunc agentibus secernuntur.

Cum fortis armatus custodit atrium suum, in pace sunt ea que possidet. Fortem diabolum, atrium uero illius mundum, qui in maligno positus est, appellat,  in quo usque ad Saluatoris aduentum male pacato potiebatur imperio, quia in cordibus infidelium sine ulla contradictione quiescebat. Unde et alibi princeps mundi uocatur, dicente Domino: uenit enim princeps mundi, et in me nichil inueniet . Et iterum: Nunc princeps mundi eiicietur foras . De qua et hic eiectione subiungitur:

Si autem fortior illo superueniens uicerit eum, uniuersa arma eius auferet, in quibus confidebat, et spolia eius distribuet. De seipso quippe loquitur, quod non concordi fallax operatione, quemadmodum calumniabantur, sed fortiori potentia uictor, homines a demonio liberaret. Arma in quibus male fortis ille confidebat astutie dolique sunt nequitie spiritalis, spolia uero eius ipsi homines sunt ab eo decepti. Que uictor Christus distribuit, quod est insigne triumphantis, quia captiuam ducens captiuitatem, dedit dona hominibus, quosdam quidem apostolos, alios euangelistas, hos prophetas, illos pastores ordinans et doctores .

 Qui non est mecum, aduersum me est; et qui non colligit mecum, dispergit. Non putet quisquam de hereticis dictum et schismaticis, quanquam et ita ex superfluo possit intelligi, sed ex consequentibus textuque sermonis ad diabolum refertur, et quod non possint opera Saluatoris Beelzebub operibus comparari. Ille cupit animas hominum tenere captiuitas, Dominus liberare; ille predicat idola hic unius Dei notitiam; ille trahit ad uitia, hic ad uirtutem reuocat. Quomodo ergo possunt habere concordiam inter se, quorum opera diuisa sunt?

Cum immundus spiritus exierit de homine, perambulat per loca inaquosa. Quamuis simpliciter intelligi possit, Dominum hec ad distinctionem suorum et Satane operum adiunxisse, quod, scilicet, ipse semper polluta mundare, Satanas uero mundata grauioribus festinet attaminare sordibus, tamen et de heretico quolibet, uel schismatico, uel etiam malo catholico, potest non inconuenienter accipi. De quo  tempore baptismatis spiritus immundus, qui in eo prius habitauerat, ad confessionem catholice fidei, abrenuntiationemque mundane conuersationis eiiciatur, locaque inaquosa peragret, id est, corda fidelium, que a mollitie fluxe cogitationis expurgata sint, callidus insidiator exploret, si quos ibi forte sue nequitie gressus figere possit. Sed bene dicitur:

Querens requiem, et non inueniens. Quia castas mentes effugiens, in solo diabolus corde prauorum gratam sibi potest inuenire quietem. Unde de illo Dominus: Sub umbra, inquit, dormit in secreto calami et locis humentibus . In umbra, uidelicet, tenebrosas conscientias, in calamo, qui foris nitidus, intus est uacuus, simulatrices, in locis humentibus, lasciuas mollesque mentes insinuans.

Dicit: Reuertar in domum meam unde exiui. Timendus est iste uersiculus, non exponendus, ne culpa, quam in nobis exstinctam credebamus, per  incuriam nos uocantes opprimat.

Et cum uenerit, inuenit scopis mundatam. Hoc est, gratia baptismatis a peccatorum labe castigatam, sed nulla boni operis industria cumulatam. Unde bene Mattheus hanc domum uacantem, scopis mundatam atque ornatam dicit inuentam . Mundatam, uidelicet, a uitiis pristinis per baptismum; uacantem a bonis actibus per negligentiam; ornatam simulatis uirtutibus per hypocrisin.

Et tunc uadit et assumit septem alios spiritus nequiores se, et ingressi habitant ibi. Per septem malos spiritus uniuersa uitia designat. Quemcunque enim post baptisma siue prauitas heretica, seu mundana cupiditas, arripuerit, mox omnium prosternet in ima uitiorum. Unde recte nequiores tunc eum spiritus dicuntur ingressi, quia non solum habebit illa septem uitia, que septem spiritalibus sunt contraria uirtutibus, sed et per hypocrisin ipsas se uirtutes habere simulabit.

Et sunt nouissima hominis illius peiora prioribus.  Melius quippe erat ei uiam ueritatis non cognoscere, quam post agnitionem retrorsum conuerti . Quod in Iuda traditore, , uel Simone mago , ceterisque talibus, specialiter legimus impletum. Quod autem generaliter hec parabola tendat, ipse secundum Mattheum Saluator exposuit, ubi ea terminata mox subdidit, dicens: Sic erit et generationi huic pessime , id est, quod de uno quolibet specialiter geri solere narraui, hoc in tota generaliter huius populi gente geri non desinit. Immundus quippe spiritus exiuit a Iudeis, quando acceperunt legem, et ambulauit per loca arida querens sibi requiem: expulsus, uidelicet a Iudeis ambulauit per gentium solitudines. Que cum postea Domino credidissent, ille, non inuento loco in nationibus, dixit: Reuertar ad domum meam pristinam, unde exiui; habebo Iudeos, quos ante dimiseram. Et ueniens inuenit uacantem, scopis mundatam. uacabat enim templum Iudeorum, et Christum hospitem  non habebat dicentem: Dimittetur uobis domus uestra deserta . Quia igitur Dei et angelorum presidia non habebant, et ornati erant superfluis obseruationibus phariseorum, reuertitur ad eos diabolus, et septenario sibi numero demonum addito, habitat pristinam domum, et fiunt posteriora illius populi peiora prioribus. Multo enim nunc maiore demonum numero possidentur blasphemantes in synagogis suis Christum Iesum, quam in Aegypto possessi fuerant ante legis notitiam, quia aliud est uenturum non credere, aliud eum non suscepisse qui uenerit. Septenarium autem numerum adiunctum diabolo, uel propter Sabbatum intellige, uel propter numerum Spiritus sancti, ut quomodo in Isaia super uirgam de radice Iesse, et florem, qui de radice conscendit, septem spiritus uirtutum descendisse narrantur , ita et e contrario uitiorum numerus in diabolo consecratus sit



HOMILIA L. IN FERIA SECUNDA POST DOMINICAM OCULI.


LUC. Iu, MATTH. XI, MARC. uI, IOAN. uI. In illo tempore dixerunt Pharisei ad Iesum: Quanta audiuimus facta in Capharnaum, fac et hic in patria tua, etc.

Refert superius euangelista, quia cum uenisset Dominus Nazareth, et in synagoga lectoris functus officio, ab omnibus intenta et studiosa fuisset intentione auditus, cunctique mirarentur in uerbis gratie, que procedebant de ore illius, ceperunt Pharisei et Scribe inuidentes dicere: Nonne hic est filius Ioseph? Quanta Nazarenorum cecitas, qui eum quem in uerbis factisque Christum esse cognoscunt, ob generis tantum notitiam contemnunt: quorum tamen error salus nostra est, et hereticorum condemnatio. In tantum enim cernebant hominem Iesum Christum, ut hunc filium Ioseph, et iuxta alios  euangelistas fabrum, uel fabri, clamarent filium. Inter que intuendum, quare Christus in carne apparens fabri filius, imo faber appellari uoluerit. Sanoque intellectu sentiendum, quod etiam per hoc se eius ante secula Filium esse docuerit, qui fabricator omnium in principio creauit Deus celum et terram . Nam etsi humana non sunt comparanda diuinis, typus tamen integer est, quia pater Christi igni operatur et spiritu. Unde et de ipso, tanquam fabri filio, precursor eius ait: Ipse uos baptizabit in Spiritu sancto et igni , qui in domo magna huius mundi diuersi generis uasa fabricat; imo uasa ire spiritus igne molliendo in misericordie uasa commutat . Unde bene Malachias, cum ex persona Patris diceret: Ecce mittam angelum meum, et preparabit uiam ante faciem meam. Et statim ueniet ad templum sanctum suum dominator, quem uos queritis ; post pauca subiunxit atque ait: Et sedebit conflans et emundans argentum, et purgabit  filios Leui, et conflabit eos quasi aurum et quasi argentum . Sed huius sacramenti Iudei ignari, diuine uirtutis opera prosapie carnalis contemplatione despiciunt, sicut non solum ex precedentibus ipsorum, sed etiam ex subsequentibus Domini uerbis apparet, cum subditur:

Et ait illis: Utique dicitis mihi hanc similitudinem, Medice, cura teipsum. Quanta audiuimus facta in Capharnaum, fac et hic in patria tua. Quorum insana perfidia sanam licet nesciens fidem confitetur, que Dominum Christum fabrum cognominat et medicum. Faber est enim uerus, quia omnia per ipsum facta sunt ; medicus est, quia omnia per ipsum restaurata sunt in celis et in terra . Et sicut de se ipse testatur, non habent opus sani medico, sed male habentes . Et quia diximus quo instrumento fabricandi, dicamus et quo utatur genere medicandi. Preteriens uidit cecum a natiuitate, exspuit in terram, et fecit lutum de sputo, liniuitque super oculos eius, et dixit ei: uade laua in  natatoria Sile , quod interpretatur missus. Abiit ergo et lauit, et uenit uidens. Agnosce igitur magne modum medicine, et gaude, quia per hanc illuminari meruisti. Lutum de terra, caro Christi est sputum de ore, diuinitas eius est, quia caput Christi Deus. Sputum luto immistum, nos illuminat in natatoria Sile baptizatos, quia uerbum coro factum est, et habitauit in nobis, et uidimus gloriam eius , quam prius tenebris arcentibus comprehendere non poteramus. Per fabrum ergo Christum creatus es, ut esses; per medicum Christum recreatus es, ut post uulnera sanus esses. Qui ab irridentibus quidem ciuibus seipsum curare, hoc est, in sua patria uirtutes facere monetur, sed non otiose ab euangelista alio excusatur , quia non poterat ibi uirtutem ullam facere, nisi paucos infirmos impositis manibus curauit. Et mirabitur propter incredulitatem illorum, ne fortasse quis uiliorem nobis fiere debere patrie putaret affectum.  Amabat itaque ciues, sed ipsi se caritate patria liuore priuabant.

Ait autem: Amen dico uobis, quia nemo propheta acceptus est in patria sua. Prophetam dici in Scripturis Dominum Christum, et Moyses est, qui ait: Prophetam suscitabit uobis Deus uester de fratribus uestris tanquam me . Non solum autem ipse qui caput et Dominus est prophetarum, sed et Elias, Ieremias, ceterique prophete minoris in patria quam in exteris ciuitatibus habiti sunt. Quia propemodum naturale est ciues semper ciuibus inuidere. Non enim considerant presentia uiri opera, sed fragilem recordantur infantiam, quasi non et ipsi per eosdem etatis gradus ad maturam etatem uenerint.

In ueritate dico uobis, multe uidue erant in diebus Elie in Isrel, quando clausum est celum annis tribus et mensibus sex, cum facta esset fames magna in omni terra, et ad nullam illarum missus est Elias,  nisi in Sarepta Sidonis ad mulierem uiduam . Non, inquit, hoc quod diuina fastidiosis ciuibus beneficia subtraho prophetarum gestis aduersatur, quia sicut, fame quondam omnem terram premente, nemo est in Iudea repertus Elie dignus hospitio, sed extere gentis est uidua quesita, que ob fidei gratiam a tanto propheta uisitari deberet. Et sicut multis ibidem leprosis Naaman tantum Syrus, quia deuote quesierat, ab Eliseo propheta curari promeruit, sic et uos non alia quam inuidie perfidieque causa superno munere priuabit. Quorum si facta prophetarum etiam allegorice discusseris, inuenies profecto Dominum in patrie sue, a qua receptus non est, perfidia superbiam notasse Iudeorum. Nomine uero Capharnaum, que ager consolationis interpretatur, gentium predicasse salutem, ubi maiora quotidie signa per apostolos apostolorumque successores, non tam in corporum, quam in animarum sanatione patrantur. Igitur uidua ad quam  Elias missus est, gentium designat Ecclesiam, que, a suo diutius Conditore deserta, populum recte fidei nescium, quasi pauperem filium egena stipe nutriebat, id est, uerbo fructus ex parte docebat, donec adueniens sermo propheticus, qui, exsiccato uellere Isrelis, ut pote clausa celi ianua, fame periclitabatur in Iudea, pasceretur ibi simul, et pasceret, et receptus, uidelicet, a credentibus, et reficiens ipse credentes. Unde bene hec eadem uidua in Sarepta Sidonis dicitur esse morata. Sidon quippe uenatio inutilis, Sarepta uero incendium uel angustia panis interpretatur, quia ubi abundauit peccatum, superabundauit gratia . Ubi rebus superuacuis acquirendis quasi aucupandi cura impendebatur, ubi dire sitis incendium panisque spiritalis antea fiebat angustia, ibi farina oleumque ore prophetico benedicitur, id est, fructus et hilaritas caritatis, siue gratia corporis Dominici, et carismatis unctio indefectiuo uerbi celestis munere fecundatur. Cuius hactenus in uasis oleum gaudii spiritalis et benedictionis  farina non deficit, ceteris que non credunt gentibus, inopia panis diuini miseris et uenatui deditis inutili. Nam et ipsa pulcherrime mysticum sibi prius quam moreretur panem factura, duo se ligna colligere uelle testatur; non solo ligni nomine, sed etiam numero lignorum signum crucis exprimens, quo nobis est panis uite preparatus eterne.

Et multi leprosi erant in Isrel sub Eliseo propheta, et nemo eorum mundatus est nisi Naaman Syrus . Quia nota est historia, de mysterio necesse est paucis intimemus. Et Naaman ergo iste Syrus, qui interpretatur decor, populum demonstrat nationum quondam perfidie scelerumque lepra maculosum, sed per sacramentum baptismatis ab omni mentis et corporis feditate purgatum: qui capte consilio puelle, hoc est, superne inspirationis gratia, quam Iudeis conseruare non ualentibus gentes rapuere, salutem sperare commonitus septies lauari iubetur. Quia nimirum solum baptismi genus, quod  ex Spiritu sancto regenerat, saluat. Unde iure caro eius post lauacrum, uelut caro pueri parui, apparuisse memoratur, siue quia cunctos in Christo baptizatos, in unam parit gratia mater infantiam, seu magis ille sit intelligendus puer, de quo dictum est: Paruulus natus est nobis, filius datus est nobis ; cuius corpori per baptismum tota credentium soboles adunatur. Et ut cuncta hic baptismi scires sacramenta premonstrata, in quo abrenuntiare Satane, fidem confiteri precipimur, negat se Naaman ultra diis alienis litaturum, soli per omnia Domino seruiturus, partem quoque terre sancte secum tollere gaudet, quia baptizatos oportet Dominici quoque corporis participatione confirmari. Merito igitur Naaman, cuius dum aqua corpus abluitur, fide pectus abluitur, id est, populus gentium Iudeis lepra contumacie squalentibus antefertur. Merito uidua Sareptana, id est, Ecclesia ligno crucis refici desiderans Iudeis fame uerbi pereuntibus, pane sacrosancti corporis et uiuifici spiritus unctione recreatur.  Probaturque Dominus non ob suam impotentiam ciuibus, sed ob eorum inuidentiam uirtutum dona negasse. Atque hoc exemplo totam postremo gentem, non quia non amaretur, sed quia ipsa se amari non amaret, ab eo derelictam doctoribus, scilicet, inde ob saluationem gentium toto orbe dispersis. Sed quod Dominus uerbo de Iudeis, hoc ipsi de se Iudei facto testantur. Nam sequitur:

Et repleti sunt omnes in synagoga ira hec audientes, et surrexerunt et eiecerunt illum extra ciuitatem. Sacrilegia quippe Iudeorum, que multo ante Dominus prenuntiauerat, per Prophetam dicens: Retribuebant multi mala pro bonis , in Euangelio docet esse completa. Nam cum ipse per populos beneficia diffunderet, illi iniurias irrogabant. Nec mirum si perdiderunt salutem, qui eiecerunt de suis finibus Saluatorem. Moralis enim Dominus, et qui docuerit exemplo sui apostolos suos omnibus omnia fieri, nec uolentes repudiat, nec inuitos alligat,  nec eiicientibus reluctatur, nec rogantibus deest. Sic Gerasenos alibi, cum uirtutes eius sustinere non possent, quasi infirmos et ingratos reliquit . Simul intellige non ex necessitate fuisse, sed uoluntariam corporis passionem; nec captum a Iudeis, sed a se oblatum. Etenim quando uult capitur, quando uult labitur, quando uult suspenditur, quando uult non tenetur.

Et duxerunt, inquit, illum usque ad supercilium montis, supra quem ciuitas illorum erat edificata, ut precipitarent eum. Ipse autem transiens per medium illorum ibat. O peior magistro discipulorum hereditas. Diabolus uerbo Dominum tentat, Iudei facto: Ille dicit: Mitte te, isti adoriuntur ut mittant. Et quidem Dominus supercilium montis precipitandus ascenderat, sed per medium illorum, mutata subito uel obstupefacta furentium mente, descendit, quos adhuc sanare quam perdere malebat, ut cassata uidentes sue cepta nequitie, a poscenda deinceps  eius morte desisterent. Necdum enim uenerat hora passionis, que non quolibet Sabbato, sed in Parasceue Pasche futura exstiterat; necdum locum passionis, qui non in Nazareth, sed Hierosolymis hostiarum sanguine figurabatur adierat. Sed nec hoc genus mortis, qui crucifigendus a seculo preconabatur elegerat. Non igitur a Nazareis precipitari, non ab Hierosolymis lapidari, non inter pueros Bethlehemitas ab Herode perimi, non alia, uel alia, uel alia, uoluit morte consummari. Quod enim tali morte regie potestatis iudicium, quo fidelium frons armaretur emineret? sed solum crucis exspectatum est uexillum, cuius figura et celerrimo dextere motu contra maligni hostis tentamenta depingi, et ipsa nichilominus figura monarchie singularis potuisset typus haberi, ut quomodo triumphum crucis exponens Apostolus ait: In nomine Iesu omne genu flectatur celestium et terrestrium et infernorum . Hoc est enim quod eiusdem crucis cacumina ad  celos tendunt, ima petunt inferos, cornua terram tegunt. uide ergo clementiam Saluatoris, qui nec indignatione commotus, nec scelere offensus, nec iniuria uiolatus Iudeam deserit; quin etiam immemor iniurie, memor clementie, nunc docendo, nunc liberando, nunc sanando in fide plebis corda demulcet.



HOMILIA LI. IN FERIA TERTIA POST DOMINICAM OCULI.


LUC. XuII, MATTH. XuIII. In illo tempore, dixit iehsu ad discipulos suos: Si peccauerit in te frater tuus, increpa illum; et si penitentiam egerit, dimitte illi. Et si septies in die peccauerit in te, et septies in die conuersus fuerit ad te, dicens: Penitet me, dimitte illi. Et dixerunt apostoli Domino: Adaue nobis fidem, etc.

 Tale quid et in Deuteronomio legimus: Ne oderis fratrem tuum in corde tuo, sed publice argue eum ne habeas super illo peccatum . Quo igitur ordine scandala declinare et ue perpetuum uitare possumus insinuat, si nos uidelicet ipsos, ne quem ledamus, attendimus, si peccantem zelo iustitie corripimus, si ex corde penitenti misericordie pietatisque uiscera pandimus. Ubi caute intuendum est quia non passim peccanti dimittere, sed penitentiam agenti dimittere iubemur, et primo quidem peccantem misericorditer increpare, ut sit cui postmodum habeamus iuste dimittere. Qui ergo fratrem uidens peccare tacuerit, non minus Dominici precepti transgressor est, quam is qui eidem penitenti ueniam dare noluerit, quia qui dixit: Si penituerit, dimitte, premisit: Si peccauerit, increpa. Itaque uenia fratri post increpationem largienda est; sed illi utique qui se penitendo ab errore conuertit, ne uel difficilis uenia, uel remissa sit indulgentia.

 Etsi septies in die peccauerit in te, et septies in die conuersus fuerit ad te, dicens: Penitet me, dimitte illi. Septenario numero non uenie dande terminus ponitur, sed uel omnia peccata dimittenda, uel semper penitenti dimittendum precipitur. Solet enim sepe per septem cuiuscunque rei aut temporis uniuersitas indicari. Unde quod in psalmo canitur: Septies in die laudem dixi tibi , nichil est aliud quam: Semper laus eius in ore meo . Nam et alibi Petro interroganti quoties peccanti in se fratri dimittat, an usque septies? respondit Dominus: Non dico tibi usque septies, sed usque septuagies septies , id est, quadringentis nonaginta uicibus, ut toties peccanti fratri dimitteret in die, quoties ille peccare non posset. Peccanti igitur in te fratri, si penitentiam egerit dimittendi habes potestatem, imo necessitatem, ut et tibi penitenti, ac ueniam flagitanti Pater, qui est in celis, ignoscat. At si increpatus conuerti, et penitentiam  agere neglexerit, quid super hoc ueritatis sententia decernat, intuere: Si peccauerit in te frater tuus, uade, et corripe eum, et cetera usque quo ait: Si autem et Ecclesiam non audierit, sit tibi sicut ethnicus et publicanus . Et merito, quia sub nomine fidelis egit opera infidelium. Aliter sane ueniam fratri petenti, aliter inimico persequenti dare iubemur. Hinc, uidelicet, ut accepta remissione peccati, quo nobis insontibus nocuit, socia nobis caritate communicet; illi uero, ut cum nobis malum uult, et si potest, facit, nos semper bonum uelimus, faciamusque quod possimus. Neque enim Dauid eumdem uenie modum persecutoribus suis penitentie remedio priuatis, quamuis misericorditer eos lugens prestare potuit , quem fratribus salubri compunctione castigatis Ioseph beneuole cognoscendus exhibuit .



HOMILIA LII. IN FERIA QUARTA POST DOMINICAM OCULI.


MARC. uII, MATTH. Xu. In illo tempore conueniunt ad Iesum Pharisei, et quidam de Scribis uenientes ab Hierosolymis. Et cum uidissent quosdam ex discipulis eius communibus manibus, id est, non lotis, manducare panes, uituperauerunt, etc.

O quam illa confessio Domini ad Patrem: Quia abscondisti hec a sapientibus et prudentibus, et reuelasti ea paruulis!  Homines terre Genezareth, qui minus docti uidebantur, non solum ipsi ueniunt, sed suos infirmos adducunt; imo gestant ad Dominum, ut uel fimbriam eius, qua saluari queant, mereantur contingere. Ideoque confestim merita cupite salutis mercede potiuntur. At uero Pharisei et Scribe, qui doctores esse populi debuerant, non ad uerbum audiendum, non ad querendam medelam, sed ad mouendas solum questionum pugnas ad Dominum concurrunt, eosque de non lotis corporis  manibus uituperant, in quorum operibus, que per manus siue per cetera corporis membra fiunt, nichil immunditie sordidantis inuenire ualebant, cum se magis ipsos culpare debuerint qui lotas aqua manus habentes conscientiam liuore pollutam gestabant. Pharisei enim et omnes Iudei, nisi crebro lauerint manus, non manducant  et a foro nisi baptizentur, non comedunt. Superstitiosa est hominum traditio semel lotos ad manducandum panem crebrius lauare, et a foro nisi baptizentur, non comedere. Sed necessaria est doctrina ueritatis, que iubet eos qui cum pane uite descedente de celo participare desiderant , crebro eleemosynarum, lacrymarum, aliorumque iustitie fructuum lauamento sua opera purgare, ut casto corde et corpore celestibus ualeant communicare mysteriis. Necessarium est inquinamenta, que ex temporalium negotiorum curis quisque contraxerit, subsequenti bonarum cogitationum et actuum  permundet instantia, si interne refectionis cupit epulis perfrui. Sed pharisei spiritalia prophetarum uerba carnaliter accipientes, que illi de cordis et operis castigatione precipiebant dicentes: Lauamini, mundi estote, et mundabimini qui fertis uasa Domini , isti de corpore solummodo lauando seruabant. Frustra autem Pharisei, frustra omnes Iudei lauant manus, et a foro baptizantur, quandiu contemnunt fonte Saluatoris ablui. In uanum baptismata seruant uasorum, qui cordium suorum et corporum eluere sordes negligunt, cum certum sic Moysen et prophetas, qui uasa populi Dei uel aquis dilui, uel igne purgari, uel oleo sanctificari quacunque ex causa iusserunt, non in hoc materialium rerum emundationem, sed mentium potius et operum castigationem ac sanctimoniam, atque animarum nobis mandare salutem.

Et interrogabant eum Pharisei et Scribe: Quare discipuli tui non ambulant iuxta traditionem seniorum,  sed communibus manibus manducant panem? Mira Phariseorum scribarumque stultitia. Dei Filium arguunt, quare hominum traditiones et precepta non seruet. Manus autem, id est, opera, non corporis utique manus, sed anime lauande sunt, ut fiat in illis uerbum Dei.

Et dicebat illis: Bene irritum facitis preceptum Dei, ut traditionem uestram seruetis. Falsam calumniam uera responsione confutat. Cum, inquit, uos propter traditionem hominum precepta Domini negligatis, quare discipulos meos arguendos creditis. quod seniorum iussa paruipendant, ut Dei scita custodiant? Moyses enim dixit: Honora patrem tuum et matrem tuam; et qui maledixerit patri aut matri, morte moriatur . Honor in Scripturis non tantum in salutationibus et officiis deferendis, quantum in eleemosyna ac munerum collatione sentitur. Honora, inquit Apostolus, uiduas, que uere uidue sunt . Hic honor  donum intelligitur. Et in alio loco: Presbyteri duplici honore sunt honorandi, maxime qui laborant in uerbo et doctrina Domini . Et per hoc mandatum iubemur boui trituranti os non claudere , ut dignus sit operarius mercede sua . uos autem dicitis: Si dixerit homo patri aut matri corban, quod est donum quodcunque ex me tibi profuerit. Et ultra non dimittis eum quidquam facere patri suo aut matri, et cetera . Preceperat Dominus uel imbecillitates, uel etates, uel penurias parentum considerans, ut filii honorarent etiam in uite necessariis ministrandis parentes suos . Hanc prouidentissimam Dei legem uolentes Scribe Phariseique subuertere, ut impietatem sub nomine pietatis inducerent, docuerunt pessimos filios, ut si quis ea que parentibus offerenda sunt, Deo uouere uoluerit, qui uerus est, Pater, oblatio Domini preponatur parentum muneribus. uel certe ipsi parentes, que Deo consecrata sunt, ne sacrilegii crimen incurrerent. Declinantes  egestate conficiebant, atque ita fiebat, ut oblatio liberorum sub occasione templi, et Dei in sacerdotum lucra cederet. Hec pessima Phariseorum consuetudo de tali occasione ueniebat, multos habentes obligatos ere alieno, et nolentes sibi creditum reddere, delegabant sacerdotibus, ut exacta pecunia ministeriis templi et eorum usibus deseruiret. Potest autem et hunc breuiter habere sensum: Munus quodcunque ex me est, tibi proderit. Compellitis, inquit, filios ut dicant parentibus suis, Quodcunque donum oblaturus eram Deo, in tuos consumo cibos, tibique prodest, o pater et mater, ut illi timentes accipiant, quod Deo uidebant mancipatum, inopem magis uellent uitam ducere, quam comedere de consecratis.

Et aduocans iterum turbam, dicebat illis: Audite me omnes et intelligite. Nihil est extra hominem introiens in eum, quod possit eum coinquinare. Sed que de homine procedunt, illa sunt que communicant hominem.  uerbum communicat, proprie Scripturarum est, et publico sermone teritur. Populus Iudeorum partem Dei esse iactans, communes cibos uocat quibus omnes utuntur homines: uerbi gratia, suillam carnem, lepores et istiusmodi ostreas, animantia que ungulam non findunt, nec ruminant, nec squamosa in piscibus sunt , Unde et in Actibus apostolorum scriptum est: Quod Deus sanctificauit, tu ne commune dixeris . Commune ergo quod ceteris hominibus patet, et quasi non est de parte Dei, pro immundo appellatur. Nihil est, inquit, extra hominem introiens in eum coinquinare. Sed que de homine procedunt, illa sunt que coinquinant hominem. Opponat prudens lector, et dicat: Si quod intrat in os, non coinquinat hominem , quare idolothytis non uescimur? Et Apostolus scribit: Non potestis calicem Domini bibere, et calicem demoniorum . Sciendum ergo quod ipsa quidem cibaria, ut Dei creatura, per se  munda sint, sed idolorum ac demonum inuocatio ea facit immunda.

Et cum introisset in domum a turba, interrogabant eum discipuli eius parabolam. Et ait illis: Sic et uos imprudentes estis? Quod aperte dictum fuerat et patebat auditu, Apostoli per parabolam dictum putant, et in re manifesta mysticam querunt intelligentiam, corripiunturque a Domino, quare parabolice dictum putant, quod perspicue locutus est. Ex quo animaduertimus uitiosum esse auditorem, qui obscure manifesta, aut manifeste dicta obscure uelit intelligere. Non intelligitis quia omne extrinsecus introiens in hominem non potest eum communicare, quia non intrat in cor eius, sed in uentrem et in secessum emittitur purgans omnes escas? Omnium Euangeliorum loca apud hereticos et peruersos plena sunt scandalis. Et ex hac sententiola quidam calumniantur, quod Dominus, physice disputationis ignarus, putet omnes cibos in uentrem ire et in secessu digeri,  cum statim infuse esce per artus et uenas, ac medullas neruosque, fundantur. Unde et multos qui uitio stomachi perpetem sustineant uomitum, post cenas et prandia statim euomere quod ingesserint, et tamen corpulentos esse, quia ad primum tactum liquidior cibus et potus per membra fundatur. Sed itiusmodi homines dum uolunt alterius imperitiam reprehendere, ostendent suam. Quamuis enim tenuissimus humor et liquens esca, cum in uenis artubus concocta fuerit et digesta, per occultos meatus corporis, quos Greci uocant, ad inferiora delabitur, et in secessum uadit. Dicebat autem quoniam que ex homine exeunt, illa communicant hominem. Ab intus enim de corde hominum cogitationes male procedunt, adulteria, fornicationes, homicidia, furta, auaritie, et cetera. De corde, inquit, exeunt cogitationes male. Ergo anime principale non, iuxta Platonem, in cerebro, sed, iuxta Christum, in corde est. Et arguendi ex hac sententia, qui  cogitationes a diabolo immitti putant, et non ex propria nasci uoluntate: diabolus adiutor esse et incentor malarum cogitationum potest, auctor non potest. Sin autem, semper in insidiis positus, leuem cogitationum nostrarum scintillam suis fomitibus inflammarit, non debemus opinari eum cordis quoque occulta rimari, sed ex corporis habitu et gestibus estimare, quid uersemus intrinsecus. uerbi gratia: Si pulchram mulierem nos crebro uiderit respicere, intelligit cor amoris iaculo uulneratum.



HOMILIA LIII. IN FERIA TERTIA POST DOMINICAM PALMARUM.


MARC. XIu, MATTH. XXuI, LUC. XXII, IOAN. XuIII. In illo tempore erat autem Pascha et azyma et post biduum, etc.

Pascha, quod Hebraice dicitur phase, non a passione, ut plerique arbitrantur, sed a transitu nominatur, eo quod exterminator uidens sanguinem in  foribus Isrelitarum pertransierit, nec percusserit eos, uel ipse Dominus prebens auxilium populo suo desuper ambulauerit . Cuius sacramentum uocabuli sublimius exponens euangelista Ioannes ait: Ante diem autem festum Pasche, sciens iehsu quia uenit hora eius, ut transeat ex hoc mundo ad Patrem . Ubi manifeste declarat, ideo solemnitatis huius diem per legem mystice transitum esse uocatum, quod agnus Dei qui peccata mundi tolleret, in eo de hoc mundo siue ipse transiturus, siue nos salubri transitu quasi de Aegyptia esset seruitute ducturus. Hoc sane iuxta ueteris Instrumenti Scripturam inter Pascha et Azyma distat, quod Pascha ipse solus dies appellatur in quo agnus occidebatur ad uesperam, hoc est, quarta decima luna primi mensis. Quinta decima autem luna, quando egressum est de Aegypto, succedebat festiuitas Azymorum, que septem diebus, id est, usque ad uigesimum primum diem eiusdem mensis, ad uesperam  est statuta solemnitas . uerum euangeliste indifferenter et diem Azymorum pro Pascha, et pro diebus Azymorum Pascha ponere solent. Dicit enim Marcus: Erat autem Pascha et Azyma post biduum . Dicit Lucas: Dies festus Azymorum qui dicitur Pascha . Item Ioannes: Cum primo Azymorum die, id est, quinta decima luna, res ageretur, ait: Et ipsi non introierunt in pretorium, ut non contaminarentur, sed manducarent pascha . Quod ideo fecere, quia et Pasche dies in Azymis panibus est celebrari preceptus, et nos quasi pascha perpetuum facientes, semper ex hoc mundo transire precipimur. Uno quippe die agno immolato ad uesperam, septem ex ordine dies sequuntur Azymorum, quia Christus iehsu semel pro nobis in plenitudine temporum passus, in carne per totum nobis huius seculi tempus, quod septem diebus agitur, in azymis sinceritatis et ueritatis precepit esse uiuendum   omnique semper uisu nos desideria terrena, quasi Aegypti retinacula fugere, et uelut a mundana conuersatione secretam solitudinem iter admonet subire uirtutum.

Et querebant summi sacerdotes et scribe, quomodo eum dolo tenerent et occiderent. Dicebant autem: Non in die festo, ne forte tumultus fieret in populo. Qui debuerant pascha uicino parare uictimas, leuigare templi parietes, pauimenta uerrere, uasa mundare, et secundum ritum legis purificari, ut esu agni digni fierent, congregantur ineuntes consilium, quomodo occidant Dominum, non timentes seditionem ut simplex sermo demonstrat, sed cauentes ne auxilio populi de suis manibus tolleretur.

Et cum esset Bethanie in domo Simonis leprosi, et recumberet. Passurus pro omni mundo, et uniuersas nationes suo sanguine redempturus, moratur in Bethania in domo obedientie, que quondam fuit Simonis leprosi; non quod leprosus illo tempore permaneret,  sed quia ante leprosus, postea a Saluatore mundatus est, nomine pristino permanente, ut uirtus curantis appareat. Nam et in catalogo apostolorum cum pristino uitio et officio Mattheus publicanus appellatur, qui certe publicanus esse desierat . Quidam Simonem leprosum uolunt intelligere partem populi, que crediderit Domino, et ab eo curata sit. Simon quoque obediens dicitur.

uenit mulier habens alabastrum unguenti nardi spicati pretiosi, et fracto alabastro effudit super caput eius. Mulier ista Maria erat Magdalene, soror Lazari, quem suscitauit iehsu a mortuis, ut Ioannes aperte commemorat , qui hoc etiam factum ante sex dies pasche testatur, pridie quam asino sedens, cum palmis et laude turbarum Hierosolymam ueniret. Ipsa est autem, non alia, que quondam, ut Lucas scribit , peccatrix adhuc ueniens, pedes Domini lacrymis penitentie rigauit, et unguento pie confessionis liniuit; et quia multum dilexit, multorum ueniam peccatorum a pio iudice promeruit.  Nunc uero iustificata et familiaris effecta Domino, non tantum pedes eius, ut idem Ioannes narrat , uerum etiam caput, ut Mattheus Marcusque perhibent , oleo sancto perfudit. Est autem alabastrum genus marmoris candidi, uariisque maculis intertincti, quod ad uasa unguentaria cauari solet eo quod optime seruare ea incorrupta dicatur. Nascitur circa Thebas Aegyptias, et Damascum Syrie ceteris candidius, probatissimum uero in India; nardus uero est frutex aromatica, graui ut aiunt, et crassa radice, sed breui ac nigra fragilique quamuis pinguissinum redolente, aut cypressum, aspero sapore, folio paruo densoque, cuius cacumina in aristas se spargunt. Ideoque gemina dote pigmentarii nardi spicas ac folia celebrant. Et hoc est quod ait Marcus: Unguenti nardi spicati pretiosi, quia, uidelicet, unguentum illud, quod attulit Maria Domino, non solum de radice confectum nardi, uerum etiam quo pretiosius  esset, spicarum quoque et foliorum eius adiectione odoris ac uirtutis illius erat accumulata gratia. Fecerunt autem de nardo physiologi quod principalis sit in unguentis; unde merito unctioni capitis et pedum Domini oblata est. Sunt quidem multa eius genera, sed omnia herbe preter Indicum, quod pretiosius est. Mystice autem deuotio hec Marie Domino ministrantis fidem ac pietatem designat Ecclesie sancte, que loquitur in amoris cantico, dicens: Dum esset rex in accubitu suo, nardus mea dedit odorem suum . Que nimirum uerba, et semel iuxta litteram manibus Marie compleuit, et quotidie in omnibus suis membris spiritaliter implere non desinit, que toto diffusa orbe gloriantur, et dicunt: Deo autem gratias, qui semper triumphat nos in Christo Iesu, et odorem notitie sue manifestat per nos in omni loco, quia Christi bonus odor sumus Deo . Que cum potentiam diuine uirtutis eius, que illi una cum Patre est, digna reuerentia confitetur,  laudat et predicat, caput profecto illius unguento perfundit pretioso. Cum uero assumpte mysteria humanitatis eque digna reuerentia suspicit, in pedes utique Domini unguentum nardi pisticum, id est, fidele ac uerum perfundit, quia illam eius naturam qua terram contingere, hoc est, inter homines conuersari dignatus est, pia predicatione commendat, ac deuotis ueneratur obsequiis.

Erant autem quidam indigne ferentes intra semetipsos, et dicentes: Ut quid perditio ista unguenti facta est? Poterat enim unguentum istud uenundari plus quam trecentis denariis, et dari pauperibus. Marcus quoque hec, quomodo et Mattheus, synecdochics loquitur, pluralem, uidelicet, numerum pro singulari ponens. Nam Ioannes distinctius loquens, Iudam hec locutum esse testatur . Et hoc gratia cupiditatis, eo quod fur fuisset, et, loculos babens, ea que mittebantur portaret. Potest etiam intelligi quod et alii discipuli aut senserint hoc, aut dixerint, aut eis Iuda dicente persuasum sit, atque omnium  uoluntatem Mattheus et Marcus etiam uerbis expresserint; sed Iudas propterea dixerit quia fur erat, ceteri uero, propter pauperum curam, Ioannem autem de solo illo commemorare uoluisse, cuius ex hac occasione furandi consuetudieem credidit intimandam. Quod uero sequitur:

Et fremebant in eum, nequaquam de bonis ac diligentibus Christum apostolis dictum crediderim, sed de illo potius sub numero plurali, qui nec Domino nec discipulis eius fideliter adhesisse, neque pauperum curam habuisse probatus est.

iehsu autem dixit: Sinite illam, quid illi molesti estis? bonum opus operata est in me. Semper enim pauperes habetis uobiscum, et cum uolueritis, potestis illis benefacere, me autem non semper habebitis. Alia oboritur questio, quare iehsu post resurrectionem dixerit ad discipulos: Ecce ego uobiscum sum usque ad consummationem mundi , et nunc loquitur: Me autem non semper habebitis. Sed mihi  uidetur in hoc loco de presentia dicere corporali, quia nequaquam cum eis ita futurus sit post resurrectionem, quomodo nunc in omni conuictu et familiaritate. Cuius rei memor Apostolus ait: Etsi noueramus Iesum Christum secundum carnem, sed nunc iam non nouimus eum .

Quod habuit, hec fecit: preuenit ungere corpus meum in sepulturam. Quod uos putatis perditionem esse unguenti, officium sepulture est. Nec mirum si mihi bonum odorem sue fidei dederit, cum ego pro ea fusurus sim sanguinem meum.

Amen dico uocis, ubicunque predicatum fuerit Euangelium istud in uniuersum mundum, et quod fecit hec, narrabitur in memoriam eius. Attende notitiam futurorum, quod passurus post dies paucos sciat Euangelium suum toto orbe celebrandum. Notandum autem, quod, sicut Maria gloriam adepta est toto orbe quocunque Ecclesia sancta diffusa est, de obsequio quod Domino pie deuotionis exhibuit, ita  e contrario ille, qui obsequio eius detrahere temeraria lingua non timuit, perfidie nota longe lateque infamatus, et Deo simul atque hominibus merito factus est exosus. Sed Dominus bonum laude digna remunerans, futuras impii contumelias tacendo preteriit.

Et Iudas Iscariotes, unus de duodecim, abiit ad summos sacerdotes, ut proderet eum illis. Infelix Iudas damnum, quod ex effusione unguenti se fecisse credebat, uult magistri pretio compensare, nec certam iam postulat summam, ut saltem lucrosa uideretur proditio, sed quasi uile tradens mancipium, in potestate ementium posuit, quantum uellent dare. Quod autem dixit: Abiit ad summos sacerdotes, ut proderet eum illis, ostendit eum non a principibus inuitatum, non ulla necessitate constrictum, sed sponte propria scelerate mentis consilium.

Qui audientes gauisi sunt, et promiserunt ei pecuniam se daturos. Et querebat quomodo illum opportune traderet.  Multi hodie Iude scelus, quod Dominum ac magistrum Deumque suum pecunia uendiderit, uelut immane et nefarium exhorrent, nec tamen cauent. Nam cum pro muneribus falsum contra quemlibet testimonium dicunt, profecto quia ueritatem pro pecunia negant, Deum pecunia uendunt. Ipse enim dixit: Ego sum ueritas . Cum societate fraternitatis aliqua discordie peste commaculant, Dominum produnt, quia Deus caritas est . Qui ergo caritatis et ueritatis iussa spernunt, Deum utique qui est caritas et ueritas, produnt, maxime cum non infirmitate uel ignorantia peccant, sed in similitudinem Iude querunt opportunitatem, qualiter arbitris absentibus mendacio ueritatem, uirtutem crimine mutent.

Et primo die Azymorum, quando pascha immolabant, dicunt ei discipuli: Quo uis eamus, et paremus tibi comedere pascha? Primum diem Azymorum, quartum decimum primi mensis appellat, quando,  fermento abiecto, pascha immolare, id est, agnum occidere solebant ad uesperam . Quod exponens Apostolus ait: Etenim pascha nostrum immolatus est Christus . Qui licet die sequenti, hoc est, quinta decima sit luna crucifixus, hac tamen nocte qua agnus immolabatur, et carnis sanguinisque sui discipulis tradidit mysteria celebranda, et a Iudeis tentus ac ligatus ipsius immolationis, hoc est, passionis sue sacrauit exordium.

Et mittit duos ex discipulis suis, et dicit eis: Ite in ciuitatem, et occurret uobis homo lagenam aque baiulans. Indicium quidem prescie diuinitatis est, quia cum discipulis loquens, quid alibi futurum sit, nouit. Pulchre autem paraturis pascha discipulis, homo lagenam, siue, iuxta alium euangelistam , amphoram aque baiulans occurrit, ut ostendatur huius pasche mysterium pro ablutione perfecta mundi totius esse celebrandum. Aqua quippe lauacrum gratie, lagena fragilitatem designat eorum per  quos eadem erat gratia mundo ministranda. Unde aiunt: Habemus autem thesaurum istum in uasis fictilibus . Parant ergo pascha discipuli, ubi aque infertur lagena, ut adesse tempus insinuent, quo cultoribus ueri pasche typicus de limine ac postibus cruor auferatur, et ad tollenda mundi crimina uiuifici fontis baptisma consecretur.

Sequimini eum, et quocunque introierit, dicite domino domus, quia magister dicit: Ubi est refectio mea, ubi pascha cum discipulis meis manducem? Consulte tam aque baiuli quam domini domus sunt pretermissa uocabula, ut omnibus uerum pascha celebrare uolentibus, hoc est, Christi sacramentis imbui, eumque sue mentis hospitio suscipere querentibus facultas danda signetur.

Et ipse uobis demonstrabit cenaculum grande stratum, et ibi parate nobis, etc. Cenaculum magnum lex spiritalis est, que de angustiis littere egrediens, in  sublimi loco recipit Saluatorem. Nam qui adhuc occidentem litteram seruauerit, qui non aliud in agno quam pecus intellexerit, iste nimirum minus pascha facit, quia maiestatem spiritus in uerbis Dei comprehendere necdum didicit. Atqui qui aque baiulum, hoc est, gratie preconem, in domum Ecclesie fuerit secutus, hic per spiritum illustrantem superficiem littere transcendendo in alto mentis solario Christo refectionem preparat, quia cuncta uel pasche sacramenta, uel cetera legis decreta, eius esse sacramenta cognoscit.

uespere autem facto, uenit cum duodecim; et discumbentibus eis et manducantibus, ait iehsu: Amen dico uobis quia unus ex uobis me tradet, qui manducat mecum. Qui de passione predixerat, et de proditore predicit, dans locum penitentie, ut cum intellexisset sciri cogitationes suas et occulta consilia, peniteret eum facti sui. Et tamen non designat specialiter, ne manifeste coargutus impudentior fieret.  Mittit crimen in numero, ut agat conscius penitentiam.

At illi ceperunt contristari, et dicere ei singulatim: Nunquid ego? Et certe nouerant undecim apostoli, quod nichil tale contra Dominum cogitarent, sed plus credunt magistro quam sibi, et timentes fragilitatem suam tristes interrogabant de peccato, cuius conscientiam non habebant.

Qui ait illis: Unus ex duodecim, qui intingit mecum manum in catino. O mira Domini potentia! primum dixerat: Unus ex uobis me tradet, perseuerat proditor in malo, manifestius arguit, et tamen nomen proprie non designat. Iudas, ceteris contristatis et retrahentibus manum, et interdicentibus cibos ori suo, temeritate et impudentia, qua magistrum proditurus erat, etiam manum cum magistro mittit in catinum, ut audacia bonam conscientiam mentiretur.

Et Filius quidem hominis uadit sicut scriptum est de  eo: ue autem homini illi, per quem Filius hominis tradetur . Nec primo nec secundo correptus a proditione retrahit pedem, sed patientia Domini nutrit impudentiam suam, et thesaurizat sibi iram in die ire . Penam predicit, ut quem pudor non uicerat, corrigant denuntiata supplicia. Sed et hodie quoque, et in sempiternum ue illi homini, qui ad mensam Domini malignus accedit, qui insidiis mente conditis, qui precordiis aliquo scelere pollutis mysteriorum Christi oblationibus sacrosanctis participare non metuit. Et ille enim in exemplum Iude Filium hominis tradit, non quidem Iudeis peccatoribus, sed tamen peccatoribus membris, uidelicet, suis, quibus illud inestimabile et inuiolabile dominici corporis ac sanguinis sacramentum temerare presumit. Ille Deum uendit, qui, eius timore atque amore neglecto, terrena pro illo et caduca, imo etiam criminosa diligere et curare conuincitur.

 Bonum esset ei, si non esset natus homo ille. Non ideo putandus est ante fuisse quam nasceretur, quia nulli possit esse bene, nisi ei qui fuerit, sed simpliciter dictum est, multo melius esse non subsistere quam male subsistere.

Et manducantibus illis, accepit iehsu panem, et benedicens fregit, et dedit eis, et ait: Sumite, hoc est corpus meum. Finitis pasche ueteris solemniis, que in commemorationem antique de Aegypto liberationis populi Dei agebantur, transiit ad nouum, quod in sue redemptionis memoriam Ecclesiam frequentare uolebat, ut, uidelicet, pro carne agni ac sanguine sui corporis sanguinisque sacramentum substitueret, ipsumque se esse monstraret. Cui iurauit Dominus et non penitebit eum, Tu es sacerdos in eternum secundum ordinem Melchisedech . Frangit autem ipse panem, quem discipulis porrigit, ut ostendat corporis sui fractionem non absque sua sponte ac procuratione uenturam; sed, sicut alibi dicit, potestatem se  habere ponendi animam suam, et potestatem se habere iterum sumendi eam . Quem, uidelicet, panem certi quoque gratia sacramenti, priusquam frangeret benedixit, quia naturam humanam quam passurus assumpsit, ipse una cum Patre et Spiritu sancto gratia diuine uirtutis impleuit. Benedixit panem et fregit, quia hominem assumptum ita morti subdere dignatus est, ut ei diuine immortalitatis ueraciter inesse potentiam demonstraret, ideoque uelocius eum a morte resuscitandum esse doceret.

Et accepto calice, gratias agens, dedit eis, et biberunt ex illo omnes. Cum appropinquare passioni dicitur, accepto pane gratias egisse perhibetur. Gratias itaque agit, qui flagella aliene iniquitatis suscipit; et qui nichil dignum percussione exhibuit, humiliter in percussione benedicit, ut hinc, uidelicet, ostendat quid unusquisque in flagello culpe proprie facere debeat, si ipse equanimiter flagella culpe portat aliena, ut hic ostendat quid in correptione faciat  subditus, si, in flagello positus, Patri gratias agit equalis.

Et ait illis: Hic est sanguis meus noui testamenti, qui pro multis effundetur. Quia panis corpus confirmat, uinum uero sanguinem operatur in carne, hic ad corpus Christi mystice, illud refertur ad sanguinem. uerum quia et nos in Christo, et in nobis Christum manere oportet, uino dominici calicis aqua miscetur, attestante enim Ioanne, aque populi sunt . Et neque aquam solam, neque solum uinum, sicut nec granum frumenti solum sine aque admistione et confectione, in panem cuipiam licet offerre, ne talis, uidelicet, oblatio quasi caput a membris secernendum esse significet, et uel Christum sine nostre redemptionis amore pati potuisse, uel nos sine illius passione saluari, ac Patri offerri posse confingat. Quod autem dicit: Hic est sanguis meus noui testamenti, ad distinctionem respicit ueteris testamenti, quod hircorum et uitulorum est sanguine  dedicatum, dicente inter aspergendum legislatore: Hic est sanguis testamenti, quod mandauit ad uos Deus . Necesse est enim exemplaria quidem uirorum his mundari, ipsa autem celestia melioribus hostiis quam istis iuxta quod Apostolus per totam ad Hebreos epistolam, inter legem distinguens et Euangelium, pulcherrima expositione ac plenaria ratione declarat .

Amen dico uobis, quod iam non bibam de genimine uitis, usque in diem illum, cum illud bibam nouum in regno Dei. uitem siue uineam Domini appellatam esse Synagogam, et omnis sparsim Scriptura, et apertius testatur Isaias in cantico de illo cantato: uinea, inquiens, Domini sabaoth, domus Isrel est , de qua nimirum uinea Dominus multo tempore bibebat, quamuis pluribus ramis in amaritudinem uitis aliene conuersis, quia tametsi multis in illa plebe exorbitantibus a recto fidei itinere, non defuere plurimi toto legis tempore, quorum piis cogitationibus  summisque uirtutibus delectaretur Deus. uerum passo in carne Domino ac resurgente a mortuis, tempus fuit ut legalis illa et figuralis obseruatio cessaret, atque ea que secundum litteram gerebantur in spiritalem translata sensum, melius in nouo testamento, iuuante sancti Spiritus gratia, tenerentur. Iturus ergo ad passionem Dominus ait: Iam non bibam de genimine uitis, usque in diem illum, cum illud bibam nouum in regno Dei, ac si aperte dicat: Non ultra carnalibus Synagoge ceremoniis delectabor, in quibus etiam ista paschalis agni sacra locum tenuere precipuum. Aderit enim tempus mee resurrectionis, aderit dies ille cum ipse in regno Dei positus, id est, gloria uite immortalis sublimatus, de salute eiusdem populi fonte gratie spiritalis regenerati nouo uobiscum gaudio perfundar.

Et hymno dicto, exierunt in montem oliuarum. Hoc est quod in psalmo legimus: Edent pauperes et saturabuntur, et laudabunt Dominum qui requirunt eum  . Potest autem hymnus etiam ille intelligi, quem Dominus, secundum Ioannem, Patri gratias agens decantabat, in quo et pro seipso et pro discipulis, et pro eis qui per uerba eorum credituri erant, eleuatis sursum oculis, precabatur . Et pulchre discipulos sacramentis sui corporis ac sanguinis imbutos, et hymno pie intercessionis patri commendatos in montem educit oliuarum, ut typice designet nos per acceptionem sacramentorum suorum, perque opem sue intercessionis ad altiora uirtutum dona et carismata sancti Spiritus, quibus in corde perungamur, conscendere debere.

Et ait eis iehsu: Omnes scandalizabimini in nocte ista. Predicit quod passuri sunt, ut cum passi fuerint, non desperent salutem, sed agentes penitentiam liberentur. Et signanter addidit: In nocte ista scandalizabimini, quia quomodo qui inebriatur, nocte inebriantur, sic et qui scandalum patiuntur, in nocte et in tenebris sustinent. Nos uero dicamus:  Nox preteriit, dies autem appropinquauit .

Quia scriptum est: Percutiam pastorem, et dispergentur oues. Hoc aliis uerbis in Zacaria propheta scriptum est, et nisi fallor, ex persona prophete ad Deum dicitur: Percute pastorem, et dispergentur oues . Sexagesimo quoque octauo psalmo, qui totus a Domino canitur, huic sensui congruente: Quoniam tu percussisti, ipsi persecuti sunt. Percutitur autem pastor bonus, ut ponat animam suam pro ouibus suis, et de multis gregibus errorum fiat unus grex et unus pastor .

Petrus autem ait ei: Etsi omnes scandalizati fuerint, sed non ego. Non est temeritas nec mendacium, sed fides est apostoli Petri, et ardens affectus erga Dominum Saluatorem.

Et ait illi iehsu: Amen dico tibi, quia tu hodie in nocte hac, priusquam bis gallus uocem dederit, ter me es negaturus. Et Petrus de ardore fidei promittebat,  et Saluator quasi Deus futura nouerat. Et nota quod Petrus in nocte neget, et neget tertio. Postquam autem gallus cecinit, et decrescentibus tenebris uicina lux nuntiata est, conuersus, fleuit amare, terne negationis sordes lacrymis lauans. Non est sane arbitrandum esse contrarium quod, Marco dicente: Priusquam gallus bis uocem dederit, ter me es negaturus, ceteri euangeliste simpliciter dixerunt: Priusquam gallus cantet, ter me negabis. Tota enim Petri negatio, trina negatio est. In eadem namque permansit negatione animi propositoque mendacii, donec admonitus quid ei predictum sit, amaro fletu et cordis dolore sanaretur. Hec autem tota, id est, trina negatio, si post primum galli cantum inciperet, falsum dixisse uiderentur tres, qui dixerunt dixisse Dominum quia antequam gallus cantaret, ter eum Petrus esset negaturus. Rursus, si totam trinam negationem ante peregisset, quam cantare gallus inciperet, superfluo dixisse Marcus deprehenderetur ex  persona Domini: Amen dico tibi, quia tu in nocte hac, priusquam gallus bis uocem dederit, ter me negaturus es. Sed quia ante primum galli cantum cepta est illa trina negatio, attenderunt illi tres non quando eam completurus esset Petrus, sed quanta futura esset, quandoque ceptura, id est, que trina ante galli cantum, quantum in animo eius et ante primum galli cantum tota possit intelligi. Quamuis enim uerbis negantis ante primum cepta, ante secundum autem galli cantum peracta sit tota illa trina negatio, tamen affectatione animi et timore Petri ante primum tota concepta est. Nec interest quantis morarum interuallis trina uoce nuntiata sit, cum cor eius etiam ante primum galli cantum totam possideret, tam magna, scilicet, formidine imbibita, ut posset Dominum non solum semel, sed iterum et tertio interrogatus negare, ut rectius diligentiusque attendentibus quomodo iam mechatus est mulierem in corde suo, qui eam uiderit ad concupiscendum , sic Petrus quandocunque uerbis ederet  timorem, quem tam uehementem animo conceperat, ut perdurare posset usque ad tertiam Domini negationem, tota trina negatio ei tempori deputanda est, quando eum trine negationi sufficiens timor inuasit.

Et ueniunt in predium cui nomen Gethsemani. Monstratur usque hodie locus Gethsemani, in quo Dominus orauit ad radices montis Oliueti, nunc Ecclesia desuper edificata. Interpretatur autem Gethsemani uallis pinguium, siue pinguedinum. Quod uero non solum dicta uel opera nostri Saluatoris, uerum etiam loca et tempora, in quibus operatur et loquitur, mysticis  sint plena figuris, cum in monte orat Dominus, quasi tacite nos admonet, sublimia tantum orando inquiri, et pro celestibus bonis supplicari debere. At cum in ualle orat, et hoc in ualle pinguium siue pinguedinis, ipsius eque insinuat nobis humilitatem semper in orationibus, et interne pinguedine dilectionis esse  seruandam, ne quis, uidelicet, orans Deum, iactare sua merita in exemplum Pharisei superbientis audeat, quin potius humili uoce ac mente proclamet: Deus propitius esto mihi peccatori , ne aridum a dilectione proximi cor gestans, ad placandam sibi Conditoris gratiam genu flectat, iuxta eum qui centum denarios fratri quos sibi debebat, dimittere nolens, decem millia talenta sibi a Domino frustra precabatur remitti , ne ieiunium ab amore Conditoris pectus habens, temporalia quelibet potius in oratione quam eius uisionem requirat, adnumerandus in eis de quibus ait ipse: Quia receperunt mercedem suam . In imo quippe cogitationem ponere, quid est aliud, quam quedam ariditas mentis? Qui autem intellectu celestium iam per sancta desideria de supernis intime delectationis cibo pascuntur, quasi largiori alimento pinguescunt. Hac enim pinguedine saginari psalmista concupierat, cum dicebat: Sicut adipe et pinguedine  repleatur anima mea . Quantum uero ad ipsam dominice passionis dispensationem pertinet, apte appropians morti Dominus in ualle pinguedinis orauit, quia per uallem humilitatis et pinguedinem caritatis pro nobis mortem subiit: Humiliauit enim semetipsum, factus obediens Patri usque ad mortem . Et maiorem hac dilectionem nemo habet, ut animam suam ponat quis pro amicis suis .

Et assumit Petrum et Iacobum et Ioannem secum, et cepit pauere et tedere. Et ait illis: Tristis est anima mea usque ad mortem. Timet Christus; cum Petrus non timeat, Christus timet. Petrus dicit: Animam meam pro te ponam: Christus dicit: Anima mea turbatur. Utrumque uerum est, et plenum utrumque ratione. Quia et ille qui est inferior non timet; et ille qui est superior gerit timentis affectum. Ille enim quasi homo, uim mortis ignorat, iste autem quasi Deus in corpore constitutus, fragilitatem carnis  exponit, ut eorum qui sacramentum Incarnationis abiurant excluderetur impietas. Denique et hoc dixit, et Manicheus non credidit, ualentinus negauit, Marcion phantasma iudicauit. Eo autem usque hominem, quem ueritate corporis demonstrabat, equabat affectu, ut diceret: Sed tamen non sicut ego uolo, sed sicut tu uis. Suscepit ergo uoluntatem meam, suscepit tristitiam meam. Confidenter tristitiam nomino, quia crucem predico. Mea est uoluntas quam suam dixit, quia ut homo suscepit tristitiam meam, ut homo locutus est: Et ideo ait: Non sicut ego uolo, sed sicut tu uis. Mea est tristitia, quam nemo suscepit affectu. Ergo pro me doluit, qui pro se nichil habuit quod doleret. Et sequestrata delectatione diuinitatis eterne tedio mee infirmitatis afficitur. Tristis est, inquit, anima mea usque ad mortem. Non propter mortem tristis est Dominus, quia eum conditio corporalis affectus, non formido mortis offendit. Nam qui corpus suscepit, omnia debuit subire que corporis sunt, ut esuriret, sitiret, angeretur, contristaretur.  Diuinitas autem commutari per hos nescit affectus.

Sustinete hic, et uigilate. Et cum processisset paululum, procidit super terram. Quod precipit: Sustinete hic, et uigilate, non a somno prohibet, cuius tempus non erat imminente discrimine, sed a somno infidelitatis et torpore mentis. Dato autem eis precepto ut sustinerent uigilarentque secum, paululum procedens ruit in faciem suam, et humilitatem mentis habitu carnis ostendit.

Et orabat ut, si fieri posset, transiret ab eo hora, et dixit: Abba pater, omnia tibi possibilia sunt, transfer calicem hunc a me. Quid erat illa uox, nisi sonus infirmitatis nostre? Multi adhuc infirmi contristantur futura morte, sed habeant rectum cor, uitent mortem quantum possunt; sed si non possunt, dicant quod ipse Dominus non propter se, sed propter nos dixit. Quid enim dixit? Pater, si fieri potest, transeat a me calix iste . Ecce habes uoluntatem humanam  expressam. Unde iam rectum cor: Sed non quod ego uolo, sed quod tu. Non ueni, inquit, facere uoluntatem meam, sed uoluntatem eius qui misit me. Suam uoluntatem dixit, quam temporaliter sumpsit ex uirgine; uoluntatem uero eius, qui eum misit, eam, uidelicet, signans, quam intemporaliter eternus habuit cum patre communem. Orat transire calicem, ut ostendat uere quod et homo erat. Reminiscens autem et propter quod missus est, perficit dispensationem ad quam missus est, et clamat: Sed non quod ego uolo, sed quod tu. Si moritur mors me non moriente secundum carnem, uidelicet, transeat, ait, calix iste. uerum quia non aliter hoc fiet, ait: Non quod ego uolo, sed quod tu. Quod autem, Patrem inuocans, duplici nomine dicit Abba pater, utriusque populi illum, et Iudei, scilicet, et gentilis, Deum esse ac Saluatorem ostendit. Idem namque abba quod et pater significat; sed abba Hebreum, pater Grecum est et Latinum. Ut ergo utrumque populum in eum  crediturum, ab utroque eum inuocandum esse doceret, utraque lingua eum primus ipse inuocat. Ipse est enim bonus pastor, qui animam dando pro ouibus suis , unum de duobus gregibus ouile perficit. Ideo utriusque uoce gregis auxilium Patris flagitat, ut nos utrique exemplo illius informati, ubi aduersa imminere senserimus, nos Patrem Deum, Hebrei Abba inuocantes, una fidei et caritatis deuotione presidium celeste queramus. Unde doctor egregius formam docendi a Domino sumens, ita suos alloquitur auditores: Accepistis spiritum adoptionis filiorum, in quo clamamus, Abba pater . Abba nimirum illi, qui de Isrelitico populo, nos Pater, qui de gentibus ad fidem Christi uenimus.

Et ueniens inuenit eos dormientes, et ait Petro: Simon, dormis? Non potuisti una hora uigilare? Ille qui supra dixerat: Etiamsi omnes scandalizati fuerint, ego nunquam scandalizabor, nunc tristitie magnitudine somnum uincere non potest.

 uigilate et orate, ut non intretis in tentationem. Impossibile est humanam animam non tentari. Unde et in oratione Dominica dicimus: Et ne nos inducas in tentationem , quam ferre non possumus, non tentationem penitus refutantes, sed uires sustinendi in tentationibus deprecantes. Ergo et in presentiarum non ait: uigilate et orate ne tentemini, sed ne intretis in tentationem, hoc est, ne tentatio uos superet ultima, et intra suos casses teneat. uerbi gratia, martyr, qui pro confessione Domini sanguinem fudit, tentatus quidem est, sed tentationis retibus non est ligatus; qui autem negat, in plagas tentationis incurrit.

Spiritus quidem promptus est, caro uero infirma. Hoc aduersum temerarios dictum est, qui quidquid crediderint, putant se posse consequi. Itaque quantum de ardore mentis confidimus, tantum de carnis fragilitate timeamus; sed tamen, iuxta Apostolum: Spiritu carnis opera mortificemus . Facit  hic locus et aduersus Eutychianos, qui dicunt unam in Mediatore Dei et hominum Domino ac Saluatore nostro operationem, unam fuisse uoluntatem. Cum enim dicit: Spiritus quidem promptus est, caro uero infirma, duas uoluntates ostendit, humanam, uidelicet, que est carnis, et diuinam que est deitatis. Ubi humana quidem propter infirmitatem carnis recusat passionem, diuina autem eius est promptissima. Quoniam formidare quidem in passione humane fragilitatis est, suscipere autem dispensationem, passionis diuine uoluntatis atque uirtutis est.

Et iterum abiens orauit, eumdem sermonem dicens. Et reuersus, denuo inuenit eos dormientes. Solus orat pro omnibus, sicut et solus patitur pro uniuersis. Languescebant autem et opprimebantur apostolorum oculi negatione uicina.

Et uenit tertio, et ait illis: Dormite iam et requiescite. Sufficit, uenit hora, ecce tradetur Filius hominis  in manus peccatorum. Cum dixisset: Dormite iam et requiescite, et adiungeret, Sufficit, ac deinde inferret: uenit hora, ecce tradetur Filius hominis, etc., utique intelligitur post illud, quod eis dictum est, Dormite et requiescite, siluisse Dominum aliiquantulum, ut hoc fieret quod promiserat, et tunc intulisse: Ecce appropinquat hora, siue uenit hora. Ideo post illa uerba positum est Sufficit, id est, quod requieuistis iam sufficit. Sed quia commemorata ipsa non est interpositio silentii Domini, propterea coarctat intellectum, ut illis uerbis alia pronuntiatio requiratur.

Surgite, eamus, ecce qui me tradet prope est. Postquam tertio orauerat, et apostolorum timorem sequente penitentia impetrauerat corrigendum, securus de passione sua pergit ad persecutores, et ultro se interficiendum prebet, dicitque discipulis: Surgite, eamus, ecce qui me tradet prope est. Non nos inueniant quasi timentes et retractantes, ultro pergamus ad mortem, ut confidentiam et gaudium  passuri uideant.

Dederat autem traditor eius signum eis, dicens: Quemcunque osculatus fuero, ipse est, tenete eum, et ducite caute. Et cum uenisset, statim accedens ad eum ait: Aue, Rabbi. Et osculatus est eum. Impudens quidem et scelerata confidentia, magistrum uocare, et osculum ei ingerere quem tradebat. Tamen adhuc aliquid habet de uerecundia discipuli, cum non eum palam tradidit persecutoribus, sed per signum osculi. Suscepit autem Dominus osculum traditoris, non quo simulare nos doceat, sed ne proditionem fugere uideatur, simul et illud Dauidicum complens: Cum his qui oderunt pacem, eram pacificus .

Unus autem quidam de circumstantibus educens gladium, percussit seruum summi sacerdotis, et amputauit illi auriculam. Petrus hoc fecit, ut Ioannes euangelista declarat , eodem nimirum mentis ardore, quo cetera fecerat. Sciebat enim  quo modo Phinees puniendo sacrilegos mercedem iustitie et sacerdotii perennis acceperat . Lucas autem addit, quod Dominus tangens auriculam serui sanauerit eum . Nunquam ergo pietatis sue Dominus obliuiscitur, qui etiam hostes suos non patitur uulnerari. Illi iusto mortem inferunt, ipse persecutorum uulnera sanat, mystice docens etiam eos, qui in sue mortis consensione uulnus anime contraxerant, si fructum penitentie facerent dignum, salutem posse mereri.

Et respondens iehsu ait illis: Tanquam ad latronem existis cum gladiis et lignis comprehendere me; quotidie eram apud uos in templo docens, et non me tenuistis. Stultum est, inquit, eum cum gladiis et fustibus querere, qui ultro se uestris tradat manibus, et in nocte quasi latitantem et uestros oculos declinantem per proditorem inuestigare, qui quotidie in templo doceat. Sed ideo aduersum me in tenebris congregamini, quia potestas uestra in tenebris  est.

Tunc discipuli eius relinquentes eum, omnes fugerunt. Impletur sermo Domini quem dixerat, quod omnes discipuli scandalizarentur in illo in ipsa nocte. Nam etsi turba permittente ad petitionem Domini fugerunt, ut Ioannes scribit , pauorem tamen ac timiditatem sue mentis ostendebant, quod ad fuge presidium promptiores quam ad fiduciam patiendi cum Christo exstiterant.

Adolescens autem quidam sequebatur eum, amictus sindone super nudo, et tenuerunt eum. At ille, relicta sindone, nudus profugit ab eis. Quod ait, Amictus sindone super nudo, subauditur corpore, id est, corpore super nudo, quia non aliud indumenti, quam solam habebat sindonem. Quis autem fuerit iste adolescens, euangelista non dicit. Quisquis uero fuit, maiorem in se quam in ceteris amorem Domini permansisse comprobat, qui illis iam fugientibus, ipse donec ab hostibus comprehenderetur,  uinculo caritatis astrictus, eum prosequi non omisit, quamuis necdum perfectam habuerit caritatem, quia a comitatu Saluatoris uel tentus profugere potuit. Quia sicut perfecta caritas foras mittit timorem , ita timor, mentem obsidens, imperfectam arguit caritatem. Sed notandum solertius, quod de hoc adolescente scribens euangelista non ait: Quia fugit a comitatu Domini, uel: Fugit a sequendo Dominum; sed: Reiecta, inquit, sindone, nudus profugit ab eis. Fugit enim ab hostibus, quorum et presentiam detestabatur et facta; non fugit a Domino Saluatore ac magistro suo, cuius amorem etiam corpore absens fixum in corde seruauit. Neque aliquid uetat intelligi Ioannem hunc fuisse adolescentem dilectum pre ceteris magistro discipulum. Nam et illum eo tempore fuisse adolescentem longa post hec in carne uita eius indicio est. Potuit enim fieri ut ad horam tenentium manibus elapsus, mox, resumpto indumento, redierit, et, sub dubia noctis luce, sese turbis ducentium Iesum, quasi unus  de ipsis immiscuerit, donec ad atrium pontificis, cui erat notus, perueniret, iuxta quod in suo ipse Euangelio commemorat . Sicut autem Petrus, qui culpam negationis penitentie lacrymis abluit, et confessione Dominici amoris funditus exstirpauit, recuperationem ostendit eorum qui in martyrio labuntur, ita ceteri discipuli, qui articulum comprehensionis fugiendo preuenerant, cautelam fugiendi docent eos qui se minus idoneos ad toleranda supplicia sentiunt, quibus tutius est multo presidia latebrarum petere, quam se discrimini certaminum exponere. Ita etiam iste adolescens, qui, reiecta sindone, nudus profugit ab impiis, illorum et opus designat et animum; qui ut securiores ab incursibus hostium fiant, quidquid in hoc mundo possidere uidentur, abiiciunt, ac nudi potius Domino famulari, quam adherendo mundi rebus materiam tentandi, atque a Deo reuocandi aduersariis dare didicerunt. Iuxta exemplum beati Ioseph, qui, relicto  in manibus adultere pallio, foras exsiliuit, malens Deo nudus, quam indutus cupiditatibus mundi meretrici seruire .

Et adduxerunt Iesum ad summum sacerdotem. Summum sacerdotem Caipham significat, qui  erat pontifex anni illius, de quo consentanea testatur Iosephus , quia pontificatum sibi absque merito dignitatis emerit a principe Romano. Non ergo mirum est si iniquus Pontifex inique iudicat.

Petrus autem a longe secutus est eum usque in atrium summi sacerdotis. Merito a longe sequebatur, qui iam proxime erat negaturus. Neque enim negare posset, si Christo proximus adhesisset. uerum in hoc maxima nobis est admiratione uenerandus, quia Dominum non reliquit etiam cum timeret. Quod enim timet, nature est; quod sequitur, deuotionis; quod negat, obreptionis; quod penitet, fidei. Aliter, quod ad passionem eumdem Dominum a longe sequitur  Petrus, significabat Ecclesiam secuturam quidem, hoc est, imitaturam passionem Domini, sed longe differenter. Ecclesia enim pro se patitur, at ille pro Ecclesia.

Et sedebat cum ministris, et calefaciebat se ad ignem. Est dilectionis ignis, est et cupiditatis. De hoc dicitur: Ignem ueni mittere in terram, et quid uolo nisi ut ardeat ? De illo autem: Omnes adulterantes, uelut clibanus corda eorum . Iste super credentes in cenaculo Sion descendens, uariis linguis eos Deum laudare docuit ; ille in atrio Caiphe instinctu maligni spiritus accensus, ad negandum ac blasphemandum Dominum noxias perfidorum linguas armabat. Quod enim intus in domo principis sacerdotum synodus maligna gerebat, hoc ignis in atrio foris inter frigora noctis materialiter accensus typice premonstrabat. Quicunque ergo uitiosum noxiumque in se exstinguit incendium, potest dicere cum Propheta Domino: Quia  factus sum sicut uter in pruina, iustificationes tuas non sum oblitus . In quibuscunque autem flammam caritatis turbida uitiorum flumina obruerunt, audiunt a Domino: Quoniam abundauit iniquitas, refrigescit caritas multorum . Quo frigore torpens ad horam apostolus Petrus, quasi prunis ministrorum Caiphe calefieri cupiebat, quia temporalis commodi solatium perfidorum societate querebat. Sed non mora, respectus a Domino cum ignem prauorum corpore, tum infidelitatem in corde reliquit; ac post resurrectionem Domini sancto igni recreatus, funditus excessum trine negationis trina dilectionis confessione purgauit. Tunc etenim completa illa memorabili piscium captura, cum uenisset ad Dominum cum condiscipulis suis, prunas positas, et piscem superpositum, et panem mox uidens, sui cordis arcana prunis inflammauit amoris .

Et quidem surgentes falsum testimonium ferebant aduersus eum dicentes: Quoniam nos audiuimus cum  dicentem, ego dissoluam templum hoc manu factum, et post triduum aliud non manu factum edificabo . Quomodo falsi testes sunt, si ea dicunt que Dominum dixisse legimus? Sed falsus testis est, qui non eodem sensu dicta intelligit quo dicuntur. Dominus enim dixerat de templo corporis sui, sed et in ipsis uerbis calumniatur, et paucis additis uel mutatis quasi iustam calumniam faciunt, Saluator dixerat: Soluite templum hoc; isti commutant, et aiunt: Ego dissoluam templum hoc manu factum. uos, inquit, soluite, non ego, quia illicitum est ut ipsi nobis inferant [F. inferamus] mortem. Deinde illi uertunt: Et post triduum aliud non manu factum edificabo, ut proprie de templo Iudaico dixisse uideatur. Dominus autem ut ostenderet animal uiuum et spirans templum dixerat: Et ego in triduo suscitabo illud. Aliud est edificare, aliud suscitare.

Et exsurgens summus sacerdos in medium, interrogauit Iesum dicens: Non respondes quidquam ad ea  que tibi obiiciuntur ab his? Ille autem tacebat, et nichil respondit. Ira preceps et impatiens non inueniens calumnie locum excutit de solio pontificem, ut insaniam mentis motu corporis demonstraret. Quanto plus iehsu tacebat ad indignos responsione sua falsos testes et sacerdotes impios, tanto magis pontifex furore superatus eum ad respondendum prouocat, ut ex qualibet occasione sermonis locum inueniat accusandi. Nihilominus iehsu tacet; sciebat enim quasi Deus, quidquid respondisset torquendum ad calumniam.

Rursum summus sacerdos interrogabat eum, et dicit ei: Tu es Christus Filius Dei benedicti? iehsu autem dixit illi: Ego sum. In Mattheo scriptum est quod interroganti et adiuranti se pontifici si esset Christus, respondit: Tu dixisti . Pro quo Marcus posuit: Ego sum, ut uidelicet ostenderet tantum ualere quod ei dicit iehsu, Tu dixisti, quantum si diceret Ego sum.

 Et uidebitis Filium hominis a dextris sedentem uirtutis, et uenientem cum nubibus celi. Si ergo tibi in Christo, o Iudee, pagane et heretice, contemptus, infirmitas et crux contumelia est, uide quia per hec Filius hominis ad dexteram Dei Patris sessurus, et ex partu uirginis homo natus in sua cum celi nubibus est maiestate uenturus. Unde et Apostolus, cum crucis abiecta descripsisset, dicens quod humiliauit semetipsum, factus obediens usque ad mortem, mortem autem crucis, adiunxit atque ait: Propter quod et Deus illum exaltauit, et donauit illi nomen quod est super omne nomen, ut in nomine Iesu omne genu flectatur celestium, terrestrium et infernorum, et omnis lingua confiteatur quia iehsu Christus in gloria est Dei Patris .

Summus autem sacerdos, scindens uestimenta sua, ait: Quid adhuc desideramus testes? Audistis blasphemiam. Quem de solio sacerdotali furor excusserat, eadem rabies ad scindendas uestes prouocat.  Scindit uestimenta sua, ut ostendat Iudeos sacerdotalem gloriam perdidisse, et uacuam sedem habere pontificis. Sed et consuetudinis iudaice est, cum aliquid blasphemie et quasi contra Deum audierint, scindere uestimenta sua, quod Paulum quoque et Barnabam, quando in Lycaonia deorum cultu honorabantur, fecisse legimus ; Herodes autem quia non dedit honorem Deo, sed acquieuit immoderato fauori populi, statim ab angelo percussus est . Altiore autem mysterio factum est ut in passione Domini pontifex Iudeorum sua ipse uestimenta disciderit, cum tunica Domini nec ab ipsis, qui eum crucifixere, militibus scindi potuerit. Figurabatur enim quod sacerdotium Iudeorum pro sceleribus ipsorum pontificum esset scindendum, et a sue statu integritatis omnimodis soluendum; soliditas uero sancte uniuersalis Ecclesie, que uestis sui redemptoris solet appellari, nunquam ualeat disrumpi; quin potius etsi Iudei, si  gentiles, si heretici, si mali catholici humilitatem Domini Saluatoris contemnant, eius tamen usque ad consummationem seculi in illis quos sors electionis inuenerit inuiolata sit permansura castitas.

Et ceperunt quidam conspuere eum, et uelare faciem eius, et colaphis eum cedere, et dicere ei: Prophetiza. Et ministri alapis eum cedebant. Impleta est hoc loco prophetia, que ait: Dedi maxillas meas alapis, et faciem meam non auerti a confusione sputorum . Sed qui tunc cesus est colaphis siue alapis Iudeorum, ceditur etiam tunc blasphemiis falsorum Christianorum; qui tunc consputus est saliuis infidelium, nunc usque uesanis nomine tenus fidelium exhonoratur atque irritatur opprobriis. uelauerunt autem faciem eius, non ut eorum ille scelera non uideat, sed ut a se ipsi, sicut quondam Moysi fecerunt , gratiam cognitionis eius abscondant; si enim crederent Moysi, crederent forsitan et Domino . Quod uelamentum usque hodie manet super cor eorum non reuelatum  , nobis autem in Christum credentibus ablatum est. Neque enim frustra eo moriente uelum templi scissum est medium, et ea que toto legis tempore latuerant, et abscondita carnali Isrel fuerant, noui testamenti cultoribus sunt patefacta sancta sanctorum arcana. Quod uero dicunt ei: Prophetiza, et iuxta alios euangelistas: Prophetiza quis est qui te percussit, quasi in contumeliam faciunt eius, qui se a populus prophetam uoluerit haberi. Sed ipso dispensante, que patitur omnia pro nobis fiunt, ut, sicut Petrus hortatur , Christo in carne passo nos eadem cogitatione armemur, atque ad toleranda pro nomine eius irrisionum opprobria preparemur.

Et cum esset Petrus in atrio, deorsum uenit una ex ancillis summi sacerdotis; et cum uidisset Petrum calefacientem se, aspiciens illum, ait: Et tu cum Iesu Nazareno eras? At ille negauit, dicens: Neque scio, neque noui quid dicas. Quid sibi uult, quod prima  eum prodit ancilla, cum uiri utique magis eum potuerint recognoscere? nisi ut et iste sexus peccasse in necem Domini uideretur, et iste sexus redimeretur per Domini passionem. Et ideo mulier resurrectionis accipit prima mysterium, et mandata custodit, ut ueterem preuaricationis aboleret errorem.

Et exiuit foras ante atrium, et gallus cantauit. De hoc galli cantu ceteri euangeliste tacent, non tamen factum esse negant, sicut et multa alia alii silentio pretereunt, que alii narrant.

Rursus autem cum uidisset illum ancilla, cepit dicere circumstantibus: Quia hic ex illis est. At ille iterum negauit. Non hec eadem, que prius accusabat, ancilla esse credenda est. Dicit namque Mattheus apertissime: Exeunte illo ianuam, uidit eum alia, et ait iis qui erant ibi, etc. In hac autem negatione Petri discimus non solum abnegari Christum ab eo qui dicit eum non esse Christum, sed ab illo etiam  qui, cum sit, negat se esse Christianum. Dominus autem non ait Petro: Discipulum meum te negabis, sed, Me negabis. Negauit ergo ipsum, cum se negauit eius esse discipulum.

Et post pusillum rursus qui astabant, dicebant Petro: uere tu ex illis es. Nam et Galileus es. Non quod alia lingua Galilei, quam Hierosolymite loquerentur, qui utrique fuerint Hebrei, sed quod unaqueque prouincia et regio suas habeat proprietates, ac uernaculum loquendi sonum uitare non possit. Unde, in Actibus apostolorum cum ii quibus Spiritus sanctus insederat omnium gentium linguis loquerentur, inter alios qui de diuersis mundi plagis aduenerant, etiam illi qui habitabant Iudeam dixisse referuntur: Nonne ecce omnes isti qui loquuntur Galilei sunt? Et quomodo nos audiuimus unusquisque linguam nostram in qua nati sumus ? Et Petrus fratribus loquens in Hierusalem: Et notum, inquit, factum est omnibus habitantibus in Hierusalem , ita ut appellaretur ager ille lingua eorum acheldama. Quare  lingua eorum, nisi quia idem nomen aliter illi, hoc est, Hierosolymite, aliter sonabant Galilei?

Ille autem cepit anathematizare, iurare, Quia nescio hominem istum, quem dicitis. Et statim iterum gallus cantauit. Solet Scriptura sacramenta causarum per statum designare temporum. Unde Petrus qui media nocte negauit, ad galli cantum penituit. Qui etiam post resurrectionem Domini diurna sub luce illum quem tertio negauerat, tertio eque se amare professus est . Quia nimirum quod in tenebris obliuionis errauit, et sperate iam lucis rememoratione correxit, et eiusdem uere lucis adepta presentia plene totum, quidquid mutauerat erexit. Hunc opinor gallum aliquem doctorum intelligendum, qui nos iacentes excitans, et somnolentos increpans dicat: Euigilate, iusti, et nolite peccare .

Et recordatus est Petrus uerbi quod dixerat ei iehsu: Priusquam gallus cantet bis, ter me negabis, et  cepit flere. Quam nociua prauorum colloquia! Petrus ipse inter infideles uel hominem se nosse negauit, quem inter condiscipulos iam Dei Filium fuerat confessus. Sed nec in atrio Caiphe retentus poterat agere penitentiam. Egreditur foras, ut alii narrant euangeliste , quatenus ab impiorum concilio secretus, sordes pauide negationis liberis fletibus abluat.

Et confestim concilium facientes mane summi sacerdotes cum senioribus et Scribis, et uniuerso concilio, uincientes Iesum duxerunt, et tradiderunt Pilato. Non solum ad Pilatum, sed etiam ad Herodem ductus est, ut uterque Domino illuderet. Et cerne sollicitudinem sacerdotum in malo. Tota nocte uigilauerunt, ut homicidium facerent, et uinctum tradiderunt Pilato. Habebant enim hunc morem, ut quem adiudicassent morti, ligatum iudici traderent. Attamen notandum quod non tunc primum ligauerunt eum, sed mox comprehensum nocte in horto, ut  Ioannes declarat, ligauerunt, et sic adduxerunt eum ad Annam primum.

Et interrogauit eum Pilatus: Tu es rex Iudeorum? Pilato nichil aliud criminis interrogante, nisi utrum rex Iudeorum sit, arguuntur impietatis Iudei, quod ne falso quidem inuenire potuerint quod obiicerent Saluatori.

At ille respondens, ait illi: Tu dicis. Sic respondit, ut et uerum diceret, et sermo eius calumnie non pateret. Et attende quod Pilato, qui inuitus ferebat sententiam, aliqua in parte responderit, sacerdotibus autem et principibus respondere noluerit, indignosque suo sermone iudicarit.

Pilatus autem rursus interrogauit eum, dicens: Non respondes quidquam? uide in quantis te accusant. iehsu autem amplius nichil respondit. Ethnicus quidem est qui condemnat Iesum, sed causam refert in populum Iudeorum: uide in quantis te accusant. iehsu autem nichil respondere uoluit, ne, crimen diluens,  dimitteretur a preside, et crucis utilitas differretur.

Pontifices autem concitauerunt turbam, ut magis Barrabam dimitteret eis. Heret Iudeis usque hodie sua petitio, quam tanto labore impetrarunt. Quod enim, data sibi optione, pro Iesu latronem, pro Saluatore interfectorem, pro datore uite elegerunt ademptorem, merito salutem perdiderunt, et uitam, et latroniciis sese ac seditionibus in tantum subdiderunt, ut et patriam regnumque suum, quod plus Christo amauere, perdiderint, et hactenus eam quam uendidere, siue anime, siue corporis, libertatem recipere non meruerint.

Pilatus autem iterum respondens, ait illis: Quid ergo uultis ut faciam regi Iudeorum? At illi iterum clamauerunt: Crucifige eum. Pilatus uero dicebat eis: Quid enim mali fecit? Multas liberandi Saluatorem Pilatus occasiones dedit. Primum latronem iusto conferens, deinde inferens: Quid ergo uultis ut faciam regi Iudeorum? Cumque responderunt Crucifigatur,  non statim acquieuit, sed, iuxta suggestionem uxoris, que mandauerit ei, ut Mattheus scribit: Nihil tibi et iusto illi , ipse quoque respondens: Quid enim, ait, mali fecit? hoc dicendo Pilatus absoluit Iesum.

At illi magis clamabant: Crucifige eum. Ut impleretur quod in uigesimo primo psalmo dixerat: Circumdederunt me canes multi, congregatio malignantium obsedit me; et illud Ieremie: Facta est mihi hereditas mea sicut leo in silua, dederunt super me uocem suam . Isaia quoque in hac sententia congruente: Et exspectaui ut facerent iudicium, fecerunt autem iniquitatem et non iustitiam, sed clamorem .

Pilatus autem uolens populo satisfacere, dimisit illis Barrabam, et tradidit Iesum flagellis cesum, ut crucifigeretur. iehsu autem flagellatus non ab alio, quam ab ipso Pilato intelligendus est. Scribit namque aperte Ioannes: Clamauerunt rursum omnes dicentes: Non hunc, sed Barrabam. Erat autem Barrabas  latro. Tunc ergo apprehendit Pilatus Iesum, et flagellauit . Ac deinde subiungit: Et milites plectentes coronam de spinis, imposuerunt capiti eius, et cetera. Quod quidem ideo fecisse, atque ideo credendus est militibus eum illudendum tradidisse, ut satiati penis et opprobriis eius Iudeis mortem eius ultra sitire desisterent. Hoc autem factum est, ut quia scriptum erat: Multa flagella peccatorum , illo flagellato nos a uerberibus liberaremur, dicente Scriptura: Flagellum non appropinquabit tabernaculo tuo .

Milites autem duxerunt eum in atrium pretorii, et conuocant totam cohortem, et induunt eum purpura, et imponunt ei plectentes spineam coronam, et ceperunt salutare eum: Aue, rex Iudeorum. Milites quidem, quod rex Iudeorum fuerat appellatus, et hoc ei Scribe et sacerdotes crimen obiecerant, quod sibi in populo Isrelitico usurparet imperium, illudentes hoc faciunt, ut nudatum pristinis uestibus induant  purpura, qua reges ueteres utebantur, et pro diademate imponant ei coronam spineam, pro sceptro regali dent calamum, ut Mattheus scribit , et adorent quasi regem. Nos autem omnia hec intelligamus mystice. Quomodo enim Caiphas dixit: Oportet unum hominem mori pro omnibus , nesciens quid diceret, sic et isti quodcunque fecerunt, licet alia mente fecerint, tamen nobis qui credimus, sacramenta tribuebant. Notandum autem quod pro eo quod Marcus ait, Et induunt eum purpura , Mattheus ita posuit: Et exuentes eum chlamydem coccineam circumdederunt ei . Ubi intelligitur quod Mattheus ait, Chlamydem coccineam circumdederunt ei, hoc Marcus dixisse, Indutum purpura. Pro regia enim purpura chlamys illa coccinea ab illudentibus adhibita erat, et est rubra quedam purpura, cocco simillima. Potest etiam fieri ut purpuram etiam Marcus commemorauerit, quam chlamys habebat, quamuis esset  coccinea. Mystice ergo in purpura qua indutus est Dominus, ipsa eius caro quam passionibus obiecit insinuatur, de qua premissa dixerat prophetia: Quare ergo rubrum est indumentum tuum, et uestimenta tua quasi calcantium in torculari ? In corona uero, quam portabat, spinea nostrorum susceptio peccatorum, pro qua mortalis fieri dignatus est, ostenditur, iuxta quod precursor ipsius testimonium ei perhibens, ait: Ecce agnus Dei, ecce qui tollit peccata mundi . Namque spinas in significatione peccatorum poni solere testatur ipse Dominus, qui protoplasto in peccatum prolapso dicebat: Terra tua spinas et tribulos germinabit tibi , quod est aperte dicere: Conscientia tua punctiones tibi et aculeos uitiorum procreare non desistet. Quod uero iuxta Euangelium Luce Dominus apud Herodem alba ueste induitur , in ceteris uero euangelistis a militibus Pilati sub coccineo, siue purpureo, habitu illusus esse perhibetur, collata utraque narratione in uno innocentia  et castitas assumpte humanitatis, in altero autem ueritas passionis, per quam ad gloriam regni immortalis esset peruenturus, exprimitur. Sicut enim purpura colorem sanguinis, qui pro nobis affusus est, imitatur, ita et habitus regni quod post passionem intrauit, nobisque intrandum patefecit, insinuat. uerum quia dixit Apostolus: Quotquot enim in Christo baptizati estis, Christum induistis ; et Isaias Domino de electis omnibus: His, inquit, uelut ornamento uestieris , potest in hoc utroque Domini habitu inimicorum quidem sententia probroso, sed ipsius Domini electione gloriosissimo omnis electorum eius multitudo, que in martyres uenerandos et ceteram fidelium plebem distinguitur, aptissime designari. Alba etenim ueste induitur, cum munda iustorum confessione circumdatur; purpura siue cocco uestitur, cum in triumpho uictoriosorum martyrum gloriatur.

Et percutiebant caput eius arundine, et conspuebant  eum, et ponentes genua adorabant eum. Hec tunc fecere milites Pilati, hec usque hodie faciunt heretici et pagani milites utique diaboli. Quia enim caput Christi Deus  caput eius percutiunt, qui eum Deum esse uerum denegant. Et quia per arundinem Scriptura solet confici, quasi arundine caput Christi feriunt, qui diuinitatis illius contradicentes, errorem suum confirmare auctoritate sacre Scripture conantur. Spuunt in faciem eius, qui eius presentiam gratie uerbis exsecrandis ex interne cece mentis insania conceptis respuunt, et Iesum Christum in carne uenisse denegant. Et quidem milites eum quasi qui Deum se ipse falso dixisset, illudentes adorabant; sed sunt hodie, quod est grauioris uesanie, qui eum certa fide ut Deum uerum adorant, sed peruersis actibus mox uerba eius quasi fabulosa despiciunt, ac promissa regni illius temporalibus illecebris longe postponunt.

Et educunt illum, ut crucifigerent eum. Et angariauerunt  pretereuntem quempiam Simonem Cyreneum uenientem de uilla, patrem Alexandri et Rufi, ut tolleret crucem eius. Magne tunc opinionis fuisse Simon iste uidetur, cum filii quoque eius quasi iam noti omnibus designentur ex nomine. Sed cauendum ne cui uideatur contrarium quod Ioannes scribit ipsum Dominum sibi crucem portasse , ceteri uero euangeliste hunc Simonem Cyreneum eam baiulasse referunt . Primo namque a Domino portata, ac deinde Simoni, quem exeuntes forte obuium habuerunt, portanda imposita est. Et hoc congruo satis ordine mysterii, Quia nimirum ipse passus est pro nobis, relinquens nobis exemplum, ut sequamur uestigia eius . Et quia Simon iste non Hierosolymita, Cyreneus esse perhibetur , recte per eum populi gentium designantur, qui quondam peregrini et hospites testamentorum, nunc  obediendo ciues sunt et domestici Dei , et, sicut alibi dicitur: Heredes quidem Dei, coheredes autem Christi . Unde apte Simon obediens, Cyrene heres interpretatur. Nec pretereundum quod idem Simon de uilla uenisse refertur. uilla enim Grece pagos dicitur. Unde paganos appellamus eos quos a ciuitate Dei alienos, et quasi urbane conuersationis uidemus esse expertes. Sed de pago Simon egrediens, crucem portat post Iesum, cum populus nationum, paganis ritibus derelictis, uestigia Dominice passionis obedienter amplectitur.

Et perducunt illum in Golgotha locum, quod est interpretatum CALuARIAE locus. Extra urbis portam loca sunt in quibus truncantur capita damnatorum, et caluarie, id est, decollatorum sumpsere nomen. Propterea autem ibi crucifixus est Dominus, ut ubi prius erat area damnatorum, erigerentur uexilla martyrii: et quomodo pro nobis maledictum crucis factus est, et flagellatus, et crucifixus, sic pro omnium salute  quasi noxius inter noxios crucifigitur .

Et dabant ei bibere myrrhatum uinum, et non accepit. Deus loquitur ad Hierusalem: Ego te plantaui uineam meam ueram, quomodo facta es in amaritudinem uitis aliene ? Amara uitis amarum uinum fecit, quod propinat Dominus iehsu, ut impleatur quod scriptum est: Dederunt in cibum meum fel, et in siti mea potauerunt me aceto . Quod autem dicitur: Et non accepit, uel secundum Mattheum, cum gustasset noluit bibere , hoc indicat quod gustauerit quidem pro nobis mortis amaritudinem, sed tertia die resurrexerit. Quod enim ait Marcus, Non accepit, intelligitur: non accepit ut biberet. Gustauit autem, sicut Mattheus testis est, ut quid idem Mattheus ait, Noluit bibere, hoc Marcus dixerit Non accepit, tacuerit autem quod gustauerit. Sed et hoc quod ait Marcus, Myrrhatum uinum, intelligendum est Mattheum dixisse cum felle mistum. Fel quippe pro amaritudine posuit, et myrrhatum enim uinum amarissimum  est; quanquam fieri possit ut et felle et myrrha uinum amarissimum redderetur.

Et crucifigentes eum, diuiserunt uestimenta eius, mittentes sortem super eis, quis quid tolleret. Hec Ioannes euangelista plenius exponit, quod, scilicet, milites cetera in quatuor partes iuxta suum numerum diuidentes, de tunica, que inconsutilis erat desuper contexta per totum, sortem miserint . Quadripartita autem uestis Domini quadripartitam eius figurauit Ecclesiam, toto, scilicet, orbe, qui quatuor partibus constat, terrarum diffusam, et omnibus eisdem partibus equaliter, id est, concorditer, distributam. Tunica uero illa sortita omnium partium significat unitatem, que caritatis uinculo continetur. Si enim caritas iuxta Apostolum, et supereminentiorem habet uiam, et supereminet scientie, et super omnia precepta est , merito uestis qua significatur desuper contexta perhibetur. In sorte autem quid nisi gratia Dei commendata  est? Sic quippe in uno ad omnes peruenit, cum sors omnibus placuit, quia et Dei gratia in unitate ad omnes peruenit. Et cum sors mittitur, non persone cuiuscunque uel meritis, sed occulto Dei iudicio ceditur. Et quia, sicut dicit Apostolus, uetus homo noster simul affixus est cruci cum illo, ut euacuetur corpus peccati, ut ultra non seruiamus peccato , quandiu id agunt opera nostra, ut euacuetur corpus peccati, et quandiu exterior homo corrumpitur, ut interior renouetur de die in diem , tempus est crucis. Hec sunt etiam bona opera quidem, tamen adhuc laboriosa, quorum merces requies est. Sed ideo dicitur, spe gaudentes , ut requiem futuram cum hilaritate in laboribus operemur. Hanc hilaritatem significat crucis latitudo in transuerso ligno, ubi figuntur manus. Per manus enim opera intelligimus, per latitudinem hilaritatem operantis, quia tristitia facit angustias. Per altitudinem autem, cui caput  adiungitur, exspectatio retributionis de sublimi iustitia Dei, qui reddet unicuique secundum opera sua , his quidem secundum tolerantiam boni operis gloriam et honorem et incorruptionem querentibus uitam eternam. Itaque etiam longitudo, qua totum corpus extenditur, ipsam tolerantiam significat, unde longanimes dicuntur qui tolerant. Profundum autem quod terre infixum est, secretum sacramenti prefigurat. Recordaris, nisi fallor, quod uerba Apostoli in ista designatione crucis expediantur, ubi ait: In caritate radicati et fundati, ut possitis comprehendere cum omnibus sanctis que sit longitudo, latitudo, altitudo, et profundum .

Erat autem hora tertia, et crucifixerunt eum. Sunt qui arbitrentur hora quidem tertia Dominum crucifixum, a sexta autem hora tenebras factas usque ad nonam, ut consumpte intelligantur tres hore ex quo crucifixus est, usque ad tenebras factas. Et posset quidem hoc rectissime intelligi, nisi Ioannes diceret  hora quasi sexta Pilatum sedisse pro tribunali in loco qui dicitur Lithostrotos , Hebraice autem Gabbatha. Sequitur enim: Parasceue pasche hora quasi sexta, et dicit Iudeis: Ecce rex uester, etc. Si ergo hora quasi sexta Pilato sedente pro tribunali, traditus est crucifigendus Iudeis, quomodo hora tertia crucifixus est, sicut uerba Marci non intelligentes quidam putauerunt? Iam certe dixerat Marcus: Crucifigentes eum diuiserunt uestimenta eius. Si ergo eius rei geste tempus uoluit commemorare, sufficeret dicere: Erat autem hora tertia; ut quid adiunxit, Et crucifixerunt eum? nisi quia uoluit aliquid recapitulando significare, quod quesitum inueniretur, cum Scriptura ipsa illis temporibus legeretur, quibus uniuerse Ecclesie notum erat qua hora Dominus ligno suspensus est; unde posset huius uel error corrigi, uel mendacium refutari. Sed quia sciebat a militibus Dominum crucifixum, non a Iudeis, occulte ostendere uoluit eos magis crucifixisse, qui clamauerunt ut crucifigeretur, quam illos qui  ministerium principi suo secundum suum officium prebuerunt. Intelligitur ergo fuisse hora tertia, cum clamauerunt Iudei ut Dominus crucifigeretur. Et ueracissime demonstratur tunc eos crucifixisse quando clamauerunt, maxime quia nolebant uideri se hoc fecisse, et propterea eum Pilato tradiderant, quod eorum uerba satis indicant secundum Ioannem. Quod ergo maxime uideri fecisse nolebant, hoc eos hora tertia fecisse Marcus ostendit, uerissime indicans magis fuisse Domini necatricem linguam Iudeorum quam militum manus.

Et erat titulus cause eius inscriptas: Rex Iudeorum. Titulus positus supra crucem eius, in quo scriptum erat Rex Iudeorum, illud ostendit, quod nec occidendo efficere potuerunt ut eum regem non haberent, qui eis manifestissima et eminentissima potestate secundum sua opera redditurus est. Unde in psalmo canitur: Ego autem constitutus sum Rex ab eo super Sion montem sanctum eius . Quia  apte etiam, quoniam Rex simul et Pontifex est, cum eximiam Patri sue carnis hostiam in altari crucis offerret, regis quoque qua preditus erat, dignitatem titulo pretendit, ut cunctis legere, hoc est, audire et credere uolentibus insinuaret quod per crucis patibulum non perdiderit suum, sed confirmarit potius et corroborarit imperium.

Et cum eo crucifigunt duos latrones, unum a dextris, et alium a sinistris eius. Latrones qui cum Domino sunt hinc inde crucifixi, significant eos qui sub fide et confessione Christi uel agonem martyrii, uel quelibet continentie arctioris instituta subeunt. Sed quicunque hec pro eterna solum celestique gloria gerunt, hi profecto dextri latronis merito ac fide designantur; at qui siue humane laudis intuitu, seu qualibet minus digna intentione mundo abrenuntiant, non immerito blasphematoris ac sinistri latronis mentem imitantur et actus. De qualibet dicit Apostolus: Si tradidero corpus meum ut ardeam, si dedero  omnes facultates meas in cibos pauperum, si alia plura aut pietatis opera facere aut dona gratie spiritalis accepisse uidear, caritatem autem non habeam, nichil mihi prodest . Beati autem qui sua propter Dominum et propter Euangelium relinquunt: Beati qui persecutionem patiuntur propter iustitiam quoniam ipsorum est regnum celorum .

Similiter et summi sacerdotes illudentes, ad alterutrum cum scribis dicebant: Alios saluos fecit, seipsum non potest saluum facere. Etiam nolentes confitentur Scribe et pontifices, quod alios saluos fecerit. Itaque uos uestra condemnat sententia; qui enim alios saluos fecit, utique si uellet, seipsum saluare poterat.

Christus Rex Isrel descendat nunc de cruce, ut uideamus et credamus. Fraudulenta promissio. Quid est plus, de cruce adhuc uiuentem descendere, an de sepulcro mortuum resurgere? Surrexit, et non creditis;  ergo etiamsi de cruce descenderit, similiter non credetis.

Et qui cum eo crucifixi erant, conuiciabantur ei. Quomodo qui cum eo crucifixi erant, conuiciabantur ei? Quandoquidem unus eorum conuiciatus est secundum Luce testimonium , alter et compescuit eum, et in Deum credidit? nisi intelligamus Mattheum et Marcum, breuiter perstringentes hunc locum, pluralem numerum pro singulari posuisse, sicut in Epistola ad Hebreos legimus pluraliter dictum: Clauserunt ora leonum , cum solus Daniel significari intelligatur . Et pluraliter dictum Secti sunt, cum de sola Isaia tradatur. Quid autem usitatius, uerbi gratia, quam ut dicat aliquis: Et rustici mihi insultant, etiamsi unus insultet? Tunc enim esset contrarium quod Lucas de uno manifestauit, si illi dixissent ambos latrones conuiciatos Domino, cum non posset sub numero plurali unus intelligi. Cum uero dictum est latrones, uel, qui  cum eo crucifixi erant, nec additum est ambo, non solum si ambo fecissent, posset hoc dici, sed etiam quia unus hoc fecit, potuit usitato locutionis modo per pluralem numerum significari. Quod uero, Luca testante, unus latro Dominum blasphemat, dicens: Si tu es Christus, saluum fac temetipsum et nos; alter uero illum digna inuectione redarguit, et Dominum fideli supplicatione precatur, dicens: Domine, memento mei cum ueneris in regnum tuum, usque hodie geri in Ecclesia uidemus, cum mundanis tacti afflictionibus ueri simul et falsi Christiani, illi quidem qui ficta mente dominice passionis sacramenta gestant, ad presentis uite gaudia cupiunt liberari a Domino. At qui simplici intentione cum Apostolo non gloriantur, nisi in cruce Domini nostri , ita potius a presentibus erumnis optant erui, ut spiritum suum in manus sui commendent auctoris, unaque cum ipso regni celestis desiderent esse participes. Unde bene ille, qui fide dubia Dominum precabatur, funditus est contemptus a Domino, neque ulla  responsione dignus habitus. At uero preces illius, qui eternam a se salutem querebat, pia mox Dominus exauditione suscipere dignatus est. Quia nimirum quicunque in tribulationibus positi temporalia tantum a Domino solatia requirunt, temporalibus se pariter et eternis gaudiis priuant. Qui autem ueraciter bona patrie celestis suspirant, ad hec absque ulla dubietate Christo miserante perueniunt.

Et facta hora sexta, tenebre facte sunt per totam terram usque in horam nonam. Clarissimum mundi lumen retraxit radios, ne aut pendentem uideret Dominum, aut impii blasphemantes sua luce fruerentur. Et notandum quod Dominus sexta hora, hoc est, recessuro a centro mundi sole crucifixus sit; diluculo autem, hoc est, oriente iam sole, resurrectionis sue mysteria celebrarit. Statu enim temporis signauit quod effectu operis exhibuit, quia mortuus est propter peccata nostra, et resurrexit propter iustificationem nostram . Nam et Adam peccante,  scriptum est quod audierit uocem Domini Dei ambulantis in paradiso ad auram post meridiem . Post meridiem, nempe inclinata luce fidei; ad auram uero, refrigescente feruore caritatis. Deambulans autem audiebatur, quia ab homine peccante recesserat. Rationis ergo, imo diuine pietatis ordo poscebat ut eodem temporis articulo quo tunc Ade preuaricanti occluserat, nunc latroni Dominus penitenti ianuam paradisi reseraret; et qua hora primus Adam peccando mortem huic mundo inuexerat, eadem hora secundus Adam mortem moriendo destrueret .

Et hora nona exclamauit iehsu uoce magna, dicens: Eli, eli, lama sabachthani, quod est interpretatum: Deus meus, Deus meus, ut quid reliquisti me? Principio uigesimi primi psalmi usus est; illud quod in medio uersiculi legitur: Respice in me, superfluum est. Legitur enim in Hebreo, Deus meus, Deus meus, quare me dereliquisti? Nec mireris uerborum humilitatem,  querimonias derelicti, cum formam serui sciens scandalum crucis uideas. Sicut enim esurire et sitire, et fatigari, non erant propria diuinitatis, sed corporales passiones, ita et quod dicitur: Ut quid me dereliquisti, corporalis uocis erat proprium, quia solet secundum naturam corpus nullatenus uelle a sibi coniuncta uita fraudari. Licet enim et ipse Saluator hoc dicebat, sed proprie ostendebat corporis fragilitatem manens uirtus et sapientia Dei. Ut homo ergo loquitur, meos circumferens motus, quod in periculis positi a Deo nos deseri putamus, ut homo turbatur, ut homo flet, ut homo crucifigitur.

Et quidam de circumstantibus audientes, dicebant: Ecce Eliam uocat. Non omnes, sed quidam, quos arbitror milites fuisse Romanos, non intelligentes sermonis Hebraici proprietatem, sed ex eo quod dixit, Eli, eli, putantes Eliam ab eo inuocatum. Sin autem Iudeos qui hoc dixerint, intelligere uolueris, et hoc more sibi soluto faciunt, ut Dominum imbecillitate  infament, qui Elie auxilium deprecetur.

Currens autem unus, et implens spongiam aceto, circumponensque calamo, potum dabat ei, dicens: Sine, uideamus, si ueniat Elias ad deponendum eum. Quam ob causam Domino acetum sit potui datum, Ioannes ostendit plenius, dicens: Postea sciens iehsu quia iam omnia consummata sunt, ut consummaretur Scriptura, dicit: Sitio. uas autem positum erat aceto plenum. Illi ergo spongiam plenam aceto, hyssopo circumponentes, obtulerunt ori eius . uidit ergo quoniam consummata sunt omnia que oportebat ut fierent, antequam acciperet acetum, et traderet spiritum. Atque ut hoc etiam consummaretur, quod ait: Et in siti mea potauerunt me aceto , Sitio, inquit. Tanquam hoc diceret: Hoc munus fecistis, date quod estis. Iudei quippe ipsi erant acetum degenerantes a uino patriarcharum et prophetarum, tanquam de pleno uase, de iniquitate mundi huius impleto, cor habentes uelut spongiam cauernosis quodammodo atque tortuosis latibulis fraudulentam.  Hyssopum, cui circumposuerunt spongiam aceto plenam, quoniam herba est humilis, et pectus purgat, ipsius Christi humilitatem congruenter accipimus, quam circumdederunt, et se circumuenisse putauerunt. Unde illud in psalmo: Asperges me hyssopo, et mundabor . Christi namque humilitate mundamur, quia nisi humiliasset semetipsum, factus obediens Patri usque ad mortem crucis , non utique sanguis eius in peccatorum remissionem, hoc est, in nostri mundationem fuisset effusus. Per arundinem uero, cui imposita est spongia, Scriptura significatur, que implebatur hoc facto. Sicut enim lingua dicitur uel Greca, uel Latina, uel alia quelibet sonum significans, qui lingua promitur, sic arundo dici potest littera que arundine scribitur. Sed significantius sonos uocis humane usitatissime dicimus linguas, Scripturam uero arundinem dici, quo minus usitatum, eo magis est mystice figuratum.

iehsu autem, emissa uoce magna expirauit. Quid hac  uoce magna dixerit Dominus, Lucas aperte designat, dicens: Pater, in manus tuas commendo spiritum meum; et hec, inquit, dicens expirauit . Quod uero scribit Ioannes, quia cum accepisset iehsu acetum, dixit, Consummatum est, et, inclinato capite, tradidit spiritum , inter illud quod ait, Consummatum est, et illud, Et, inclinato capite, tradidit spiritum, emissa est uox illa magna, quam tacuit Ioannes, ceteri autem tres commemorauerunt.

Et uelum templi scissum est in duo, a sursum usque deorsum. Scinditur uelum templi, ut arca testamenti et omnia legis sacramenta que tegebantur appareant, atque ad populum transeant nationum. Ante enim dictum fuerat: Notus in Iudea Deus, in Isrel magnum nomen eius ; nunc autem: Exaltare super celos Deus, et super omnem terram, inquit, gloria tua . Et in Euangelio prius dixit: In uiam gentium ne abieritis ; post passionem uero suam: Euntes, inquit, docete omnes gentes  .

uidens autem centurio, qui ex aduerso stabat, quia sic clamans expirasset, ait: uere homo hic Filius Dei erat. Manifesta causa miraculi centurionis exponitur, quod uidens Dominum sic expirasse, hoc est, spiritum emisisse, dixerit: uere homo hic Filius Dei erat, nullus enim habet potestatem emittendi spiritum, nisi qui animarum conditor est. Et hoc considerandum est, quod centurio ante crucem in ipso scandalo passionis uere Dei Filium confiteatur, et Arius in Ecclesia predicet creaturam. Unde merito per centurionem fides Ecclesie designatur, que, uelo mysteriorum celestium per mortem Domini reserato, continuo Iesum et uere iustum hominem, et uere Dei Filium synagoga tacente confirmat.

Erant autem et mulieres de longe aspicientes, inter quas erat Maria Magdalene, et Maria Iacobi minoris, et Ioseph mater, et Salome; et cum esset in Galilea, sequebantur eum, et ministrabant ei. Iacobum minorem dicit Iacobum Alphei, qui et frater Domini dicebatur,  eo quod esset filius Marie matertere Domini, cuius in Euangelio suo meminit Ioannes dicens: Stabat autem iuxta crucem Iesu mater eius, et soror matris eius Maria Cleophe . Mariam autem Cleophe uidetur eam dicere a patre siue a cognatione. uocabatur uero minor Iacobus ad distinctionem maioris Iacobi, uidelicet, filii Zebedei, qui inter primos apostolos uocatus est et electus a Domino. Consuetudinis autem Iudaice fuit, nec ducebatur in culpam more gentis antiquo, ut mulieres de substantia sua uictum atque uestitum preceptoribus ministrarent; hoc, quia scandalum facere poterat, in nationibus, Paulus abiecisse se memorat: Nunquid non habemus potestatem sorores mulieres circumducendi, sicut et ceteri Apostoli faciunt ? Ministrabant autem Domino de substantia sua, ut meteret earum carnalia, cuius ille metebant spiritalia. Non quo indigeret cibis Dominus creaturarum, sed ut typum ostenderet magistrorum, quod  uictu atque uestitu ex discipulis deberent esse contenti. Sed uideamus quales comites habuerit, Mariam, scilicet, Magdalenam, a qua septem demonia eiecerat, et Mariam Iacobi, et Ioseph matrem materteram suam, et alias quas in ceteris Euangeliis legimus .

Et cum iam sero esset factum, quia erat Parasceue, quod est ante sabbatum, uenit Ioseph ab Arimathea nobilis decurio. Decurio uocatur, quod sit de ordine curie, et officium curie administret, qui etiam curialis a procurando munera ciuilia solet appellari. Arimathea autem ipsa est Ramathaim ciuitas Elcane et Samuelis in regione Thamnitica, iuxta Diospolim. Parasceue uero Grece, Latine preparatio dicitur. Quo nomine Iudei, qui inter Grecos morabantur, sextam Sabbati appellabant, eo quod in illo ea que requiei Sabbati necessaria essent, preparare solerent, iuxta hoc quod de manna quondam preceptum est: Sexta autem die colligitis duplum, etc. . Quia ergo sexta die factus est homo, et tota est mundi creatura perfecta, septima autem Conditor ab opere suo requieuit , unde et hanc Sabbatum, hoc est, requiem uoluit appellari, recte Saluator eadem sexta die, crucifixus, humane restaurationis impleuit arcanum. Ideoque cum accepisset acetum dixit: Consummatum est, hoc est: Sexte diei, quod pro mundi refectione suscepi, iam totum est opus expletum. Sabbato autem in sepulcro requiescens, resurrectionis, que octaua die uentura erat, exspectabat aduentum. Ubi nostra simul deuotionis ac beate retributionis prelucet exemplum, quos in hac quidem sexta seculi etate pro Domino pati, et uelut mundo necesse est crucifigi. In septima uero etate, id est, cum lethi quis debitum soluit, corpora quidem in tumulis, animas autem secreta in pace cum Domino manere, et post bona oportet opera quiescere, donec octaua tandem ueniente etate etiam corpora ipsa resurrectione glorificata cum animabus  simul in corruptionem eterne hereditatis accipiant.

uenit, inquit, Ioseph ab Arimathea nobilis decurio, qui et ipse erat exspectans regnum Dei. Et audacter introiuit ad Pilatum, et petiit corpus Iesu. Magne quidem Ioseph iste dignitatis ad seculum, sed maioris apud Deum meriti fuisse laudatur. Talem namque existere decebat eum qui corpus Domini sepeliret, qui et per iustitiam meritorum tali ministerio dignus esset, et per nobilitatem potentie secularis facultatem posset obtinere ministrandi. Non enim quilibet ignotus aut mediocris ad presidem accedere et Crucifixi corpus poterat impetrare.

Ioseph autem mercatus est sindonem, et deponens eum inuoluit sindone. Et ex simplici sepultura Domini ambitio diuitum condemnatur, qui ne in tumulis quidem possunt carere diuitiis. Possumus autem iuxta intelligentiam spiritalem hoc sentire, quod corpus Domini non auro, non gemmis et serico, sed linteamine puro obuoluendum sit, quanquam et hoc significet, quod ille in sindone munda inuoluat Iesum,  qui pura eum mente susceperit. Hinc Ecclesie mos obtinuit, ut sacrificium altaris non in serico neque in panno tincto, sed in lino terreno celebretur, sicut corpus est Domini in sindone munda sepultum, iuxta quod in gestis pontificalibus a beato papa Siluestro legimus esse statutum.

Et posuit eum in monumento quod erat excisum de petra, et aduoluit lapidem ad ostium monumenti. De monumento Domini ferunt, qui nostra etate de Ierosolymis in Britanniam uenere, quod domus fuerit rotunda de subiacente rupe excisa tante altitudinis, ut intro consistens homo uix manu extenta culmen possit attingere, que habet introitum ab Oriente, cui lapis ille magnus aduolutus atque impositus est. In cuius monumenti parte Aquilonari sepulcrum ipsum, hoc est, locus Dominici corporis de eadem petra factus est, septem habens pedes longitudinis, trium uero palmarum mensura cetero pauimento altius eminens. Qui, uidelicet, locus non desuper, sed a  latere Meridiano per totum patulus est, unde corpus inferebatur. Color autem eiusdem monumenti ac loculi rubicundo et albo dicitur esse permistus.

Maria autem Magdalene, et Maria Ioseph, aspiciebant ubi poneretur. In Luca legimus quia stabant omnes noti eius a longe, et mulieres que secute erant eum . His ergo notis Iesu post depositum eius corpus ad sua remeantibus, sole mulieres que arctius amabant, funus subsecute, quomodo poneretur inspicere curabant, ut ei tempore congruo munus possent deuotionis offerre. Sed et hactenus sancte mulieres die Parasceues, id est, preparationis, idem faciunt, cum anime humiles, et quo maioris sibi conscie fragilitatis, eo maiori Saluatoris amore feruentes, passionis eius uestigiis in hoc seculo, quo requies est preparanda futura, diligenter obsequuntur, et si forte ualeant imitari, pia curiositate, quo ordine sit eadem passio completa perpendunt.



HOMILIA LIu.


MATTH. uIII. In illo tempore ascendens iehsu in nauiculam, secuti sunt eum discipuli multi. Et ecce motus magnus factus est in mari, ita ut nauicula operiretur fluctibus; ipse uero dormiebat. Et accesserunt, et suscitauerunt eum discipuli eius, dicentes: Domine, salua nos, perimus, etc.

Ingrediente Domino in nauiculam, secuti sunt eum discipuli eius; non imbecilles, sed firmi et stabiles in fide, mansueti et pii, spernentes mundum; non duplici corde, sed simplici. Hi ergo secuti sunt eum, non tantum gressus eius sequentes, sed magis sanctitatem comitantes et iustitiam eius consectantes.

Et ecce tempestas magna facta est in mari ita ut nauis operiretur fluctibus. Cum enim multa magna et miranda ostendisset in terra, transiit in mare, ut et ibidem adhuc excellentiora opera demonstraret, quatenus terre marisque Dominum se esse cunctis  ostenderet. Fecit turbari mare, commouit uentos, concitauit fluctus. Cur hoc? Ideo ut discipulos mitteret in timorem, et suum auxilium postularent, suamque potentiam rogantibus manifestaret. Illa tempestas non ex sese oborta est, sed potestati paruit imperantis eius qui educit uentos de thesauris suis, qui terminum mari arenam constituit. Dixit enim ei: Usque huc uenies et non supergredieris, sed in temetipso confringentur fluctus tui? Huius ergo iussione et precepto orta est tempestas in mari, propter occasiones superius memoratas. Facta est tempestas magna et non pusilla, ut magnum opus et non pusillum ostenderetur: quantoque fluctus nauicule irruebant, tanto magis timor discipulos conturbabat, ut plus magis desiderarent ad liberandum se mirabilia Saluatoris. Dominus uero dormiebat. O res mirabilis et stupenda! is qui nunquam obdormiit dormit, is qui celum et terram gubernat dormit, is qui non dormit neque dormitat, ipse dormire dicitur.  Dormiebat quidem corpore, sed uigilabat deitate; dormiebat corpore, sed conturbabat mare, erigebatque fluctus, et apostolos conterrebat, suam ostensurus potentiam; dormiebat corpore sicuti et ad puteum de itinere lassus uel fatigatus sedebat, demonstrans quia uere humanum portabat corpus, quod corruptibile induerat. Ipso corpore dormiebat, deitate uero concitabat mare et iterum deplacabat. Dormiebat itaque corpore ut apostolos suscitaret et euigilare faceret. Precipue autem omnes nos nequaquam animo dormiamus, neue intellectu aut prudentia, sed uigilare in omni tempore, et iubilare Domino, et salutem ab eo postulare studeamus. Nam ipse qui dormiebat corpore, illud sanctum uerbum dicit: Ego dormio et cor meum uigilat . Ad quem accedentes discipuli suscitabant eum dicentes: Domine, salua nos, perimus. Tanto fuerant metu conterriti et pene animo alieni, ut irruerent in eum, et non modeste, aut leniter suggererent, sed turbulenter  suscitarent eum dicentes: Domine, salua nos, perimus. O beati, o ueraces Dei discipuli, Dominum Saluatorem uobiscum habetis, et periculum timetis! uita uobiscum est, et de morte solliciti estis; maris turbatorem trementes, creatorem eius presentem ita suscitatis, quasi non possit dormiente corpore fluctus sedare uel mitigare. Sed quid respondent hi dilectissimi discipuli? Paruuli, inquiunt, sumus adhuc infirmi et nondum robusti, ideoque timemus, ideoque trepidamus; necdum uidimus crucem, necdum nos confirmauit passio Domini et resurrectio, non ascensio in celis, nec missi descensio sancti Spiritus Paracleti; propterea fragilitate nutamus, a Domino increpationem pusille fidei supportamus, toleramus libenter, uoluntarie sustinemus; unde et nunc dicente Domino: Quare conturbati estis, pusille fidei; cur non habetis fortitudinem, cur non confidentiam et fiduciam apud uos tenetis? Et si mors irrueret, nonne eam debuistis constantissime  sustinere? Ad omne enim quidquid euenerit fortitudo necessaria est, ad omne periculum uel tribulationem usque ad anime exitum. Similiter et contra delicias, et diuitias, et honores terrenos, animi fortitudo tenenda est, ut neque extollaris, o homo, neque in superbiam erigaris, non despicias inimicos, neque humiles spernas neque obliuiscaris Dominum, neque derelinquas Creatorem, nec existas ingratus. Si ergo in necessitate et in periculis fortitudo necessaria est, ut uiriliter cum fide toleres uniuersa, multo magis contra delicias, ut dictum est, et luxurias fortitudo necessaria est, ne in muscipulam incidas diaboli. Quare ergo turbati estis, pusille fidei, si potentem me super terram cognouistis? Quare non creditis quod et in mari potens sim? Si Deum me uere esse Creatorem omnium suscepistis, quare non creditis quod ea que a me facta sunt in mea habeam potestate? quare ergo dubitastis, modice fidei? Qui pusillum credit arguetur, et qui nichil credit contemnetur; fragiles in fide corripientur,  alieni omnino a fide punientur. Tales fuerunt Iudei et pagani, ideoque in malis suis euanuerunt. Tales etiam heretici, ideoque in die iudicii damnabuntur.

Tunc surgens imperauit uentis et mari, et facta est tranquillitas magna. Scriptum fuit: Et exsurrexit tanquam dormiens Dominus, tanquam potens crapulatus a uino. Et percussit omnes inimicos suos in posteriora ; et nunc surgens imperat uentis et mari sicut Creator, sicut suis ut potens, ut Dominus imperauit uentis et mari primitus ante discipulos, ut uenientes firmarentur in fide; et potentia Deitatis occulta imperabat et comminabatur ei, magis autem regebat, et placabat illud secundum quod quidam ait: Potentia mitigauit mare. Imperauit ergo uentis, et mari, et facta est tranquillitas magna. De magno uento et tempestate magna, mari conturbato et tumenti, facta est magna tranquillitas. Decet enim hunc magnum magna et miranda facere; ideoque  paulo ante magna accinctus potentia magnifice conturbauit profundum maris; et nunc iterum in eo ipso ostendens sue magnificentiam potestatis, tranquillitatem magnam fieri iussit. Hec ideo ut nimium conturbati magnifice exhilarati letarentur. Dedit enim per hec omnia nobis Dominus figuram et doctrine imaginem, ut et in omni conturbatione et contumelia teneamus patientiam, stabiles simus, fidem non deseramus. Et si omnis iste mundus tanquam mare ebulliat, atque in furore consurgat, et si omnes uenti et uertigines demonum undique seuiant, et si omnis, ut diximus, tempestas maris, id est, omnis principatus et potestates mundi concitentur, et in tumore iracundie spument aut furiant super sanctos, et si adhuc usque ad celum sese extollant, ut tempestates maris malignantes et dolos et fremitus concitantes aduersum aliquem uestrum, nolite timere, nolite turbari, nolite contremiscere, nolite deficere. Omnes enim quotquot in fidei nauicula  cum Domino nauigatis, omnes enim quotquot in hac nimium sancte Ecclesie nauicula cum Domino per hunc undosum supernatatis mundum, et si ipse Dominus dormiat, pio somno uestram patientiam et tolerantiam exspectans, uel impiorum penitentiam et conuersionem sustinens, alacriter accedite ad eum, orationibus instantes, atque cum propheta dicentes: Exsurge, quare obdormis, Domine? exsurge, et ne repellas nos in finem . Et iterum: Exsurge, Domine, adiuua nos, et redime nos propter nomen tuum . Et ipse surgens increpat uentis, his eris demonum spiritibus. Ipsi enim maris tempestates commouent, hoc est amaros et elatos concitant fluctus huius principes mundi, ad persecutiones sanctis omnibus immittendas, ad contumelias fidelibus ingerendas. Omnibus Dominus increpat, et comminatur, omnia mitigat, facitque tranquillitatem magnam circa corpus et spiritum, pacem Ecclesie et serenitatem mundo. Quomodo namque  sepius consilia infidelium commota sunt aduersus ueram fidem et firmam Ecclesiam, aliquoties paganorum, aliquoties hereticorum, quemadmodum sepius sicut maris fluctus irruebant comminantes et conterrentes huius principes mundi, per omnia perdere se Ecclesie filios arbitrantes; sed surgens Dominus increpauit demonum uentis, et omnes euanescere fecit audaces aduersarios fidei, magnamque pacem et tranquillitatem dedit Ecclesie sue.

Homines autem illi in nauicula mirati sunt. Qui homines? scilicet, hanc habentes nauiculam. Nauicule nomine ne putes hic apostolos significatos. Nusquam enim inuenimus preter errorem sic cognominari Domini discipulos; sed semper aut apostoli aut discipuli nominantur. Mirabantur ergo illi homines, hi qui cum illo ambulabant, hi quorum erat nauicula, illi qui in eadem nauicula sese transigebant; hi mirabantur. Et admiratione dignum  fuit mare a profundo commotum mitigari, eiusque elatos deplacari fluctus, uentos sitientes compesci. Mirabantur ergo dicentes: Qualis est iste, quia uenti et mare obediunt ei! Non interrogantes dicunt: Qualis est cui mare et uenti obediunt? Qualis est iste! hoc est, quantus, quam fortis, quam potens, quam magnus! Qualis est iste, maior Moyse, potentior Elia! Illi enim ambo, quorum unus ligno mare percusso cum labore discedit, alius . . . . . . Iordanem pertransiit: iste uero uno uerbo mandat illis qui non habent uerba, et obediunt ei. Hi qui non habent auditum obtemperant; hi qui prudentie et intellectus expertes sunt inclinantur iubenti; quibus neque loquela, neque, ut diximus, sermo est obediunt, in eadem substantia in qua sunt, et sua natura mouentur, et iussioni deseruiunt ad confusionem mortalium, ad condemnationem corruptibilium. Iubet mari, et non contemnit; dicit uentis et tempestatibus, et mox compescuntur; iubet omni creature, et non supergreditur iussionem eius; et unum hominum  genus, et unum quod secundum similitudinem Dei honorificandum est, cui uerbum et prudentia data est, hi soli homines resistunt, hi tantum inobedientes sunt, hi soli contemnunt, ideoque et hi soli in iudicio damnabuntur, et a iustitia punientur uelut deteriores multis animalibus, uel his qui sine spiritu et anima sunt in isto mundo. Mirabantur ergo illi quia mare compescuit et uenti mitigati sunt. Admiremur et nos quando benignitates et beneuolentias ostendit circa nos Dominus, quando de periculis nos saluare dignatur, quando de tumultibus nos liberat, quando ab inimicis insequentibus eruit nos. Miremur, et mirantes gratias agamus, gratie obaudiamus, obaudientes timeamus, timentes diligamus, ut eterne Charitatis ab eodem heredes efficiamur. Mirabantur dicentes, Qualis est iste! Sicut homo uidetur, et sicut Deus potentiam ostendit: Sicut unus carnalium putatur esse, et super omnia carnalia magna ostendit mirabilia: dormit sicut homo, et imperat  mari et uentis sicut Deus; in nauicula sedet, et omnem creaturam iussione inclinat ubi uult iehsu Christus Dominus noster, qui cum Deo Patre uiuit et regnat in secula seculorum. Amen.



HOMILIA Lu. IN NATALI DIuAE MARIAE uIRGINIS.


MATTH. I. Initium sancti Euangelii secundum Mattheum: Liber generationis Iesu Christi, filii Dauid, filii Abraham, etc.

Beatus Mattheus euangelista, dilectissimi, non immerito inter cetera celestium secretorum animalia facie hominis describitur , quia longe ab antiquis patribus exordium Euangelii sumens, lucidius ceteris genealogiam Dominice humanitatis prenotauit. At sciendum est quia horum omnium nomina allegorici et moralis sensus plene in se contineant intellectus, Abraham pater multarum gentium, Isaac  gaudium, Iacob supplantator, Iudas confessio interpretatur; Phares diuisio, Zara oriens, Esron sagittam uidens, Thamar palma dicitur; Aram electus, Aminadab populus spontaneus, Naason augur fortis, Salmon sensibilis accipitur; Boos in ipso fortitudo, Raab lata, Obeth seruiens, Ruth festinans subauditur; Iesse incendium, Dauid manu fortis, uel desiderabilis, Salomon pacificus, Urias lux mea Deus, Bethsabee filia iuramenti subintelligitur; Roboam latitudo populi, Abia pater Dominus, Asa tollens, Iosaphat Dominus iudicauit exprimitur; Ioram excelsus, Ozias robustus Domini dicitur; Ioathan perfectus, Achas apprehendens dicitur; Ezechias fortitudo Domini, Manasses obliuiosus, Amon fidelis, Iosias salus Domini interpretatur; Iechonias preparatio Domini, Salathiel petitio mea Deus, Zorobabel iste magister, Abiud pater meus iste interpretatur; Eliacim Dei resurrectio, Azor adiutus, Sadoc iustus, Ioachim frater meus subintelligitur; Eliud Deus meus, Eleazar Deus adiutor, Mathan donum, Iacob supplantator  exprimitur: Ioseph appositus, siue auctus, Maria illuminatrix, siue stella maris, iehsu saluator, siue salutaris, Christus unctus interpretatur. Igitur per hos patriarchas Christus Dominus noster ueniens in mundum, horum omnium in se ipso allegorice gessit officium, et in eorum interpretatione nominum nostram salutem designauit. In Abraham pater est omnium credentium, in quo, iuxta Apostolum, omnes clamamus: Abba pater . In Isaac gaudium est omnium fidelium, de quo angelus dixit: Ecce annuntio uobis gaudium magnum quod erit omni populo . In Iacob supplantator est, quia ipse subneruauit et contriuit diabolum, uastatorem humani generis, et uasa eius diripuit . In Iuda confessio, quia ipse dixit: Confiteor tibi, Pater celi et terre . In Phares diuisio, quia segregat oues ab hedis, id est, bonos a malis, electos a reprobis . In Zara oriens, sicut scriptum est: uisitauit nos oriens ex alto .  In Thamar palma uictorie, sicut ipse dixit: Confidite, quia ego uici mundum . In Aram electus, de quo Pater loquitur: Ecce puer meus quem elegi, electus meus, dedi super eum Spiritum meum . In Aminadab populus spontaneus, qui sponte posuit animam suam, ut nos efficeret sibi populum spontaneum, Deoque acceptabilem . In Naason augur, id est propheta fortis, cum dicit: Cum uenerit Filius hominis in maiestate sua, tunc sedebit ut iudicet orbem terre in equitate . In Salomone sensibilis, id est intellectualis, de quo scriptum est: Ipse autem ut uidit cogitationes eorum . Et iterum: Dominus nouit cogitationes hominum . Et: Scrutans corda et renes Deus . In Boos fortitudo in ipso est, quia a nemine fortitudinem accepit, de quo dictum est: Dominus fortis et potens, Dominus potens in prelio ; et ipse in Euangelio: Omnia traham ad meipsum . In Raab latitudo  potentie eius exprimitur, quem totus non capit orbis, et cuius regni non erit finis . In Obeth seruiens, quia non uenit ministrari, sed ministrare, formam serui accipiens . In Ruth festinans ad salutem nostram, qui festinanter uult omnes homines saluos fieri, et ad agnitionem ueritatis uenire , dicens in Euangelio: Penitentiam agite, appropinquabit enim regnum celorum . In Iesse incendium agnoscitur ut ait: Ignem ueni mittere in terram, et quid uolo nisi ut ardeat ? Et sicut Ioannes dicit: Ipse uos baptizabit in spiritu et igne . In Dauid desiderabilis, quia speciosus erat forma pre filiis hominum . In eodem manu fortis, quando flagellum de funiculis in manu tenens, in mensam uendentium et ementium multitudinem eiecit de templo ; uel quando diabolum uicit, et calumniatorem nostrum contriuit. In Salomone pacificus, sicut ipse dixit: Pacem relinquo uobis,  pacem meam do uobis . Et Apostolus: Ipse est pax nostra, qui facit utraque unum . In Bethsabee filius iuramenti, de quo dictum est: Iurauit Dominus, et non penitebit eum, tu es sacerdos in eternum . In Roboam latitudo populi est, cum dicit: Multi ab Oriente et Occidente uenient, et recumbent cum Abraham, et Isaac, et Iacob in regno celorum . In Abia pater Dominus, qui ait: Nolite uocare uobis patrem in terra; unus est enim Pater uester, qui in celis est . In Asa tollens, de quo Ioannes: Ecce agnus Dei, ecce qui tollit peccata mundi . In Iosaphat iudex, quia ipse est iudex uiuorum et mortuorum , sicut ipse ait: Pater non iudicat quemquam, sed omne iudicium dedit Filio . In Ioram excelsus, quia ipse ascendit super omnes celos, ut adimpleret omnia . Et ut Psalmista dicit: Excelsus super omnes gentes Dominus, et super celos gloria eius . In Ozia robustus Domini, quia ipse captiuitatem  humani generis in manu robusta liberauit, et in alta celorum deduxit . In Ioathan perfectus, sicut in Euangelio ait: Nos enim decet adimplere omnem iustitiam . In Achaz apprehendens, qui celum palmo ponderauit, et terram pugillo concludit . In Ezechia fortitudo Domini, quia, iuxta Apostolum, Christus Dei uirtus est, et Dei sapientia . In Manasse obliuiosus iniquitatis, sicut scriptum est: In qua die conuersus fuerit peccator ab iniquitate sua, omnium iniquitatum eius non recordabor . In Amon fidelis, iuxta Paulum, ut misericors fieret et fidelis pontifex ad Dominum ; et, iuxta Ioannem, qui est testis fidelis . In Osia salus Domini, quia omnis quicunque inuocauerit nomen Domini, saluus erit . In Iechonia preparatio Domini, qui ait: Si abiero, et preparauero uobis locum . In Salathiel petitio mea Deus, qui ait: Pater sancte, serua eos quos dedisti mihi . In Zorobabel magister publicanorum peccatorum, ut eos ab errore uie sue reuocaret, et sic, ut ipse ait: Nec uocemini magistri, quia magister uester unus est Christus . In Abiud pater meus: quia ipse est Pater, et caput omnium credentium . In Eliacim Domini resurrectio, ut ait: Ego sum resurrectio et uita, qui credit in me, non morietur in eternum, sed ego resuscitabo eum in nouissimo die . In Azor adiutus, ut ait: Qui me misit mecum est, et non reliquit me solum . Et iterum: Opera que ego facio, a meipso non facio, sed Pater qui mecum est, ipse facit opera . In Sadoc iustus, sicut scriptum est: Ut sit ipse iustus, iustificans eos qui ex fide Abrahe sunt . In Ioachim frater meus, ut ait: Si quis fecerit uoluntatem Patris mei qui in celis est, ipse meus frater, et soror et mater est . In Eliud Deus meus, quia ipse est Deus ex substantia Patris ante secula genitus, qui in patibulo crucis dixit: Heli, heli, hoc est, Deus Deus meus . In  Eleazar Deus adiutor, quia ipse est adiutor in opportunitatibus, in tribulatione , et protector omnium sperantium in se . In Mathan donum, quia ipse ascendens in altam captiuam duxit captiuitatem, dedit dona hominibus; et quia per ipsum Pater Deus omnia dona perdonauit . In Iacob, ut supra diximus, supplantator est hostis antiqui, qui fidelibus dedit potestatem calcandi super serpentes et scorpiones, et super omnem uirtutem inimici . Ioseph auctus, cui dedit Pater gentes in hereditatem suam, et in possessionem suam terminos terre ; uel augmentum uite eterne est, sicut ipse dixit: Ego ueni, ut uitam habeant, et abundantius habeant . In sancta et perpetua uirgine Maria, stella maris ipse est, id est, lux mundi, sicut ipse ait: Ego sum lux mundi . Et Ioannes: Erat lux uera, que illuminat omnem hominem uenientem in hunc mundum . In proprio nomine Iesu salutaris, uel saluator  est, angelo apponente qui ait: Ipse enim saluum faciet populum suum a peccatis eorum . Idem uero Christus, id est, unctus appellatus est, quem unxit Deus Pater in humanitate oleo letitie , id est, unctione Spiritus sancti, in sacerdotem et regem sempiternum, quatenus Christianos ex suo nomine uocatos per id quod Saluator est, a peccatis saluaret: per id quod sacerdos est, Deo Patri reconciliaret: per id quod rex est, in regnum sempiternum collocaret. Moraliter he quoque interpretationes nominum ad nostram edificationem multimodis pertinere noscuntur. Sicut Christus ubique nostre salutis gerebat causam, ita et patriarcharum nomina nostrum profectum designant. In Abraham, ut patres simus multarum uirtutum, et hereditatis iure multiplicationem bonorum possideamus. In Isaac, ut gaudium habeamus in Domino, et non in mundo, iuxta hoc quod ipse dixit: Gaudete, quia nomina uestra scripta sunt in celo . Et,  iuxta Apostolum: Gaudete in Domino semper . In Iacob, ut supplantatores simus uitiorum nostrorum, et carnale desiderium uiuaci pede a diaboli potestate calcemus. In Iuda, ut, secundum Psalmistam, preueniamus faciem Domini in confessione, et confiteamur nomini sancto eius . In Phares, ut diuidamus nos ab impiis, et abstrahamus nos ab omni fratre ambulante inquiete, et non communicemus operibus eius malis . In Zara, ut lucifer uerus oriatur in cordibus nostris, et sol iustitie splendeat in nobis ubique ; et ut luceat lux nostra coram hominibus, ut uideant opera nostra bona, et glorificent Patrem nostrum qui in celis est . In Esron, ut sagitte simus salutis Domini , ut dici de nobis possit: Sagitte potentis acute . In Thamar, ut cum palma uictorie pompas diaboli, et concupiscentias mundi superemus propter eum qui dilexit nos . In Aram, ut simus genus electum, regale sacerdotium, gens sancta,  populus acquisitionis, et annuntiemus uirtutes eius, qui nos de tenebris uocauit in admirabile lumen suum . In Aminadab, ut spontaneus Domini populus simus, in edificationem corporis Christi . In Naason, ut, auguriis gentium derelictis, diuinis promissis fidem adhibeamus. In Salmon, ut sensibiles, id est, intellectuales ueritatis Dei, et factores inueniamur, quia non auditores legis, sed factores iustificabuntur . In Boos, ut, iuxta Apostolum, confortemur in Domino, et in potentia uirtutis eius, succincti lumbos nostros in ueritate, induti lorica iustitie, sumentes scutum fidei, et galeam salutis, et gladium spiritus, quod est uerbum Dei . In Raab, ut latum mandatum Domini nimis diligenter obseruantes , Dominum Deum ex toto corde, tota anima, tota uirtute diligamus, et proximum sicut nosmetipsos amplectamur . In Obeth, ut seruiamus Domino per spiritum timoris, et dilectione  sancta , quatenus rationabile sit obsequium nostrum , et acceptabile fiat sacrificium nostrum . In Ruth, ut festinantes ingredi in illam requiem, id est, in celestem Hierusalem, dum tempus habemus, operemur bonum ad omnes , quia non habemus hic manentem ciuitatem, sed futuram inquirimus . In Iesse, ut incensum orationum nostrarum in ara cordis nostri, in spiritu contribulato Domino offeramus, cum Psalmista dicentes: Dirigatur, Domine, oratio mea sicut incensum in conspectu tuo . In Dauid, ut manu fortes contra Goliam spiritualem pugnantes , et exhibentes corpora nostra hostiam uiuentem, sanctam, Deo placentem, desiderabile templum efficiamur Spiritui sancto . In Salomone, ut quantum ex nobis est, cum omnibus hominibus pacem habeamus, illud Dominicum intendentes: Beati pacifici, quoniam filii Dei uocabuntur . In Bethsabee, ut iuramentum  omnimodis custodiamus, ne periurio incidamus in laqueum diaboli . In Uria, ut lux nostra Deus sit, uidelicet, ut eum sequentes non ambulemus in tenebris mortis, sed habeamus lumen uite . In Roboam, ut longe lateque per orbem terrarum populus dispersus, unitatem spiritus in uinculo pacis et caritatis habeamus, unum Deum, unam fidem, unum baptisma profiteamur , de corde puro et conscientia bona, et fide non ficta . In Abia, ut caritatem fraternitatis inuicem diligentes , unum patrem habeamus Dominum in celis, qui nos uoluntarie genuit uerbo ueritatis, ut simus initium aliquod creature eius , et benedictionem hereditate possideamus, et gloriemur in spe glorie filiorum Dei . In Asa, ut tollamus membra nostra de luto et sterquilinio uitiorum, ne seruiant immunditie et iniquitati ad iniquitatem, sed iustitie in sanctificationem , quia non uocauit nos Deus in  immunditiam, sed in sanctificationem . In Iosaphat, ut recte iudicemus omni persone, sicut scriptum est: Recte iudicate, filii hominum ; et quodcunque uolumus ut faciant nobis homines, faciamus et illis ; similiter scientes, quia mensura qua mensi fuerimus, remetietur nobis . In Ioram, ut excelsi uel sublimes in Domino effecti, que sursum sunt queramus, ubi Christus est ad dexteram Dei sedens; que sursum sunt sapiamus, non que super terram , quoniam omne datum optimum, et omne donum perfectum desursum est, descendens a Patre luminum . In Ozia, ut robusti in Domino effecti, in omnibus persecutionibus nostris, et tribulationibus quas sustinemus, exemplum accipiamus laboris et patientie prophetas, qui locuti sunt in nomine Domini Iesu. In Ioathan, ut perfecti simus, sicut et Pater noster celestis perfectus est ; in omnibus nos  ipsos exemplum prebentes , et docentes omnem hominem in omni sapientia, ut exhibeamus omnem hominem perfectum . In Achaz, apprehendamus disciplinam, ne quando irascatur Dominus, et pereamus de uia iusta , que Christus est, qui dixit: Ego sum uia, ueritas, et uita . In Ezechia, ut fortes Domini resistamus aduersario nostro diabolo, qui tanquam leo rugiens circuit, querens quem deuoret ; non in nostra uirtute confidentes, sed Domini fortitudinem cum propheta collaudantes: Fortitudo mea et laus mea Dominus, et factus est mihi in salutem . In Manasse, ut obliuiosi simus iniuriarum nostrarum, et eius [Leg. his] qui contra nos agunt, propter nomen Domini ignoscamus, ne illud maledictum incurramus: Dimitte nobis debita nostra, sicut et nos dimittimus debitoribus nostris . In Ammon, ut fideles in fide radicati et fundati , in omnibus sumamus scutum fidei, in quo possimus omnia tela nequissimi ignea exstinguere . In Iosia,  ut salutem Domini et animarum semper deposcamus, ne obcecemur in infidelitate, ne claudicemus in uiis mandatorum eius, ne surdi ad audiendum uerbum Dei efficiamur, ne moriamur in peccatis, sed ut saluemur semper ab eo qui saluos facit sperantes in se . In Iechonia, ut preparati simus in aduentu Domini secundo, uigilantes et orantes, ne intremus in tentationem , sed cum illis intrare ad nuptias mereamur, de quibus ipse dicit: Beati sunt serui illi, quos cum uenerit Dominus, inuenerit uigilantes . In Salathiel, quatenus petitio nostra ad Deum semper dirigatur, ut gaudium nostrum sit plenum , non huius seculi merore permistum, sed infinita beatitudine sempiternum; et hoc in nomine Saluatoris, ut impetrare possimus quod petimus. In Zorobabel, ut magistri simus ueritatis, prohibentes magisteria et confusiones hereticorum, et que uerbis docemus, exemplis commendemus, ne de nobis Dominus dicat:  Quare tu enarras iustitias meas, et assumis testamentum meum per os tuum? Tu uero odisti disciplinam, et proiecisti sermones meos retrorsum . In Abiud, ut sit nobis Deus in patrem, et nos illi in filios, habentes spiritum adoptionis, in quo clamamus Abba pater . Si autem filii et heredes, heredes quidem Dei, coheredes autem Christi . In Eliacim, ut resurgamus a tumulis uitiorum ad celsitudinem uirtutum, de terrenis ad celestia, de morte ad uitam, de Gaza ad Galileam, id est, de inferno ad eternam transmigrationem, ubi sancti ibunt de uirtute in uirtutem, donec uidebitur Deus Deorum in Sion . In Azor, ut adiuti diuina gratia, cuncta nobis aduersantia patienter supportemus, et Dominum adiutorem nostrum cum Psalmista collaudemus: Dominus adiutor et protector meus, et in ipso sperauit cor meum, et adiutus sum . In Sadoc, ut iusti appareamus ante Deum, incedentes in omnibus mandatis et iustificationibus  Domini sine querela , ut cum iustis mereamur audire uocem dicentis: uenite, benedicti Patris mei, percipite regnum quod uobis paratum est a constitutione mundi . In Ioachim, ut fratres Iesu Christi mereamur appellari, non per cognationem carnis, sed per unctionem Spiritus sancti, quem effudit in nos abunde , ut facientes uoluntatem ipsius sobrie et iuste et pie uiuendo in hoc seculo , ad Patrem suum, et Patrem nostrum, ad Deum suum, et Deum nostrum ascendere possimus in futuro . In Eliud, ut nullum habeamus Deum, nisi Dominum Iesum Christum, cui omne genu flectitur, et omnis lingua confitetur , et ut ipsi soli sacrificium laudis immolemus, et uota nostra reddamus , ipsumque solum adoremus, quem oportet adorari in spiritu et ueritate . In Eleazar, ut nullum queramus adiutorem, nisi Dominum Iesum Christum, qui potens est omnia facere superabundanter quam petimus aut intelligimus ,  et ut quodcunque facimus in uerbo aut in opere, omnia in nomine Domini faciamus , dicentes cum Propheta: Adiutorium nostrum in nomine Domini, qui fecit celum et terram . In Nathan, ut donum superne gratie, spiritum, scilicet, sapientie et intellectus, spiritum consilii et fortitudinis, spiritum scientie et pietatis, spiritumque timoris Domini retinentes, discretionem habeamus inter bonum et malum, que est mater omnium uirtutum . In Iacob, ut supplantemus a nobis zizania uitiorum, et plantemus in nobis aromata uirtutum, ut sicut cinnamomum et balsamum aromatizans, et quasi myrrha electa odorem demus , et plantati in domo Domini, floreamus in eternum ante Deum . In Ioseph, ut de die in diem, uirtuti uirtutem, sanctificationi sanctificationem apponentes, merito et numero augeamur, et in eo crescamus in salutem, et ut per scalam in celum erectam quotidie de gradu ad gradum  ascendamus, donec spiritualiter formetur Christus in nobis . In sancta et perpetua uirgine Maria, que stella maris uel illuminatrix interpretatur, ut illuminatores mundi, id est, doctores sancte Ecclesie simus, et in cordibus credentium lumen fidei et amorem Christi per doctrinam ueritatis et exempla sanctitatis oriri faciamus, et Deo habitaculum preparemus. In Iesu Domino nostro, ut saluatores animarum nostrarum esse ualeamus, manifeste declaratur. Quisquis enim in fide, spe et caritate, uigiliis, ieiuniis et orationibus, castitate, sobrietate, eleemosynarum largitione, dilectioneque Dei et proximi, usque in finem perseuerauerit, et conuerti fecerit peccatorem ab errore uie sue saluabit animam eius a morte, et operit multitudinem peccatorum . In Christo autem, ut ita Christiani simus, quatenus sicut ille ambulauit, et nos ambulemus ; et sicut ille pro nobis animam suam posuit, ita et nos pro fratribus nostris animas  deponamus ; et sicut ipse horum nominum interpretationes in se naturaliter gerebat, ita et nos in omni actiua et contemplatiua uita spiritaliter, ut dictum est, recolamus. Ad hoc enim Christus passus est, nobis relinquens exemplum, ut sequamur uestigia eius , et abnegemus nosmetipsos, et tollamus crucem nostram, et sequamur eum , perducentem nos ad gloriam sempiternam, quam oculus non uidit, nec auris audiuit, nec in cor hominis ascendit, quam preparauit Deus diligentibus se. Ipsi honor, laus et imperium per infinita secula seculorum. Amen.



HOMILIA LuI. IN uIGILIIS DIuI MATTHAEI APOSTOLI.


LUC. u. MATTH. IX. MARC. II. In illo tempore, uidit iehsu publicanum, nomine Leui, sedentem ad telonium, et ait illi, Sequere me, etc.

Idem Leui qui Mattheus est, sed Lucas Marcusque  propter uerecundiam et honorem euangeliste, noluerunt nomen ponere uulgatum. Ipse autem Mattheus iuxta illud quod scriptum est: Iustus accusator sui est , in primordio sermonis Mattheum se et publicanum nominat, ut ostendat legentibus nullum debere conuersum de salute diffidere, cum ipse de publicano in Apostolum, de teloniario in Euangelistam sit repente mutatus.

Et relictis omnibus, surgens secutus est eum. Intelligens Mattheus quid sit ueraciter Dominum sequi, relictis omnibus, sequitur. Sequi enim, imitari est. Ideoque ut pauperem Christum, non tam gressu quam affectu confortari [Leg. consectari] potuisset, reliquit propria, qui rapere solebat aliena, perfectaque nobis abrenuntiationis seculi formam tribuens, non solum lucra reliquit uectigalium, sed et periculum contempsit, quod euenire poterat a principibus seculi, quia uectigalium rationes imperfectas atque incompositas reliquerit. Tanta enim cupiditate sequendi  Dominum ductus est, ut in nullo prorsus huius uite respectum uel cogitationem sibimet reseruauerit, propter quod iusta mercede, dum humana sedulus negotia deserit, dominicorum fidelis dispensator meruit esse talentorum.

Et fecit ei conuiuium magnum Leui in domo sua. Qui domicilio Christum interno, maximis delectationibus exuberantium pascitur uoluptatum. Itaque Dominus libenter ingreditur, et in eius qui crediderit recumbit affectum. Et hoc est bonorum operum spiritale conuiuium, quo diues populus eget, pauper epulatur.

Et erat turba multa publicanorum, et aliorum, qui cum illis erant discumbentes. uiderunt publicanum a peccatis ad meliora conuersum, locum inuenisse penitentie, et ob id etiam ipsi non desperant salutem.

Et murmurabant Pharisei et Scribe eorum, dicentes ad discipulos eius: Quare cum publicanis et peccatoribus manducatis et bibitis? Conuiuantibus cum  Domino publicanis, Pharisei murmurantes de ieiunio gloriantur. Ubi primo legis et gratie quanta sit distantia declaratur, quia qui legem sequuntur, ieiune mentis famem patiantur eternam; qui uero uerbum in interioribus anime receperunt alimenti celestis, et fontis ubertate recreati, esurire et sitire non possint. Deinde retributionis future species prefiguratur, quando epulantibus cum Christo electis, perfidia superborum ieiuna torquebitur, quibus dicitur: Meretrices et publicani precedent uos in regnum Dei . Quod sit per Matthei electionem fides gentium, que prius mundi lucris inhiabant, sed nunc corpus Christi sedula deuotione reficiuntur, exprimitur, profecto supercilium Phariseorum, Iudeorum inuidiam, qua degentium salute torquentur, insinuat.

Et respondens iehsu, dixit ad illos: Non egent qui sani sunt medico, sed qui male habent. Non ueni uocare iustos, sed peccatores in penitentiam. Suggillat  Scribas et Phariseos, qui iustos se putantes, peccatorum consortia declinabant. Seipsum namque medicum dicit, qui miro medicandi genere uulneratus est propter iniquitates nostras, et liuore eius sanati sumus . Sanos autem et iustos appellat eos qui ignorantes Dei iustitiam, et suam uolentes constituere, iustitie Dei non sunt subiecti , qui ex lege presumentes Euangelii gratiam non querunt. Porro male habentes, et peccatores uocat eos, qui sue fragilitatis conscientia deuicti, nec per legem iustificari posse uidentes, Christi se gratie penitendo submittunt. Ubi simul ostenditur quod non in pristinis uitiis permanentes, ut Scribe et Pharisei murmurabant, sed penitentiam agentes Publicani uenerint ad Iesum; et ipse quoque iehsu conuiuia peccatorum, ut occasionem haberet docendi, et spiritales inuitatoribus suis preberet cibos, adire dignatus sit. Denique cum frequenter pergere ad conuiuium describatur, nichil refertur aliud nisi  quid ibi fecerit, quid docuerit, et ut humilitas Domini eundo ad peccatores, et potentia doctrine eius in penitentium conuersione, monstretur.



HOMILIA LuII. IN DIE ASSUMPTIONIS MARIAE.


LUC. X. In illo tempore, intrauit iehsu in quoddam castellum, et mulier quedam Martha nomine, excepit eum in domum suam, etc.

Due iste Domino dilecte sorores duas uitas spiritales, quibus in presenti sancta exercetur Ecclesia, demonstrant. Martha quidem actualem, qua proximo in caritate sociamur, Maria uero contemplatiuam, qua in Dei amore suspiramus. Actiua enim uita est panem esurienti tribuere, uerbo sapientie nescientem docere, errantem corrigere, ad humilitatis uiam superbientem proximum reuocare, infirmantis curam gerere, que singulis quibusque expediant, dispensare, et commissis nobis, qualiter subsistere ualeant,  preuidere. Contemplatiua uero uita est, caritatem quidem Dei et proximi tota mente retinere, sed ab exteriori actione quiescere, soli desiderio conditoris inherere, ut nil iam agere libeat, sed, calcatis curis omnibus ad uidendam faciem sui Creatoris animus inardescat, ita ut iam nouerit carnis corruptibilis pondus cum merore portare, totisque desideriis appetere, illis hymnidicis angelorum choris interesse, admisceri celestibus ciuibus, de eterna in conspectu Dei corruptione gaudere.

Que etiam sedens secus pedes Domini, audiebat uerbum illius. Martha autem satagebat circa frequens ministerium. Hec utrique uite congruere, nemo qui dubitet. Et contemp1atiue quidem uniformis perfectio est, exutam mentem in cunctis habere terrenis, eamque quantum humana imbecillitas sinit, unire cum Christo. Actiue uero, quam frequens sit ministerium, gentium Magister edocet , qui celeberrimis Epistolarum dictis suos pro Christo  terra marique labores, sua pericula commemorat. In quibus etiam uisiones et reuelationes Domini commendans, non minus se in speculatiua uirtute, quod perpaucis est imitabile, consummatum fuisse significat. Unde dicit: Siue enim mentem excedimus Deo, siue sobrii sumus uobis .

Que stetit, et ait: Domine, non est tibi cure, quod soror mea reliquit me solam ministrare? Dic ergo illi ut adiuuet me. Et illorum persona loquitur, qui, adhuc diuine contemplatione ignari, solum quod didicere fraterne dilectionis opus Deo placitum ducunt, ideoque cunctos qui Christo deuoti esse uelint huic mancipandos autumant. Et bene Martha stetisse, Maria secus pedes Domini sedisse describitur, quia uita actiua laborioso desudat in certamine, contemplatiua uero, pacatis uitiorum tumultibus, optata iam in Christo mentis quiete perfruitur.

Et respondens dixit illi Dominus: Martha, Martha sollicita es et turbaris circa plurima. Porro unum est necessarium.  Et beatus Dauid solum hoc necessarium homini esse definiens, Deo iugiter inherere desiderat, dicens: Mihi autem adherere Deo bonum est, ponere in Domino Deo spem meam . Et alibi: Unam petii a Domino, hanc requiram, ut inhabitem in domo Domini omnibus diebus uite mee, ut uideam uoluntatem Domini, et uisitem templum sanctum eius . Una ergo et sola est theoria, id est, contemplatio Dei, cui merito omnia iustificationum merita, uniuersa uirtutum studia postponuntur.

Maria optimam partem elegit, que non auferetur ab ea. Ecce pars Marthe non reprehenditur, sed Marie laudatur. Neque enim bonam partem elegisse Mariam dicit, sed optimam, ut etiam pars Marthe indicaretur bona. Quare autem pars Marie sit optima, subinfertur cum dicitur: Que non auferetur ab ea. Actiua etenim uita cum corpore deficit. Quis enim in eterna patria panem esurienti porrigat, ubi nemo esurit? Quis potum tribuat sitienti, ubi nemo sitit? Quis mortuum sepeliat, ubi nemo moritur? Cum  presenti ergo seculo uita aufertur actiua; contemplatiua autem hic incipitur, ut in celesti patria perficiatur. Quia amoris ignis qui hic ardere inchoat, cum ipsum quem amat uiderit, in amore amplius ignescit. Contemplatiua ergo uita minime aufertur, quia subtracta presentis seculi luce perficitur.



HOMILIA LuIII. IN COMMEMORATIONE DIuINAE uIRGINIS MARIAE, DE EuANGELIO: EXTOLLENS uOCEM QUAEDAM MULIER.


LUC. XI. Factum est autem cum hec diceret, extollens uocem quedam mulier de turba dixit illi: Beatus uenter qui te portauit et ubera que suxisti, etc.

Magne deuotionis et fidei hec mulier ostenditur, que Scribis et Phariseis Dominum tentantibus et blasphemantibus, tanta eius incarnationem pre omnibus sinceritate cognoscit, tanta fiducia confitetur, ut et presentium procerum calumniam, et futurorum confundat hereticorum perfidiam. Nam sicut tunc  Iudei sancti Spiritus opera blasphemando uerum consubstantialemque Patri Dei Filium negabant, sic heretici postea negando Mariam semper uirginem, sancti Spiritus operante uirtute nascituro ex humanis membris unigenito Deo carnis sue materiam ministrasse, uerum consubstantialemque matri filium hominis fateri non debere dixerunt. Sed si caro uerbi Dei secundum carnem nascentis a carne uirginis matris pronuntiatur extranea, sine causa uenter qui eam portasset, ubera que lactassent, beatificantur. Qua enim consequentia eius lacte credatur nutritus, cuius semine negatur esse conceptus? Cum ex unius eiusdemque fontis origine secundum physicos uterque liquor emanare probetur. Nisi forte putanda est uirgo sementiuam sue carnis materiam nutriendo in carne Dei Filio suggerere potuisse, incarnando autem quasi maiori et inusitato miraculo minime potuisse. Sed huic opinioni obstat Apostolus dicens: Quia misit Deus Filium suum factum ex muliere, factum  sub lege . Neque enim audiendi sunt, qui legendum putant, natum ex muliere, factum sub lege, sed factum ex muliere, quia conceptus in utero uirginali, carnem non de nichilo, non aliunde, sed materna traxit ex carne. Alioquin nec uere Filius hominis diceretur, qui originem non haberet ex homine. Et nos igitur his contra Eutychen dictis extollamus uocem cum Ecclesia catholica, cuius hec mulier typum gessit, extollamus et mentem de medio turbarum, dicamusque Saluatori: Beatus uenter qui te portauit et ubera que suxisti. uere enim beata parens, que, sicut quidam ait  enixa est puerpera regem.


Qui celum terramque tenet per secula, cuius
Numen, et eterno complectens omnia gyro,
Imperium sine fine manet; que uentre beato
Gaudia matris habens cum uirginitatis honore,
Nec primam similem uisa est, nec habere sequentem.

At ille dixit: Quinimo, beati qui audiunt uerbum Dei, et custodiunt illud. Pulchre Saluator attestationi  mulieris annuit, non eam tantummodo, que uerbum Dei corporaliter generare meruerat, sed et omnes qui idem uerbum spiritaliter auditu fidei concipere, et boni operis custodia uel in suo, uel in proximorum corde parere, et quasi alere studuerint, asseuerans esse beatos. Quia et eadem Dei genitrix et inde quidem beata, quia uerbi incarnandi ministra est facta temporalis; sed inde multo beatior, quia eiusdem semper amandi custos manebat eterna. Qua sententia sapientes Iudeorum clam percutit, qui uerbum Dei non audire et custodire, sed negare et blasphemare querebant. Unde et recte dicitur: Beati qui audiunt uerbum Dei, et custodiunt illud; quia non auditores legis, iuxta Iacobi apostoli sententiam, iustificabuntur apud Deum, sed factores legis . de quo et psalmista ait: Beati qui custodiunt iudicium et faciunt iustitias in omni tempore ; quia illis merces in gloria retribuetur sempiterna; ubi contemplantes faciem Dei, laudes ei in perpetuum cantabunt; qui in Trinitate et unitate perfecta regnat  et permanet Deus per omnia secula seculorum. Amen.



HOMILIA LIX. DE SANCTA MARIA uIRGINE.

Hodie, fratres karissimi, celebramus festiuitatem sancte Marie, Dei Genitricis que hodie translata est in celum de mundo, ut pro nobis oret Filium, quia mundus deletus esset, nisi per preces sancte Marie sustineatur. Quia legimus, postquam celos ascendit ipsa, assidue stat coram Deo, orationem pro peccatis nostris effundens, et iustos retinet ne cadant, peccatores confortat ne pereant; diligit uirgines, si in uera uirginitate consistant; custodit uiduas, si permaneant in uera uiduitate. Legimus quid fecit erga clericum quemdam, qui fuit Rome de nobili genere ortus: pater et mater, frater et soror occiderant, solus superstes, multos habebat honores, multas possessiones, capellamque uicinam domui sue in honore Beate Marie consecratam, in qua quotidie omnes horas sancte Marie decantabat. Parentes autem  eius ceperunt eum omnes stringere, ut duceret uxorem, sed noluit per longum tempus, et cum consisterent stringendo, uoluntati eorum concessit. Desponsauerunt autem ei coniugem de melioribus Rome. Factum est cum dies nuptiarum esset constitutus, uenerunt parentes eius cum honore, et celebrabant nuptias cum letitia, sicut usus est. Illi uero ascendentes equos, recordatus est clericus quod beata Maria nunquam dereliquerat eum, ascendit et ipse cum aliis, ut cum honore adduceret uxorem; cum rediisset, cantabant cymbalis et citharis, et ceteris instrumentis. Et clericus recordans quod adhuc non cantauerat nonam de sancta Maria, ait militibus: Preparate mensas, et ea que preparanda sunt secundum ordinem nuptiarum, et ego uadam ad ecclesiam cantare nonam de sancta Maria, et postea reuertar ad uos. At illi ceperunt tristari dicentes: Sic faciunt alii qui coniugem ducunt, uadunt cantare matutinas? Postquam ille aperuit ostium ecclesie, uidit eam plenam  lumine et ardore et beatam Mariam sedentem ante altare. Et terrore percussus cecidit in terram quasi mortuus; ipsa autem ueniens, tenuit manum eius, et ait: Noli timere, ego sum amica tua, quam semper dilexisti et in mente habuisti, nunc autem me dereliquisti et aliam accepisti, quare hoc fecisti? Nonne sum amica tua? Nonne sum satis pulchra? An queris aliam, que habet maiorem pulchritudinem quam ego? Et ille nimis timens, respondit: Que es, Domina mea, non te cognosco, sed te uideo pulchram et tam honestam, ut non habeatur talis in celo, nam odor a te progrediens replet me, quod me credo esse in paradiso. Respondit Maria: Ego sum beata Maria, mater Christi, tu uero mihi hactenus seruisti; sed cur, me derelicta, aliam desponsasti? Noli me derelinquere propter mulierem mortalem et paruo tempore durabilem. Hoc dicto euanuit ab oculis eius. Ipse uero postquam nonam dixit, rediit ad palatium in quo milites eum exspectabant, et constringebant  eum dicere, quare tantam moram fecisset; quibus ille ait: Quicunque de parentibus meis meam ducat uxorem, quia amplius non habeo aliam, nisi beatam Mariam, cui die ac nocte seruire desidero. Sponsa hec audiens, tristis et dolens ad domum patris rediit. Clericus uero accessit ad beatum Zephirum papam, qui eo tempore erat, querens consilium, quid facere deberet; qui precepit ei ut omnia que haberet donaret ecclesie in qua uisionem uiderat, et fieret ibi monachus, et seruiret ibi Deo et beate Marie omnibus diebus uite sue, que eum de laqueo diaboli liberauit. Nunc autem, fratres, seruiamus semper tali regine, que non derelinquit sperantes in se. Cum diligat orationes sanctorum, et exaudiat, multo magis matrem suam exaudit pro peccatoribus exorantem; et ipse in cruce expansus commendauit eam beato Ioanni euangeliste, ut eam custodiret die ac nocte, quamdiu esset in hoc seculo. Et beatus Ioannes impleuit quod sibi commendatum fuit. Cum appropinquassent dies et tempus, in quo Dominus eam uoluit  de hoc seculo tollere, ut semper uicina ante faciem suam oraret pro peccatoribus, uocauit eam dicens: ueni ad me, dilecta mea, sponsa mea, mater mea, tempus est ut exaltem te super omnes angelos et archangelos, et ceteras uirtutes, que sunt in celo, et sis in conspectu meo semper: die dominica portabo te in celum. At illa uenit statim, nuntians Ioanni, que ei Dominus dixerat. Tunc beatus Ioannes ait: Oremus pariter ut Dominus noster, Filius tuus, transmittat nobis omnes apostolos, ut seruiant tibi. Illis uero orantibus, omnes apostoli in qualicunque loco orabant, rapti et adducti fuerunt ante ostium, ubi erat beata Maria, et steterunt cum ea usque quo Filius eius assumpsit eam in celum, ubi nunc stat in conspectu eius, non cessans pro peccatoribus exorare. Toto igitur affectu confugiamus ad eam uenire, ut per suas orationes ducat nos ad illa gaudia ubi ipsa manet cum Filio sine fine.



HOMILIA LX. IN NATALI DIuI BARTHOLOMAEI APOSTOLI.


LUC. XXII. In illo tempore, facta est contentio inter discipulos Iesu, quis eorum uideretur esse maior, etc.

Sicut bonis esse moris solet, in Scripturis semper exempla Patrum precedentium, quibus ad meliora proficiant, quibus agnitis de suis actibus humilientur, inquirere, sic e contrario reprobi, si quid forte in electis reprehensibile reperiunt, quasi suas ex eo nequitias obtecturi, aut pro iusto defensuri, libentissime solent amplecti. Ideoque multo ardentius legunt quod facta est contentio inter discipulos Christi quis eorum uideretur esse maior, quam quod multitudinis credentium erat cor unum, et anima una . Multo recolunt tenacius quod facta est dissensio inter Barnabam et Paulum, ita ut discederent ab inuicem , quam [Supple quod] idem Paulus ait: Cum  enim sit inter uos zelus et contentio, nonne carnales estis? nonne homines estis ? quasi nobis infirmitas sanctorum imitanda proponatur, et non illud potius quia conualuerunt de infirmitate, fortes facti sunt in bello , hoc maxime in loco, ubi et ipsa contentionis eorum causa est nobis incognita. Neque enim credibile est quia iuxta hoc quod alibi precipitur: Contendite intrare per angustam portam , honore se inuicem preueniendo certarint . uerum qualibet ex causa contenderint, nos potius non carnales adhuc discipuli quid gesserint, sed spiritalis Magister quid iusserit, uideamus.

Dixit autem eis: Reges gentium dominantur eorum, et qui potestatem habent super eos, benefici uocantur. uos autem non sic; sed qui maior est in uobis fiat sicut iunior, et qui precessor est, sicut ministrator. Certantibus de prioratu discipulis, pius Magister eos non inite contentionis arguit, sed formam quam sequantur humilitatis modesta ratione describit. In qua  tamen forma obtinenda maiores et precessores, id est doctores Ecclesie, non minima discretione opus habent, ne, uidelicet, regum gentium instar, dominari subiectis, seque ab eis gaudeant superuacuis laudibus attolli, sed, ad exemplum Regis eterni, quasi iuniores eis quibus regendis presunt efficiantur ac ministri. Quia nimirum necesse est ut sic bene agentibus per humilitatem sint socii, quatenus contra delinquentium uitia per zelum iustitie sint erecti, ut et bonis in nullo se preferant, et cum prauorum culpa exigit, potestatem protinus sui prioratus agnoscant. Ne enim presidentis animus ad elationem potestatis sue delectatione rapiatur, recte per quemdam sapientem dicitur: Ducem te constituerunt, noli extolli, sed esto in illis quasi unus ex illis . Hinc etiam Petrus ait: Non dominantes in clero, sed forma facti gregi . Et tamen nonnunquam grauius delinquitur, si inter peruersos plus equalitas quam disciplina custodiatur. Quia enim falsa pietate superatus ferire Heli delinquentes filios noluit,  apud districtum iudicem semetipsum cum filiis crudeli damnatione percussit . Unde necesse est, ut rectorem subditis et matrem pietas et patrem exhibeat disciplina. Atque inter hec sollicita circumspectione prouidendum, ne aut districtio rigida, aut pietas sit remissa.

Nam quis maior est, qui recumbit, an qui ministrat? Nonne qui recumbit? Ego autem in medio uestrum sum sicut qui ministrat. Ad uerba exhortationis suimet adiungit exempla, que Ioannes Euangelista plenius commemorans, inter cetera scribit: Si ego laui uestros pedes Dominus et Magister, et uos debetis alter alterius lauare pedes : quamuis etiam uerbo ministrandi possint omnia que Deus in carne gessit intelligi. Nam et ipsum sui sanguinis sacramentum in ministrandum nobis se effundere significat, cum dicit: Sicut Filius hominis non uenit ministrari, sed ministrare, et dare animam suam redemptionem pro multis ; et hoc quoque maioribus Ecclesie  precipuum ministrandi genus imitandum ostendens, ut non solum misericordiis eleemosyne, doctrine salutaris, spiritalis exempli ministeria fratribus impendamus, uerum etiam sicut ille pro nobis animam suam posuit, ita et nos pro inuicem animas ponere discamus .

uos autem estis qui permansistis mecum in tentationibus meis. Et ego dispono uobis, sicut disposuit mihi Pater meus, regnum. Non inchoatio patientie, sed perseuerantia celestis regni gloria donatur, quia nimirum perseuerantia, que alio nomine constantia uocatur, robur quoddam et fortitudo mentis, cunctarumque  est columna uirtutum: que cum bene recta et firma consistit, nichil est certius, nichil tutius bonis moribus; quod si aliquo deiiciatur impulsa turbine, non sola labitur, omnia enim prorsus animi bona simul corruunt. Sicut ergo disposuit Pater Filio regnum, quem factum obedientem usque ad mortem, mortem autem crucis, exaltauit et donauit illi nomen quod est super omne  nomen ; sic et Filius idem permanentes secum in tentationibus eternum ducet in regnum. Si enim complantati facti sumus similitudini mortis eius, simul et resurrectionis erimus ; a cuius sublimitate promissi Iudas infelix excipitur. Nam et antequam hec Dominus diceret, exisse credendus est, qui non modo permanere cum illo in tentationibus spreuit, uerum ipsos tentationum eius iuuit auctores. Excipiuntur et illi qui, auditis incomprehensibilis sacramenti uerbis, abierunt retro, et iam non cum illo ambulabant . Non enim recedentes a Domino, nisi quotquot penitendo redierunt, potuere saluari.

Ut edatis et bibatis super mensam meam in regno. Mensa hec proposita omnibus sanctis ad fruendum, celestis est gloria uite, cibus potusque ille de quo alias dicitur: Beati qui esuriunt et sitiunt iustitiam, quoniam ipsi saturabuntur , fruendo, scilicet,  olim desiderato et amato gaudio ueri et inconcussi boni.

Et sedeatis super thronos, iudicantes duodecim tribus Isrel. Hec est illa quam psalmus canit, immutatio dextere Excelsi , ut qui nunc humiles gaudent ministrare conseruis, tunc super Domini mensam sublimes uite perpetue dapibus alantur; qui hic in tentationibus iniuste iudicati cum Domino permanent, illic cum eo super tentatores suos iusti iudices ueniant; et quanto huic mundo magna humilitate despecti sunt, tanto nunc acceptis sedibus maiore culmine potestatis excrescant. Amen.



HOMILIA LXI. IN DIE SANCTO PASCHAE.


MARC. XuI. MATTH. XXuIII. LUC. XXIu. IOAN. XX. In illo tempore, Maria Magdalena et Maria Iacobi et Salome emerunt aromata, ut uenientes ungerent Iesum, etc.

 In Euangelio Luce scriptum est quod reuertentes a monumento parauerunt aromata et unguenta, et Sabbato quidem siluerunt secundum mandatum. Mandatum ergo legis erat ut Sabbati silentium a uespera usque ad uesperam seruaretur ; ideoque religiose mulieres, sepulto Domino, quandiu licebat operari, id est usque ad solis occasum, in unguentis preparandis erant occupate, ut Lucas scribit . Et quia tunc pre angustia temporis opus explere nequibant, festinauerunt mox, transacto sabbato, id est, occidente sole, ubi operandi licentia remeauerat, emere aromata, sicut Marcus refert, ut uenientes mane ungerent corpus eius. Neque enim uespere Sabbati preoccupate iam noctis articulo, monumentum adire ualuerunt.

Et ualde mane una Sabbatorum ueniunt ad monumentum, orto iam sole. Prima Sabbatorum prima dies est a die Sabbatorum, id est, requietionum, quam nunc diem Dominicam propter resurrectionem  Domini Saluatoris mos ecclesiasticus appellat. Id ipsum autem est, cum una Sabbati, siue una Sabbatorum legimus, id est, una dies a Sabbatorum die, hoc est, requietionum, que in Sabbatis custodiebantur. Sancte autem mulieres que Dominum fuerant secute, cum aromatibus ad monumentum uenerunt, et ei quem uenientem dilexerant, etiam mortuo studio humanitatis obsequuntur. Et nos ergo in eum qui est mortuus credentes, si odore uirtutum referti cum opinione bonorum operum Dominum querimus, ad monumentum profecto illius cum aromatibus uenimus. Quod autem ualde mane mulieres uenerunt ad monumentum orto iam sole, id est, cum iam celum ab Orientis parte albesceret, quod non fit utique nisi solis orientis uicinitate, iuxta historiam quidem magnus querendi et inueniendi Dominum feruor caritatis ostenditur; iuxta intellectum uero mysticum nobis datur exemplum, illuminata facie decussisque uitiorum tenebris, odorem  bonorum operum Domino, et orationum suauitatem offerre.

Et dicebant ad inuicem: Quis reuoluet nobis lapidem ab ostio monumenti? Et respicientes uiderunt reuolutum lapidem. Erat quippe magnus ualde. Quomodo lapis per angelum reuolutus sit, Mattheus sufficienter exponit . Sed reuolutio lapidis mystice reserationem sacramentorum Christi, que uelamine littere legalis tegebantur, insinuat. Lex enim in lapide scripta est, cuius ablato tegmine, gloria resurrectionis ostensa, et abolitio mortis antique, ac uita nobis speranda perpetua toto cepit orbe predicari.

Et intreuntes in monumentum, uiderunt iuuenem sedentem in dextris coopertum stola candida, et obstupuerunt. Intreuntes ab oriente in domum illam rotundam, que in petra est excisa, uiderunt angelum sedentem ad meridianam partem loci illius, ubi positum fuerat corpus Iesu, hoc enim erat in dextris.  Quia nimirum corpus quod supinum iacens caput habebat ad occasum, dexteram necesse est haberet ad austrum. Scribit autem Mattheus quod angelum qui reuoluit lapidem ab ostio monumenti, primo uiderunt super ipsum lapidem sedentem, qui eas intrare in locum ubi Dominus erat positus iusserit, et uidere quod iam resurrexisset a mortuis . Scribit Lucas quod intrantes in monumentum duos angelos inibi stantes inuenerint . Ille ergo mulieres angelos uident, que cum aromatibus uenerunt, quia uidelicet ille mentes supernos ciues aspiciunt, que cum uirtutibus ad Deum per sancta desideria proficiscuntur. Notandum uero nobis est, quidnam sit quod in dextris sedere angelus cernitur. Quid namque per sinistram, nisi uita presens? Quid uero per dexteram, nisi perpetua uita signatur? Unde scriptum est: Leua eius sub capite meo, et dextera illius amplexabitur me . Sinistram namque Dei Ecclesia, prosperitatem  uidelicet uite presentis, quasi sub capite posuit, quam intentione summi amoris premit; dextera uero Dei eam amplectitur, quia sub eterna eius beatitudine tota deuotione continetur. Quia igitur Redemptor noster iam presentis uite corruptionem transierat, recte angelus qui nuntiare perennem eius uitam uenerat, in dextera sedebat. Qui stola candida coopertus apparuit, quia festiuitatis nostre gaudia nuntiauit. Candor etenim uestis splendorem nostre denuntiat festiuitatis. Nostre dicamus an sue? Sed ut fateamur uerius, et sue dicamus, et nostre. Illa quippe Redemptoris nostri resurrectio, et nostra festiuitas fuit, quia nos ad immortalitatem reduxit, et angelorum festiuitas exstitit, quia nos reuocando ad celestia eorum numerum impleuit. In sua ergo ac nostra festiuitate angelus in albis uestibus apparuit, quia nos per resurrectionem Dominicam ad superna reducimur, celestis patrie damna reparantur. Sed iam qui uenientes feminas affatur audiamus.

Nolite expauescere: Iesum queritis Nazarenum  crucifixum, surrexit, non est hic, ecce locus ubi posuerunt eum. Nolite, inquit, expauescere. Ac si aperte dicat: Paueant illi qui non amant aduentum supernorum ciuium; pertimescant qui carnalibus desideriis pressi, ad eorum se societatem pertingere posse desperant. uos autem cur pertimescitis, que conciues uestros uidetis? Unde et Mattheus angelum apparuisse describens, ait: Erat autem aspectus eius sicut fulgur, et uestimenta eius sicut nix . In fulgure etenim terror timoris est, in niue autem blandimentum candoris. Quia uero omnipotens Deus et terribilis est peccatoribus, et blandus iustis, recte testis resurrectionis eius angelus et in fulgure uultus et in candore habitus demonstratur, ut de ipsa sua specie et terreret reprobos, et mulceret pios.

Iesum queritis Nazarenum. iehsu Latino eloquio salutaris, id est, Saluator, interpretatur. At uero multi hoc nomine dici poterant tunc, non tamen substantialiter, sed nuncupatiue. Ideoque locus subiungitur,  ut de quo Iesu dictum sit, manifestetur: Nazarenum; et causam protinus subdit, Crucifixum, atque addidit: Resurrexit, non est hic. Non est hic, dicitur, per presentiam carnis, qui tamen nusquam deerat per presentiam maiestatis.

Sed ite, dicite discipulis eius et Petro, quia precedet uos in Galileam. Querendum est nobis cur, nominatis discipulis, Petrus designatur ex nomine. Sed si hunc angelus nominatim non exprimeret, qui magistrum negauerat, uenire inter discipulos non auderet. uocatur ergo ex nomine, ne desperaret ex negatione. Qua in re considerandum nobis est, cur omnipotens Deus eum quem cuncte Ecclesie preferri disposuerat ancille uocem pertimescere et seipsum negare permisit. Quod nimirum magne actum pietatis disponsatione cognoscimus, ut is qui futurus erat pastor Ecclesie in sua culpa disceret qualiter aliis misereri debuisset. Prius itaque eum ostendit sibi, et tunc preposuit ceteris, ut ex sua  infirmitate cognosceret quam misericorditer aliena infirma toleraret. Bene autem de Redemptore nostro dicitur:

Precedet uos in Galileam, ibi eum uidebitis, sicut dixit uobis. Galilea namque transmigratio facta interpretatur. Iam quippe Redemptor noster a passione ad resurrectionem, a morte ad uitam, a pena ad gloriam, a corruptione ad incorruptionem transmigrauerat. Et primum post resurrectionem in Galilea a discipulis uidetur, quia resurrectionis eius gloriam post leti uidebimus, si modo a uitiis ad uirtutum celsitudinem transmigramus. Qui ergo in sepulcro nuntiatur, in transmigratione ostenditur, quia is qui in mortificatione carnis agnoscitur, in transmigratione mentis uidetur, qui cum Patre et Spiritu sancto, etc.



HOMILIA LXII. IN FERIA SECUNDA PASCHAE.


 LUC. XXIu. In illo tempore, duo ex discipulis Iesu ibant in castellum quod erat in spatio stadiorum sexaginta ab Hierusalem, nomine Emmaus, et ipsi loquebantur ad inuicem de his omnibus que acciderant, etc.

Stadium quo Greci, auctore, ut dicunt, Hercule, uiarum spatia mensurant, octaua est pars milliarii, et ideo sexaginta stadia septem millia passuum et quingentos significant. Quod bene spatium itineris congruit eis qui de morte ac sepultura Saluatoris certi, dubii de resurrectione gradiebantur. Nam resurrectionem que post septimam Sabbati facta est, octauo numero concinere quis ambiget? Discipuli ergo qui de Domino loquentes incedebant, sextum cepti itineris milliarium compleuerunt, quia illum sine querela uiuentem usque ad mortem, quam sexta Sabbati subiit, peruenisse dolebant. Compleuerunt et septimum, quia hunc in sepulcro quieuisse non dubitabant. uerum de octauo dimidium tantum peregerunt,  quia gloriam celebrate iam resurrectionis necdum perfecte credebant. Emmaus autem ipsa est Nicopolis ciuitas insignis Palestine, que post expugnationem Iudee sub Marco Aurelio Antonino principe restaurata, cum statu mutauit et nomen.

Et factum est dum fabularentur, et secum quererent, et ipse iehsu appropinquans ibat cum illis. Loquentes de se Dominus appropinquans comitatur, ut et fidem sue resurrectionis eorum mentibus incendat, et occulte presentia maiestatis semper se quod promisit impleturum designet: Ubi enim sunt duo uel tres congregati in nomine meo, ibi, ait, sum in medio eorum .

Oculi autem illorum tenebantur, ne eum agnoscerent. Et ait ad illos: Qui sunt hi sermones quos confertis ad inuicem ambulantes, et estis tristes? Apparuit quidem Dominus discipulis, sed eis speciem quam recognoscerent non ostendit. Hoc ergo egit Dominus foris in oculis corporis, quod apud ipsos agebatur  intus in oculis cordis. Ipsi namque apud semetipsos intus et amabant et dubitabant; eis autem Dominus foris et presens aderat, et quis esset non ostendebat. De se ergo loquentibus presentiam exhibuit, sed de se dubitantibus cognitionis sue speciem abscondit.

Et respondens unus, cui nomen Cleophas, dixit ei: Tu solus peregrinus in Hierusalem, et non cognouisti que facta sunt in illa his diebus? Peregrinum putabant eum, cuius uultum non agnoscebant; sed et reuera peregrinus erat eis, a quorum nature fragilitate, percepta iam resurrectionis eius gloria, longe distabat. Peregrinus erat eis, a quorum adhuc fide utpote resurrectionis eius nescia, manebat extraneus.

Quibus ille dixit: Que? Et dixerunt: De Iesu Nazareno, qui fuit uir propheta, potens in opere et sermone coram Deo et omni populo. Prophetam et magnum fatentur, Filium Dei tacent, uel, scilicet, nondum  perfecte credentes, uel solliciti ne inciderent in manus Iudeorum persequentium, quia nesciebant quis esset cum quo loquebantur, quod uerum credidere celantes.

Et quomodo tradiderunt eum summi sacerdotes et principes nostri in damnationem mortis, et crucifixerunt eum; nos autem sperabamus, quia ipse esset redempturus Isrel. Merito tristes incedebant, quia et seipsos quodammodo arguebant quod in illo redemptionem sperauerint; quem iam mortuum uiderant, nec resurrecturum credebant, et maxime dolebant eum sine culpa occisum, quia nouerant innocentem.

Et nunc super hec omnia tertia dies est hodie, quod hec facta sunt. Sed et mulieres quedam ex nostris terruerunt nos, que ante lucem fuerunt ad monumentum; et non inuento corpore eius, uenerunt dicentes se etiam uisionem angelorum uidisse, qui dicunt eum uiuere. Terruisse dicuntur merito eos, quorum mentibus plus de non inuento corpore dominico mestitiam  qua dolebant addere, quam denuntiata per angelos eius resurrectione, gaudium quo recrearentur uidere potuerunt.

Et abierunt quidam ex nostris ad monumentum, et ita inuenerunt sicut mulieres dixerunt, ipsum uero non inuenerunt. Cum ipse Lucas, supra, Petrum dixerit cucurrisse ad monumentum, et nunc Cleopham dixisse ipse retulerit quod quidam eorum ierant ad monumentum , intelligitur attestari quod duo ierint ad monumentum, sed Petrum solum primo commemorauit, quia illi primitus Maria nuntiauerit.

Et ipse dixit ad eos: O stulti et tardi corde ad credendum in omnibus que locuti sunt prophete! Nonne hec oportuit pati Christum, et ita intrare in gloriam suam? Et incipiens a Mose, et omnibus prophetis, interpretabatur illis in omnibus Scripturis que de ipso erant. Hoc nobis in loco non ulla Scripturam interpretandi, sed gemina nos ipsos humiliandi necessitas  incumbit, qui neque in Scripturis quantum oportet edocti, neque ad implenda que discere forte potuimus, quantum decet, sumus intenti. Nam si Moses et omnes prophete Christum locuti sunt, et hunc per angustiam passionis in gloriam suam intraturum, qua ratione se gloriantur esse Christianos, qui iuxta uirium suarum modulum neque Scripturas qualiter ad Christum pertineant inuestigare, neque ad gloriam quam cum Christo habere cupiunt per passiones tribulationum desiderant attingere?

Et appropinquauerunt castello quo ibant, et ipse se finxit longius ire. Et cegerunt illum dicentes: Mane nobiscum, quoniam aduesperascit, et inclinata est dies, et intrauit cum illis. Nihil simplex ueritas per duplicitatem fecit, sed quod dicitur, finxit se longius ire, talem se exhibuit discipulis in corpore qualis apud illos erat in mente. Probandi autem erant si hi qui eum, etsi necdum ut Deum diligerent, saltem ut peregrinum amare potuissent. Sed  quia esse extranei a caritate non poterant hi cum quibus ueritas gradiebatur, eum ad hospitium quasi peregrinum uocant. Cur autem dicimus uocant, cum illic scriptum sit, Et cegerunt illum? Ex quo nimirum exemplo colligitur quia peregrini non solum ad hospitium inuitandi sunt, sed etiam trahendi.

Et factum est dum recumberet cum illis, accepit panem et benedixit, ac fregit, et porrigebat illis, et aperti sunt oculi eorum, et cognouerunt eum. Quem in Scripture sacre expositione non cognouerunt, in panis fractione cognoscunt, audiendo precepta Dei illuminati non sunt, faciendo illuminati sunt, quia scriptum est: Non auditores legis iusti sunt apud Deum, sed factores legis iustificabuntur . Quisquis ergo uult audita intelligere, festinet ea que iam intelligere potuit opere implere.

Et ipse euanuit ex oculis eorum. Et dixerunt ad inuicem: Nonne cor nostrum ardens erat in nobis, dum loqueretur in uia, et aperiret nobis Scripturas? Ignem,  inquit, ueni mittere in terram, et quid uolo nisi ut ardeat . Ignem quippe Dominus in terram misit, cum afflatu Spiritus sancti cor carnalium incendit; et terra ardet, cum cor carnalium in suis prius uoluptatibus frigidum relinquit concupiscentias presentis seculi, et incenditur ad amorem Dei. Nonne cor nostrum, inquiunt, ardens erat in nobis, dum loqueretur in uia, et aperiret nobis Scripturas? Ex audito quippe sermone inardescit animus, torporis frigus recedit, fit mens in superno desiderio anxia, a concupiscentiis terrenis aliena; amor uerus qui hanc repleuerit, in fletibus cruciat; sed dum tali ardore cruciatur, ipsis suis cruciatibus pascitur, audire ei libet precepta celestia, et quot mandatis instruitur, quasi tot facibus inflammatur.

Et surgentes eadem hora regressi sunt in Hierusalem, et inuenerunt congregatos undecim, et eos qui cum ipsis erant, dicentes: Quod surrexit Dominus uere, et apparuit Simoni. Iam erat fama quod resurrexerat iehsu  ab illis mulieribus facta, et a Simone Petro, cui iam apparuerat. Hoc enim isti duo inuenerunt loquentes, ad quos in Hierusalem uenerunt. Fieri itaque potest ut timore prius in uia noluerint dicere quod eum audierant resurrexisse, quando tantummodo angelos dixerunt uisos esse mulieribus. Ignorantes enim cum quo loquerentur, merito possent esse solliciti, ne quid passim de Christi resurrectione iactantes in manus inciderent Iudeorum. Omnium ergo uirorum primo Dominus apparuisse intelligitur Petro, ex his duntaxat omnibus quos euangeliste quatuor et Paulus apostolus commemorauerunt. Loquitur enim ad Corinthios de Domino Paulus: Quia sepultus est, et quia resurrexit tertia die secundum Scripturas, et quia apparuit Cephe, et postea undecim .

Et ipsi narrabant que gesta erant in uia, et quomodo cognouerunt eum in fractione panis. Preter hoc quod pro merito mentis eorum adhuc ignorantis quod oportebat Christum mori et resurgere, simile aliquid  eorum oculi passi sunt non ueritate fallente, sed ipsis ueritatem percipere non ualentibus, et aliud quam res est opinantibus, certi etiam mysterii causa factum est, ut eis in illo alia ostenderetur effigies, et sic eum non nisi in fractione panis agnoscerent, ne quisquam se Christum agnouisse arbitretur, si eius corporis particeps non est, id est, Ecclesie, cuius unitatem in sacramento panis commendat Apostolus dicens: Unus panis, unum corpus, multi sumus, ut cum eis benedictum panem porrigeret, aperirentur oculi eorum, et agnoscerent eum. Aperirentur utique ad eius cognitionem, remoto, scilicet, impedimento quo tenebantur ne eum agnoscerent. Non autem incongruenter accipiamus hoc impedimentum in oculis eorum a Satana fuisse, ne agnosceretur iehsu, sed tamen a Christo facta est permissio usque ad sacramentum panis, ut unitate corporis eius participata, remoueri intelligatur impedimentum inimici, ut Christus possit agnosci, qui cum  Patre et Spiritu sancto uiuit et regnat Deus, etc.



HOMILIA LXIII. IN DIE ASCENSIONIS DOMINI.


MARC. XuI. In illo tempore, nouissime recumbentibus undecim discipulis, apparuit illis iehsu, et exprobrauit incredulitatem illorum, et duritiam cordis, quia his qui uiderant eum resurrexisse non crediderunt, etc.

Quomodo nouissime, quasi iam ultra eum non uiderint? Nouissimum quippe illud est, quo Dominum apostoli in terra uiderunt, quando ascendit in celum, quod factum est quadragesimo die post eius resurrectionem. Nunquidnam tunc exprobraturus erat quod non credidissent eis qui eum uiderant resurrexisse, quando iam et ipsi post resurrectionem toties eum uiderant? Illud ergo accipiamus, post multas demonstrationes eius, quibus per dies quadraginta  discipulis suis presentatus est, eum etiam nouissime recumbentibus illis undecim apparuisse, id est, ipso quadragesimo die; et, quoniam iam erat ab eis ascensurus in celum, hoc eis illo die maxime exprobrare uoluisse, quia his qui uiderant eum resurrexisse non crediderant, antequam eum ipsi uiderent, cum utique post ascensionem suam predicantibus illis Euangelium, gentes que non uiderunt, fuerant crediture. Post illam quippe exprobrationem secutus, ait idem Marcus:

Et dixit eis: Euntes in mundum uniuersum, predicate Euangelium omni creature: qui crediderit et baptizatus fuerit, saluus erit; qui uero non crediderit, condemnabitur. Hoc ergo predicaturi, quoniam qui non crediderit condemnabitur, cum id utique non crediderit quod non uidit, nonne ipsi primitus fuerant obiurgandi, quod antequam Dominum uidissent, non crediderint eis quibus Dominus apparuisset? Quod uero dixit eis:

 Euntes in mundum uniuersum, predicate Euangelium omni creature. Nunquid sanctum Euangelium uel insensatis rebus, uel brutis animalibus fuerat predicandum, ut de eo discipulis dicatur: Predicate omni creature. Sed omnis creature nomine potest omnis natio gentium designari. Ante enim dictum fuerat: In uiam gentium ne abieritis; nunc autem dicitur: Predicate omni creature, ut, scilicet, prius a Iudea apostolorum repulsa predicatio, tunc nobis in adiutorium fieret, cum hanc illa ad damnationis sue testimonium superba repulisset.

Qui crediderit et baptizatus fuerit, saluus erit; qui uero non crediderit, condemnabitur. Fortasse unusquisque apud semetipsum dicat: Ego iam credidi, saluus ero. uerum dicit, si fidem operibus tenet. uera etenim fides est, que in hoc quod uerbis dicit, moribus non contradicit. Hinc est enim quod de quibusdam falsis fidelibus Paulus dicit: Qui confitentur se nosse Deum, factis autem negant . Hinc Ioannes ait: Qui dicit se nosse Deum, et mandata  eius non custodit, mendax est . Cum autem dicatur: Qui uero non crediderit, condemnabitur, quid hic dicimus de paruulis, qui per etatem adhuc credere non ualent; nam de maioribus nulla questio est. In Ecclesia ergo Saluatori per alios paruuli credunt, sicut ex aliis ea que illis in baptismo remittuntur peccata traxerunt.

Signa autem eos qui crediderint hec sequentur: In nomine meo demonia eiicient, linguis loquentur nouis, serpentes tollent, et si mortiferum quid biberint, non eis nocebit: super egros manus imponent, et bene habebunt. Nunquid quia ista signa non facimus, minime credimus? Sed hec necessaria in exordio Ecclesie fuerunt: ut enim ad fidem cresceret, miraculis fuerat nutrienda. Quia et nos cum arbusta plantamus, tandiu eis aquam fundimus, quousque ea in terra conualuisse uideamus. At si semel radicem fixerint, irrigatio cessabit. Hinc est enim quod Paulus dicit: Lingue in signum sunt non fidelibus, sed  infidelibus . An non habemus de his signis atque uirtutibus que adhuc subtilius considerare debeamus? Sancta quippe Ecclesia quotidie spiritaliter facit quod tunc per apostolos corporaliter faciebat. Nam sacerdotes eius cum per exorcismi gratiam manus credentibus imponunt, et habitare malignos spiritus in eorum mente contradicunt, quid aliud faciunt, nisi demonia eiiciunt? Et fideles quique qui iam uite ueteris secularia uerba derelinquunt, sancta autem mysteria insonant, Conditoris sui laudes et potentiam, quantum preualent narrant, quid aliud faciunt, nisi nouis linguis loquuntur? Qui dum bonis suis exhortationibus malitiam de alienis cordibus auferunt, serpentes tollunt, et dum pestiferas suasiones audiunt, sed tamen ad operationem prauam minime pertrahuntur, mortiferum quidem est quod bibunt, sed non eis nocebit, qui quoties proximos suos in bono opere infirmari conspiciunt, dum eis tota uirtute concurrunt, et exemplo  sue operationis illorum uitam roborant qui in propria actione titubant, quid aliud faciunt, nisi super egros manus imponunt, ut bene habeant? Que nimirum miracula tanto maiora sunt, quanto magis spiritalia; tanto maiora sunt, quanto per hec non corpora, sed anime suscitantur.

Et Dominus quidem iehsu postquam locutus est eis, assumptus est in celum, et sedet a dextris Dei. Considerandum nobis est quid est quod Marcus ait: Sedet a dextris Dei, et Stephanus dicit: uideo celos apertos, et Filium hominis stantem a dextris Dei . Quid est quod Marcus hunc sedentem, Stephanus uero stantem se uidere testatur? Sed scimus quia sedere iudicantis est, stare uero pugnantis uel adiuuantis: Quia ergo Redemptor noster assumptus in celum, et nunc omnia iudicat, et ad extremum iudex omnium ueniet, hunc post assumptionem Marcus sedere describit, quia post ascensionis sue gloriam, iudex in fine uidebitur: Stephanus uero in  laboris certamine positus, stantem uidit, quem adiutorem habuit, quia ut iste in terra persecutorum infidelitatem uinceret, pro illo de celo illius gratia pugnauit. Sequitur:

Illi autem profecti predicauerunt ubique, Domino cooperante, et sermonem confirmante sequentibus signis. Quid in his considerandum est, quid memorie commendandum, nisi quod preceptum obedientia, obedientiam uero signa secuta sunt? Inter que notandum quod Euangelium suum Marcus quanto tardius ceteris inchoauit, tanto in longiora scribendo tempora porrexit. Nam neque de natiuitate ipsius Domini aut precursoris eius, neque de infantia uel pueritia utriuslibet eorum aliqua commemorans, neque de natiuitate Saluatoris altius scribens, excepto quod eum in capite Euangelii sui Filium Dei nominat, ab initio euangelice predicationis, quod per Ioannem factum est, cepit, et ad illud usque tempus narrando peruenit, quo apostoli idem Euangelii uerbum totum predicando disseminauere per  orbem. Restat sane questio non minima, quomodo scripserit idem euangelista angelum dixisse mulieribus: Ite, dicite discipulis eius et Petro, quia precedet uos in Galileam, ibi eum uidebitis, sicut dixit uobis , nec tamen ibi uisum a discipulis Dominum, in ullo post hec Euangelii sui loco retulerit. Et quidem Mattheus abisse discipulos dicit in Galileam , ibique Dominum uidisse et adorasse, et preceptum ab eo accepisse eundi, docendi, baptizandi omnes gentes in nomine Patris, et Filii, et Spiritus sancti. Attamen, inspecta aliorum Scriptura euangelistarum , docet eum sepius antea uisum discipulis, maxime ipso die resurrectionis eius in Hierosolymis, et in castello Emmaus. Quare ergo specialiter se in Galileam precessurum, et ibi a discipulis uidendum predixit, cum neque ibi solum, neque ibi primum fuerit uisus? uideamus ergo cuius mysterii gratia secundum Mattheum et Marcum resurgens ita mandauerit: Precedam  uos in Galileam, ibi me uidebitis. Quod etsi completum est, tamen post multa completum est, cum mandatum sic sit  ut aut hoc solum, aut hoc primum exspectaretur fieri debuisse. Procul dubio ergo quoniam uox est ista non euangeliste narrantis quod ita factum sit, sed angeli ex mandato Domini et ipsius Domini, euangeliste autem narrantis, sed ita ab angelo et a Domino dictum sit, prophetie dictum accipiendum est. Galilea namque interpretatur uel transmigratio, uel reuelatio. Prius itaque secundum transmigrationis significationem, quid aliud occurrit intelligendum: Precedet uos in Galileam, ibi eum uidebitis, sicut dixit uobis, nisi quia Christi gratia de populo Isrel transmigratura erat ad gentes, quibus apostoli predicantes Euangelium nullo modo crederentur, nisi eis ipse Dominus uiam in cordibus hominum prepararet? Et hoc intelligimus, precedet uos in Galileam. Quod autem gaudentes mirantur, disruptis  et euictis difficultatibus aperiri sibi ostium in Domino per illuminationem fidelium, hoc intelligitur, ibi eum uidebitis, id est, ibi membra eius inuenietis, ibi uiuum corpus eius in eis qui uos susceperint agnoscetis. Secundum illud autem quod Galilea interpretatur reuelatio, non iam in forma serui intelligendum est, sed in illa, in qua equalis est Patri, quam promisit apud Ioannem dilectoribus suis cum diceret: Ego diligam eum, et ostendam illi meipsum . Non utique secundum id quod iam uidebant, et quod etiam resurgens cum cicatricibus non solum uidendum, sed etiam tangendum postmodum ostendit, sed secundum illam ineffabilem lucem qua illuminat omnem hominem uenientem in hunc mundum , secundum quam lucet in tenebris, et tenebre eum non comprehenderunt. Illuc nos precessit, unde ad nos ueniens non recessit, et quo nos precedens non deseruit. Illa erat reuelatio tanquam uera Galilea, cum similes ei erimus,  ibi eum uidebimus sicuti est . Ipsa erit etiam beatior transmigratio ex isto seculo in illam eternitatem, si eius precepta sic amplectamur, ut ad eius dexteram aggregari mereamur. Tunc enim ibunt sinistri in combustionem eternam, iusti autem in uitam eternam . Hinc illuc transmigrabunt, et ibi eum uidebunt, quomodo non uident impii. Tolletur enim impius ne uideat claritatem Domini, et impii lumen non uidebunt . Hec est autem uita eterna, ut cognoscant te unum uerum Deum, et quem misisti Iesum Christum , sicut in illa eternitate cognoscitur, quo suos perducet per formam serui, ut eum liberi contemplentur per formam Domini. Quod nobis quoque prestare dignetur iehsu Christus, qui cum Patre et Spiritu sancto uiuit et gloriatur Deus per immortalia secula seculorum. Amen.



HOMILIA LXIu. IN FESTO DIuI IOANNIS EuANGELISTAE ANTE PORTAM LATINAM.


MATTH. XX. MARC. X. In illo tempore accedunt ad Iesum Iacobus et Ioannes filii Zebedei, dicentes: Magister, uolumus ut quodcunque petierimus, facias nobis, etc.

Mattheus scribit hec matrem filiorum Zebedei Dominum postulasse pro illis; sed Marcus ipsorum desiderium atque consilium uolens aperire legentibus, tacet de interueniente matre, et ipsos potius dicit postulare, quod ipsorum rogatu per matrem nouerat esse postulatum. Denique Dominus secundum utrumque euangelistam, non matri, sed ipsis respondit:

Nescitis quid petatis. Potestis bibere calicem quem ego bibo? aut baptismo quo ego baptizor, baptizari? At itti dixerunt ei: Possumus. Nesciunt quid petant, qui sedem glorie a Domino quam nondum merebantur inquirunt. Iam enim delectabat eos culmen honoris, sed prius uiam habebant exercere laboris; desiderabant  regnare sublimiter cum Christo, sed prius erat pati humiliter pro Christo. Nomine enim calicis siue baptismi, passionem designat martyrii, qua et ipsum, et illos decebat consummari. Unde et alibi de sua passione loquitur: Baptismo autem habeo baptizari, et quomodo coarctor usque dum perficiatur ? Et eidem passioni appropians orabat, dicens: Pater, si uis, transfer calicem istum a me .

iehsu autem ait eis: Calicem quidem quem ego bibo, bibetis, et baptismo quo ego baptizor, baptizabimini. Queritur quomodo calicem martyrii Zebedei filii, Iacobus, uidelicet, et Ioannes biberint, aut quomodo baptismo Domini fuerint baptizati, cum Scriptura narret Iacobum tantum apostolum ab Herode capite truncatum , Ioannes autem propria morte uitam finierit. Sed si legamus ecclesiasticas historias, in quibus fertur  quia et ipse propter martyrium sit missus in feruentis olei dolium, et inde ad suscipiendam coronam Christi athleta processerit,  statimque exsilio relegatus in Pathmos insulam sit, uidebimus martyrio animum non defuisse, et bibisse Ioannem calicem confessionis, quem et tres pueri in camino ignis biberunt , licet persecutor non fuderit sanguinem. Quod autem subiungit:

Sedere autem ad dexteram meam, uel ad sinistram, non est meum dare uobis, sed quibus paratum est, sic intelligendum est: Regnum celorum non est dantis, sed accipientis. Non est enim personarum acceptio apud Deum , sed quicunque talem se prebuerit, ut regno celorum dignus sit, hic accipiet quod non persone, sed uite paratum est. Si itaque tales estis qui consequamini regnum celorum, quod Pater meus triumphantibus et uictoribus preparauit, uos quoque accipietis illud. Item: Non est meum dare uobis, sed quibus paratum est. Non est meum dare superbis . Sed si uultis accipere illud, nolite esse quod estis. Aliis paratum est,  et uos alii estote, et uobis paratum est. Quid est, alii estote? Prius humiliamini, qui iam uultis exaltari.

Et audientes decem, ceperunt indignari de Iacobo et Ioanne. Decem apostoli non indignantur matri filiorum Zebedei, nec ad mulierem audaciam referunt postulationis, sed ad filios, qui, ignorantes mensuram suam, immodica cupiditate exarserunt. Quibus et Dominus dixerat: Nescitis quid petatis.

iehsu autem uocans eos, ait illis: Scitis quia hi qui uidentur principari gentibus, dominantur eis, et principes eorum potestatem habent ipsorum. Non ita est autem in uobis, etc. Humilis Magister et mitis, nec cupiditatis immodice duos arguit postulantes, nec decem reliquos indignationis increpat et liuoris; sed tale ponit exemplum, quo doceat eum maiorem esse qui minor fuerit, et illum dominum fieri qui omnium seruus sit. Frustra igitur aut illi immoderata quesierant, aut isti dolent super maiorum desiderio, cum  ad summitatem uirtutum non potentia, sed humilitate ueniatur. Denique sui proponit exemplum, ut si dicta parui penderent, erubescerent ad opera. Et dicit:

Nam et Filius hominis non uenit ut ministraretur ei, sed ut ministraret, et daret animam suam redemptionem pro multis. Nota, quod crebro diximus, eum qui ministraret Filium hominis appellari, et dare animam suam redemptionem pro multis, quando formam serui accepit, ut pro mundo sanguinem funderet. Et non dixit dare animam suam redemptionem pro omnibus, sed pro multis, id est, pro eis, qui credere uoluerunt.



HOMILIA LXu. IN DEDICATIONE ECCLESIAE.


LUC. uI. MATTH. uII. In illo tempore dixit iehsu discipulis suis: Non est arbor bona que facit fructus malos, neque arbor mala faciens fructum bonum.  Unaqueque enim arbor de fructu suo cognoscitur. Neque enim de spinis colligunt ficus, neque de rubo uindemiant uuam, etc.

Quia propitia diuinitate, fratres karissimi, solemnia dedicationis ecclesie celebramus, debemus ipsi congruere solemnitati quam colimus, ut sicut, ornatis studiosius eiusdem ecclesie parietibus, pluribus accensis luminaribus, amplificato numero lectionum, addita psalmorum melodia, letis noctem uigiliis ex more transegimus, ita etiam penetralia cordium nostrorum semper necessariis bonorum operum decoremus ornatibus. Semper in nobis flamma diuine pariter et fraterne caritatis augescat, semper in sanctuario pectoris nostri celestium memoria preceptorum, et angelice modulationis dulcedo sancta resonet. Hi sunt enim fructus bone arboris, hic boni thesaurus cordis, hec fundamenta sapientis architecti, que nobis hodierna sancti Euangelii lectio commendat, nos non formam solummodo, sed uirtutem  potius habere pietatis. Quod etiam mystica ueteris instrumenti nobis historia diligenter insinuat, quando uel Moyses tabernaculum, uel templum Domino Salomon, in sancte Ecclesie typum condidit. Utraque enim domus firmiter fundata esse refertur: tabernaculum quidem, quia compactos de tabulis habebat parietes, super bases argenteas, templum autem super lapides quadros [Al. add. in fundamentum] suppositos. Ligna quoque erant imputribilia, e quibus et tabernaculum omne factum, et templum intus ornatum, ac desuper tectum fulgebat. Aurum etiam de thesauro bono optimum proferebatur, de quo et tabernaculi parietes intus et foris uestiti, et templi non tantum parietes, uerum etiam laquearia, trabes, ostia, postes et pauimenta erant cooperta. Sed et uasa et utensilia domus utriusque cuncta pene aurea, neque hec nisi de auro purissimo fieri licebat. Fructus etiam arborum qui in domum Domini offerebantur, purissimi et exquisiti esse iubebantur,  hoc est uitis, oliue, thuris, myrrhe, uel stactis, et ceterarum huiusmodi. Que uidelicet cuncta spiritualiter intellecta, ueram nostre fidei et operationis sinceritatem denuntiant. Domus namque utraque, ut diximus, uniuersalis Ecclesie figuram premonstrat. Neque incongruum quis arbitretur quod due sunt domus Domini in mysterio facte, cum unam Christi domum esse ecclesiam nullus fidelis ambigat. Due etenim sunt condite domus ob significationem utriusque populi, in eamdem fidem uenturi, Iudei, scilicet, et gentilis. Unde bene tabernaculum sola plebs Hebrea condidit in eremo, templi autem structuram proselyti, id est, aduene de gentibus quotquot in populo Isrel tunc inueniri poterant, deuota fide compleuerunt. Sed et rex potentissimus Tyri conductus a Salomone, commodatis artificibus et lignis gratantissime iuuit, quia nimirum ante incarnationem dominicam notus tantum in Iudea erat Deus. At postquam ille in ea qua natus et  passus est carne, resuscitatus a mortuis, et exaltatus est super celos Deus, continuo super omnem terram nominis eius gloria refulsit, orbisque uniuersus ad edificationem domus illius, accepta ab eo promissione donorum celestium, gaudens accurrit. Quid ergo ipse Conditor et Redemptor noster de constructione sue domus, qua [Al., que] nos sumus, in ea que nobis modo recitata est lectione sancti Euangelii dicat, audiamus.

Non est arbor bona, que facit fructus malos: neque arbor mala faciens fructum bonum. Bonas ergo arbores, et bonos harum fructus in constructionem siue ministerium sui templi rex sapiens querit. At uero male arboris quis sit finis, idem alibi docet, dicens: Omnis arbor, que non facit fructum bonum, excidetur et in ignem mittetur . Arbores namque homines, fructus autem dicit opera ipsorum. uultis etenim nosse qui sint arbores [Al., arboris] male, qui mali [Al., male] fructus? Apostolus docet, dicens: Manifesta autem sunt opera carnis, que sunt fornicatio,  immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, hereses, inuidie, homicidia, ebrietates, comessationes, et his similia . uultis audire an arbores que tales fructus faciunt ad eterni Regis templum celeste pertineant? Subiungit Apostolus, dicens: Que predico uobis, sicut predixi, quoniam qui talia agunt, regnum Dei non consequentur. Bone quoque arboris fructus subsequenter enumerat, dicens: Fructus autem spiritus est caritas, gaudium, pax, patientia, bonitas, benignitas, fides, mansuetudo, continentia, de quibus et alias admonens, ait: Ut filii lucis ambulate. Fructus enim lucis est in omni bonitate, et iustitia, et ueritate . Qui nimirum fructus cum arboribus e quibus procedunt, et hic ad domum fidei, et illic ad habitationem superne beatitudinis ueraciter pertinent. Audiamus denique arborem bonam de bonorum fructuum prouentu letantem: Ego autem sicut oliua fructifera in domo Dei, speraui in  misericordia Dei mei in eternum, et in seculum seculi . Fructus quippe oliue lucidum est opus misericordie, et ideo iure in misericordia Dei sperat in templo eternitatis, qui in domo Dei presenti misericordie gratia resplendet. Iure se talis ad templum magni Regis pertinere confidens, alibi dicit: Et misericordia tua [Al., eius] subsequetur me omnibus diebus uite mee, ut inhabitem in domo Domini in longitudine dierum . At contra mala arbor uideamus quales fructus ferat, et tales ferre ipsi uitemus. Dicit propheta Ieremias: Maledictus homo qui confidit in homine, et ponit carnem brachium suum, et a Domino recedit cor eius. Erit enim quasi myrica in deserto . Myrica namque est infructuosa arbor et humilis, gustu nimis amara, omnique humana cultura prorsus indigna, ac propterea fructificans [Al., fruticans] in deserto. Cui merito comparatur is qui, a diuino timore et amore recedens, ab hominibus regnum uel diuitias sperat. Qui quantum a decore  domus Dei sit extorris iudicandus, propheta subdendo manifestat: Et non uidebit cum uenerit bonum, sed habitabit in deserto in siccitate, in terra salsuginis et inhabitabili . Nemo ergo sibi, fratres mei, in occulto male uiuens, de fauore uulgi quasi bonus sit, blandiatur, quia etsi folia uerborum perpulchra, si florem fame gignit odoriferum, non est arbor bona, que facit fructus malos. Nemo, cum recto corde bona que ualet operatur, de sua salute desperet, quia non est arbor mala, que facit fructum bonum.

Unaqueque enim arbor de fructu suo cognoscitur. Hec cognitio de apertis solummodo uitiis siue uirtutibus accipienda est, qualia superius ex Apostoli sententia commemorauimus. Namque sunt nonnulla que quo animo gerantur, ignoratur a proximis, unde et in utramque partem possunt interpretari. Sed ambigua queque iustius ab his qui bona diligunt interpretantur in bonum, ut impleatur illud Apostoli: Nolite ante tempus iudicare .

 Neque enim de spinis colligunt ficus, neque de rubo uindemiant uuam. Spine et rubus, plene aculeis arbores, illorum corda designant qui uel luxurie, inuidie, concupiscentie, stimulis ipsi fedantur, uel certe iracundie, detractionis, odii, superbie, et amaritudinis asperitatibus [Al., asperitatis] insuaues proximis et quasi intractabiles existunt. Ficus autem dulcem regni celestis memoriam, uua fragrantiam dominice dilectionis significat. Non ergo de spinis colligunt ficus, neque de rubo uindemiant uuam, quia quicunque adhuc uitiorum aculeis sordent, exempla [Al. exempli] uel doctrinam uirtutum [Al., doctrine uirtutem] ministrare proximis nequaquam digne preualent.

Bonus homo de bono thesauro cordis sui profert bonum, et malus homo de malo thesauro cordis sui profert malum. Thesaurus cordis intentio est cogitationis, ex qua prouentum operis internus arbiter iudicat.  Unde fit plerumque ut minora bona nonnulli maiori celestis gratie mercede operentur, uidelicet, propter intentionem cordis qua maiora uoluerant patrare bona si possent, et alii maiora uirtutum opera ostentantes, ob incuriam cordis tepidi minora a Domino premia sortiantur. Denique opus uidue, que duos nummos detulit ad templum, innumeris diuitum donariis ab interno cordium scrutatore prefertur.

Ex abundantia enim cordis os loquitur. Humanum quippe iudicium sepe fallit, quia cor proximi nescit nisi ex ore et opere pensare, Dominus autem ipsum opus et sermones [Al. add., nostros] ex cordis radice perpendit. Illius ergo ex abundantia cordis os loquitur, qui ex qua intentione promantur uerba, non ignorat. Quod etiam subsequenter astruit, manifeste ostendens quia locutio bona absque operum attestatione nichil omnino prosit.

Quid autem uocatis me Domine, Domine, et non facitis que dico? Dominum namque uocare boni donum thesauri, bone uidetur esse fructus arboris. Omnis  enim quicunque inuocauerit nomen Domini, saluus erit. Sed si is qui inuocat nomen Domini, preceptis Domini peruerse uiuendo repugnat, profecto patet quia de bono cordis thesauro prolatum non fuit bonum quod lingua sonuit, nec talem fructum confessionis fici radix, sed spine, hoc est, horrida uitiis, et non multitudine dominice dilectionis, onusta conscientia procreauit. Que autem sit uera fructuum bonorum malorumque discretio, Dominus sub alia figura subdendo designat:

Omnis qui uenit ad me, et audit sermones meos, et facit eos, ostendam uobis cui similis sit. Similis est homini edificanti domum. Homo autem hic domum edificans, ipse est mediator Dei et hominum, homo Christus iehsu, qui dilectam sibi domum sanctam, uidelicet, Ecclesiam, in qua perpetuo maneret, edificare et consecrare dignatus est.

Qui fodit in altum, et posuit fundamenta supra petram. Quia in corde suorum fidelium quidquid terrene  intentionis inuenit, funditus exstirpare studuit, quatenus eiectis prisce consuetudinis ruderibus, ac cogitationibus superfluis, stabilem in eis ipse et inconcussam possit habere mansionem. Ipse est enim petra, supra quam huiusmodi domus fundamenta collocauit. Nam sicut in domo edificanda nil petre, cui fundamentum imponatur, antefertur, ita sancta Ecclesia petram suam, uidelicet Christum, imo habet in corde reconditam; neque aliquid fidei illius ac dilectioni preponit, adeo ut pro hac etiam mortem pati non dubitet; cui nimirum petre princeps Ecclesie, quia firmissime inhesit [Al., adhesit], ab ea nomen accepit, quando audiuit, Tu es Petrus, et super hanc petram edificabo Ecclesiam meam .

Inundatione autem facta, illisum est flumen domui illi, et non potuit eam mouere; fundata enim erat supra petram. Patet expositio, quia pulsata est sepe pressuris Ecclesia, nec deiecta. Quod si qui credentium  male uicti cesserunt, ad hanc utique domum non pertinebant, quia si supra petram fidei, et non potius super arenam perfidie uel leuitatis fundati consisterent, labefactari prorsus nunquam ualerent. Notandum autem quod hec inundatio tentationum tribus modis Ecclesiam impugnat. Nam uel a sua concupiscentia tentatur quisque abstractus et illectus, uel falsorum fratrum improbitate fatigatur, uel aptioribus externorum appetitur insidiis. Que uidelicet tentamenta Dominus alibi portas inferi nuncupat, et merito, quia nimirum si uicerint, in eternum trahunt interitum. Et super hanc petram, inquit, edificabo Ecclesiam meam, et porte inferi non preualebunt aduersus eam . Etsi ergo pulsant, non tamen deiiciunt Ecclesiam Christi porte diaboli; etsi irruit inundatio perfidie, non subruit domum fidei. Que enim adiutori suo ueraciter dicere potest: Dum anxiaretur cor meum, in petra exaltasti me, non debellatur ab extraneis, quia rabiem persequentium infidelium cum  corona martyrii patiendo superat; non corrumpitur a falsis fratribus, quia et hereticorum dogmata recte credendo refutat, et uitiosa quorumdam catholicorum exempla sobrie et iuste, et pie uiuendo deuitat; non obcecatur fumo proprie cupiditatis, quia feruet interius solo ardore Dominice caritatis. Huic autem homini, id est, Redemptori nostro, qui Ecclesiam sibi uniuersalem inuincibili mentis fortitudine copulauit, pro modulo suo quique similantur electi, quando quod ipse in tota Ecclesia generaliter facit, hoc illi in suis singuli cordibus agere specialiter curant. Nam quasi in altum fodiendo, suam uigilanter conscientiam discutiunt, ne quid in ea sordidum lateat, solerter inquirunt, cunctas a fundo cordis superuacuorum cogitatuum latebras manu sedule discretionis exhauriunt, quatenus firmam quietamque fidem petre illi fortissime, hoc est, Christo preparent; fitque ut per eius presentiam insuperabiles inter seculi torrentis aduersa simul et prospera blandientis perdurent. Hec, adiuuante Domino, fratres karissimi,  de euangelice lectionis expositione transcurrimus, sed uidetur congruum solemnitati quam colimus de edificatione templi aliqua commemorare, et quam decenter ornatus illius Ecclesie significationi conueniat, indagare. Narrat ergo sacra Scriptura quia preceperit Salomon, ut tollerent lapides grandes, lapides pretiosos in fundamentum templi, et quadrarent eos. Lapides autem grandes et pretiosi, qui, in fundamento locati, totum onus templi sibi superimpositum portant, eximios sancte Ecclesie doctores insinuant, grandes nimirum excellentia meritorum, pretiosos claritate signorum, que ab ipso Domino uerbum audientes totam Ecclesie crescentis fabricam sua predicatione genuerunt. Quando enim in Scripturis fundamenta plurali numero dicuntur, uel predicatores sanctos, uel firmas iustorum cogitationes significant. Unde est illud Psalmiste: Fundamenta eius in montibus sanctis . At cum singulari numero fundamentum ponitur, ipsum  sepius auctorem bonorum omnium indicat, de quo Apostolus ait: Fundamentum enim aliud nemo potest ponere, preter id quod positum est, quod est Christus iehsu  et de quo rursus ad credentes: Sed estis, inquit, ciues sanctorum, et domestici Dei, superedificati super fundamentum apostolorum et prophetarum . In hoc ergo fundamento lapides grandes et pretiosi, qui templum omne gestarent sunt positi, quia per ipsum ad propagandam toto orbe Ecclesiam, et prius patriarche et prophete, et postmodum sunt apostoli instructi, qui quo arctius amori eius inherebant, eo fortius sectatores suos in edificio celesti sustentabant. Quos, uidelicet, lapides rex quadrare precepit, ut magistros Ecclesie compositos moribus, et immobiles animo esse debere signaret. Sicut enim quadratum quacunque uertitur parte, stat, ita nimirum uita perfectorum, que ad ueritatis lineam sollicite directa est, nullis tentationum impulsibus a sua nouit stabilitate deiici. Erat autem templum de marmore Pario, qui est lapis albus,  exstructum, ut candorem ecclesiastice castitatis exprimeret; de quo in amoris Cantico Dominus ait: Sicut lilium inter spinas, sic amica mea inter filias . Habebat sexaginta cubitos in longitudine, et uiginti cubitos in latitudine, et triginta cubitos in altitudine. Longitudo ergo templi fidem sancte Ecclesie designat, per quam longanimiter inter opera sua bona prauorum aduersa tolerat; latitudo caritatem, qua ipse intus per uiscera pietatis spatiatur; altitudo spem, qua propter bona, que per caritatem operatur, celesti [Al., celestis] uite premia exspectat. Et bene longitudo sexaginta est cubitorum; senario enim numero bonorum operum solet perfetio designari, quia et Dominus mundi ornatum [Al., ornamentum] sex diebus perfecit, et sex sunt huius seculi etates, in quibus sancta Ecclesia pro eterna requie piis actibus instat [Al., insistit]. Bene uiginti sunt cubiti latitudinis, quia geminum est preceptum caritatis, qua Ecclesia in tribulatione dilatatur,  quando perfectus quisque et conditorem ex toto corde, tota anima, tota uirtute, et proximum tanquam seipsum diligere probatur. Bene triginta in altitudine sunt cubiti, quia omnis electorum spes ad uisionem sancte Trinitatis, quantum ualet, se exercendo et purificando preparat. Sex igitur ad fidei longanimitatem, tria ad celsitudinem spei, duo pertinent ad latitudinem amoris, quibus tribus uirtutum insignibus totum sancte Ecclesie statum constat perfrui [Al. perfici]. Quod autem per denarium, qui perfectus est numerus, singula hec multiplicantur, multiplex eiusdem perfectionis augmentum figurate denuntiatur. Notandum sane quod triginta cubiti altitudinis non usque ad supremum templi fastigium, sed usque ad laquearia pertingebant; deinde ad laquearia medii cenaculi alii triginta cubiti altitudinis assurgebant. Porro tertium cenaculum quod supererat sexaginta habebat cubitos in altitudine, ac sic omnis altitudo domus in centum uiginti erat cubitos  extenta. Prima igitur domus triginta cubitis in altitudinem surgit, quia presens Ecclesia ad uidendam speciem sancte Trinitatis tota intentione suspenditur: superior domus triginta eque cubitis se in altum attollit, quia solute corporibus anime perfectorum, usque ad diem uniuersalis iudicii, eiusdem beate et indiuidue trinitatis presenti uisione fruuntur. Suprema domus bis tricenis alta est cubitis, quia resuscitati a mortuis omnes electi, in contemplatione eiusdem sui Conditoris, qui in tribus personis unus est Deus, eterna spiritus simul et carnis immortalitate gaudebunt. Factus est autem medius paries in templo de tabulatis cedrinis uiginti cubitorum altitudinis, qui diuideret oraculum, id est. Sanctum sanctorum a priore parte templi, habebatque oraculum uiginti cubitos longitudinis, et uiginti cubitos altitudinis. Porro ipsum templum pro foribus oraculi quadraginta cubitorum erat, in quo erant mense et candelabra de auro: sed et altare  aureum prope ostium tabernaculi, quatenus incenso in eo thymiamate, uapor fumi ascendens aperiret [Al., operiret] oraculum ubi erat arca testamenti, super que [Al., superque eam] erant cherubin glorie obumbrantia propitiatorium. Prior ergo domus presentis Ecclesie statum, interior uite celestis ingressum designat. Unde recte in priori mensa et candelabra sunt facta, quia nimirum in hac uita, lumine sanctarum Scripturarum et sacramentorum celestium refectione opus habemus; in futuro autem talibus non egemus subsidiis, ubi iuxta Psalmiste uocem quecunque apparuerint cum iustitia, satiabuntur manifestata gloria Christi. In hac quoque uita corda iustorum, quasi altare incensi aureum, splendida fulgent per munditiam sanctitatis, aromatibus referta desideriorum spiritualium incendio flagrant amoris continui, et quasi in proximo celestis introitus positus [Al., posita], suauissimum sue orationis uaporem iuxta Sancta sanctorum superna  emittunt, ubi Christus est in dextra Dei sedens. Quem aptissime arca testamenti, que erat intra uelum, designat, in qua urna erat aurea habens manna, et uirga Aaron que fronduerat, et tabule testamenti. Ipsa namque arca naturam humanitatis eius, urna manne plenitudinem diuinitatis, uirga Aaron potentiam sacerdotii eius inuiolabilem, tabule testamenti designant, quia ipse [Al. add. est qui] legem dedit, quique etiam benedictionem his qui legem faciunt, dabit. Bene [Al. add. autem] templum pre foribus oraculi quadraginta cubitorum erat longitudinis, quando in hac adhuc uita ieiuniis et continentia nos castigari oportet, ut ad interne dulcedinis satietatem peruenire mereamur. Namque hoc numero castigationem uite presentis significare intelligit omnis qui quadragenarium Moysi, uel Elie, uel ipsius Domini ieiunium recte intelligere nouit. Bene ipsum oraculum, in quo arca per cherubin glorie tegebatur, uiginti cubitos longitudinis, latitudinis et altitudinis habebat, qui numerus perfectionem,  ut diximus, gemine dilectionis insinuat, quia quidquid in hac peregrinatione pro Deo geritur, totum hoc in illa mansione patrie perennis, ubi magnificentia eius continua beatorum spirituum laudatione sustollitur, in sola dilectionis amplitudine perficitur. Erat et porticus ante templum uiginti cubitorum longitudinis, iuxta mensuram latitudinis templi, et decem cubitorum latitudinis, habens ostium contra ostium templi ab oriente: que, uidelicet, porticus illam sancte Ecclesie plebem designat, que dominice incarnationis tempora precessit, nec tamen ab eiusdem incarnationis fide uacua remansit. Hoc est enim ostium porticus, contra ostium templi esse ad ortum solis, fidem populi prioris de Christo eamdem esse que sequentis, eodemque gratie orientis lumine cunctorum fidelium corda illustrari. Unde bene in eadem porticu due columne eree, maximi et mirandi operis circa ostium templi narrantur esse statute, et his capitella  quasi opere lilii superimposita. Columne enim stant ante ostium templi, quia aduentum Redemptoris nostri qui ait: Ego sum ostium, per me si quis introierit, saluabitur , precesserunt doctores egregii, de qualibus dicit Apostolus: Iacobus et Cephas et Ioannes, qui uidebantur columne esse, qui eidem aduentui eius testimonium perhiberent . Una enim a dextris ostii, alia stabat a sinistris, quia et populo Isrel, qui tunc diuina fide et caritate calebat, incarnationem sui Redemptoris futuram precinebant; et non minus gentibus, que adhuc quasi ad Aquilonem posite perfidie frigore torpebant, eiusdem Redemptoris ingressum predicabant esse pandendum. Quod uero capitella columnarum quasi opere lilii fabricata erant, significat quia tota predicationis eorum summa, de claritate perpetue beatitudinis insonuit, eiusque uidendam gloriam suis auditoribus promisit, qui, eternus ante secula Deus existens, homo factus est in fine seculorum,  ut quasi flos lilii interius colorem aurosum, exterius haberet candidum. Quid namque auri rubor in candore, nisi fulgor est diuinitatis in homine? Quem, uidelicet, hominem et prius uirtutibus clarum ostendit, et post mortem niueo incorruptionis splendore uestiuit. Hec nos, fratres karissimi, in presentis festi nostri gaudium de structura templi pauca ex pluribus fraternitati uestre exposuisse libuit, quatenus et miranda terrestris domus Domini fabrica delectaret auditum, et hec [Al. add. eadem] spiritualiter intellecta mentes nostras ardentius ad amorem superne habitationis erigeret. Diligamus ergo, fratres mei, toto corde decorem domus eterne, quam ex Deo habemus in celis, et de loco tabernaculi glorie eius sedulo cogitare, ac nos alterutrum admonere curemus. Unum ante omnia petamus ab eo, et hoc infatigabili intentione queramus, ut inhabitare mereamur in domo eius omnibus diebus uite nostre, hoc est, perenni uita ac luce felices. Non autem spernit neque despicit preces pauperum,  quando hoc quod diligit ipse, precamur; sed clementer exaudiens donabit nos uidere bona sua in terra uiuentium Christus iehsu Dominus noster, qui uiuit et regnat in euum [Al. add.: Cum Patre in unitate Spiritus sancti Deus per omnia secula seculorum. Amen.]



HOMILIA LXuI. IN DEDICATIONE ECCLESIAE.


LUC. XIX. In illo tempore ingressus iehsu perambulabat Iericho. Et ecce uir nomine Zaccheus, et hic princeps Publicanorum, et ipse diues, et querebat uidere Iesum quis esset, et non poterat pre turba, quia statura pusillus erat. Et precurrens ascendit in arborem sycomorum, ut uideret illum, quia inde erat transiturus, etc.

Que impossibilia sunt apud homines, possibilia sunt  apud Deum. Ecce enim camelus, deposita gibbi sarcina, per foramen acus transit , hoc est, diues et Publicanus, relicto onere diuitiarum, contempto censu fraudium, angustam portam arctamque uiam, que ad uitam ducit, ascendit. Qui mira deuotione fidei ad uidendum Saluatorem, quod natura minus habuerat, ascensu supplet arboris; atque ideo iuste, quamuis ipse rogare non audeat, benedictionem Dominice susceptionis quam desiderabat accipit. Mystice autem Zacheus, qui interpretatur iustificatus, credentem ex gentibus populum significat: qui quanto curis secularibus occupatior, tanto flagitiis deprimentibus erat factus humilior. Sed ablutus est, sed sanctificatus, sed iustificatus in nomine Domini nostri Iesu Christi, et in spiritu Dei nostri , qui intrantem Iericho Saluatorem uidere querebat, sed pre turba non poterat. Quia gratie fidei, quam mundo Saluator attulit, participare cupiebat, sed inolita uitiorum consuetudo,  ne ad uotum perueniret, obstiterat. Eadem namque turba noxie consuetudinis, que supra cecum clamantem ne lumen peteret, increpabat , etiam suspicientem Publicanum, ne Iesum uideat, tardat. Sed sicut cecus turbarum uoces magis ac magis clamando deuicit, ita pusillus, necesse est turbe nocentis obstaculum altiora petendo transcendat, terrena relinquat, arborem crucis ascendat. Sycomorus namque, que est arbor foliis moro similis, sed altitudine prestans, unde et a Latinis celsa nuncupatur, ficus fatua dicitur. Et eadem dominica crux, que credentes alit ut ficus, ab incredulis irridetur ut fatua. Nos enim predicamus Christum crucifixum, Iudeis quidem scandalum, gentibus autem stultitiam; ipsis uero uocatis Iudeis atque gentibus Christum Dei uirtutem et Dei sapientiam . Quam, uidelicet, arborem pusillus statura Zacheus, quo exaltari possit, ascendit, dum quilibet humilis et proprie conscius infirmitatis,  confidens in Domino, proclamat: Mihi autem absit gloriari, nisi in cruce Domini nostri Iesu Christi . Ascensa autem sycomoro transeuntem prope Dominum cernit, quia per hanc laudabilem fatuitatem, etsi necdum ut est solide, iam tamen raptum et quasi in transitu luci sapientie celestis intendit.

Et cum uenisset ad locum, suspiciens iehsu uidit illum. Perambulans Iericho Saluator, uenit ad locum ubi precurrens Zacheus sycomorum conscenderat: quia missis per mundum sui uerbi preconibus, in quibus ipse nimirum et loquebatur et ibat, uenit ad populum nationum, qui passionis eius fide iam sublimis existens, etiam diuinitatis eius ardebat agnita facie beari. Suspiciens uidit illum, quia per gratiam fidei a terrenis cupiditatibus eleuatum, turbisque infidelibus preeminentem elegit. uidere enim Dei, eligere uel amare est. Unde est illud: Oculi Domini super iustos . Nam et nos que amamus uidere, ab his que exsecramur, intuitum festinamus auertere. uidit ergo iehsu uidentem se, quia elegit  eligentem se, et amauit amantem. Hunc sane ordinem proficiendi, hoc est, per fidem Dominice incarnationis ad cognitionem diuinitatis perueniendi, quasi sycomorum Iesu faciem speculandi doctor egregius ostendit, cum ait: Non enim iudicaui scire me aliquid inter uos nisi Christum Iesum, et hunc crucifixum . Itemque aliis exprobrans, Facti estis, inquit, quibus lacte opus sit, non solido cibo : lac infirma temporarie dispensationis, solidum cibum ardua perpetue Maiestatis, appellans.

Et dixit ad eum: Zacchee, festinans descende, quia hodie in domo tua oportet me manere. Et festinans descendit et excepit illum gaudens. Manebat aliquando Dominus in domo principis Phariseorum, hoc est, in Iudeorum synagoga docebat; sed quia non baptizatum ante prandium, Sabbato curantem, Publicanos et peccatores recipientem, contra auaritiam disputantem, et cetera digna Deo gerentem, lingua uenenata  carpebant, pertesus eorum facinora discessit, et aufugit dicens: Relinquetur uobis domus uestra deserta . Hodie autem in domo pusilli Zachei oportet illum manere, hoc est, noue lucis gratia coruscante in humili credentium nationum corde quiescere. Quod autem descendere de sycomoro Zacheus, et sic in domo sua Christo mansionem preparare iubetur, hoc est quod Apostolus ait: Quia et si cognouimus secundum carnem Christum, sed iam nunc non nouimus. Et si enim mortuus est ex infirmitate, sed uiuit ex uirtute Dei .

Et cum uiderent omnes, murmurabant dicentes quod ad hominem peccatorem diuertisset. Manifestum est Iudeos semper gentium odisse salutem. Scriptum est enim: Sequenti uero Sabbato pene uniuersa ciuitas conuenit audire uerbum Dei. uidentes autem turbas Iudei, repleti sunt zelo, et contradicebant iis que a Paulo dicebantur . Et alibi, fideles etiam fratres aduersus apostolorum principem disceptabant  dicentes: Quare introisti ad uiros preputium habentes, et manducasti cum illis ?

Stans autem Zacheus dixit ad illum: Ecce dimidium bonorum meorum, Domine, do pauperibus; et si quid aliquem defraudaui, reddo quadruplum. Aliis calumniantibus hominem peccatorem, ipse Zacheus stans, id est, in ea quam ceperat fidei ueritate persistens, non solum se ex peccatore conuersum, sed etiam inter perfectos probat esse conuersatum. Dicente enim Domino: Si uis perfectus esse, uade, uende omnia que habes, et da pauperibus , quisquis ante conuersionem innocenter uixit, omnia conuersus potest dare pauperibus. At qui aliqua fraude sustulit, primo hec iuxta legem reddere, deinde quod sibi remanserit debet dare pauperibus . Ac sic et ipse qui sibi nil retinet, omnia sua dispergit, dat pauperibus, iustitia eius manet in seculum seculi . Et hec est sapiens illa stultitia quam de sycomoro Publicanus  quasi fructum uite legerat, rapta, uidelicet, reddere, propria relinquere, uisibilia contemnere, pro inuisibilibus etiam mori desiderare, seipsum abnegare, et eius qui necdum uideatur Domini uestigia sequi concupiscere.

Ait iehsu ad eum: Quia hodie salus domui huic facta est, eo quod et ipse filius sit Abrahe. Filius Abrahe dicitur Zacheus, non quia de eius stirpe generatus, sed quia eius est fidem imitatus, ut sicut Abraham terram, cognationem, domumque paternam, ob spem future hereditatis, Domino iubente, deseruit , ita et ille, quo thesaurum in celis acquireret, bona sua pauperibus partienda relinqueret. Et pulchre dicit Et ipse, ut non solum eos qui iusti perseuerant, sed et eos qui ab iniustitia resipiscunt ad filios promissionis pertinere declaret. Aliter: Salus que olim Iudeorum domum implebat, hodie populo nationum illuxit, eo quod et ipse populus filius sit Abrahe credendo in eum. De quo dicit Apostolus: Si autem uos Christi, ergo Abrahe  semen estis . Et sicut alibi dicit: Ipse Abraham sit pater circumcisionis non his tantum qui sunt ex circumcisione, sed et his qui sectantur uestigia, que est in preputio fidei patris nostri Abrahe .

uenit enim Filius hominis querere et saluare quod perierat. Hoc est quod alibi dicit: Non ueni uocare iustos, sed peccatores . Pius sane Magister, qui murmurantibus turbis sua mysteria non dedignetur exponere, adeo, scilicet, peccatorum penitentiam non esse respuendam ut ipse Dei Filius ob hanc maxime querendam sit destinatus ad terras. Qui ut pietatis sue nobis dispensationem inculcet, sepissime se filium hominis appellat, commendans sollicite nobis quod factus est benigne pro nobis.



HOMILIA LXuII. IN FESTO DIuI MICHAELIS.


 MARC. IX. MATTH. XuIII. In illo tempore, accipiens iehsu puerum statuit eum in medio eorum, quem cum complexus esset, ait illis: Quisquis unum ex huiusmodi pueris receperit in nomine meo, me recipit, etc.

uidens cogitationes discipulorum Dominus, curat desiderium glorie humilitatis contentione sanare, primatumque non esse querendum, et prius simplici humilitatis commonet imperio, et mox puerilis innocentie docet exemplo. Quod enim ait: Quisquis unum ex huiusmodi pueris receperit in nomine meo, me recipit, uel simpliciter pauperes Christi ab his qui uelint esse maiores pro eius ostendit honore recipiendos; uel certe malitia paruulos ipsos esse suadet, ut instar etatis paruule simplicitatem sine arrogantia, caritatem sine inuidia, deuotionem sine iracundia conseruent. Quod autem complectitur puerum, significat humiles suo dignos esse complexu ac dilectione, talesque cum impleuerint quod precepit:  Discite a me, quia mitis sum et humilis corde , iure posse gloriari, ac dicere: Leua eius sub capite meo, et dextera eius amplexabitur me . Bene autem cum dixisset: Quisquis unum ex huiusmodi pueris receperit, addidit in nomine meo, ut, uidelicet, formam uirtutis, quam natura duce puer obseruat, ipsi pro nomine Christi, iuuante rationis industria, sequantur. Sed quia se in pueris recipi docebat, uidelicet, quasi caput in membris suis, ne putaretur hoc esse solum quod uidebatur, adiunxit, atque ait:

Et quicunque me susceperit, non me suscipit, sed eum qui me misit . Talem se utique ac tantum credi uolens, qualis et quantus est Pater. Usque adeo enim, inquit, nichil distat inter me et eum, ut qui me receperit, recipiat et eum qui misit me.

Et quisquis scandalizauerit unum ex his pusillis credentibus in me, bonum est ei magis si circumdaretur mola asinaria collo eius, et in mare mitteretur. Quanquam  hec generalis possit esse sententia aduersum omnes qui aliquem scandalizant, tamen iuxta consequentiam sermonis etiam contra apostolos dictum intelligi potest, qui inter se disputantes, quis esset illorum maior, uidebantur inuicem de dignitate contendere . Etsi in hoc uitio permansissent, poterant eos quos ad fidem uocabant per suum scandalum perdere, dum apostolos uiderent inter se de honore pugnare. Quod autem dixit: Bonum est ei magis si circumdaretur mola asinaria collo eius, secundum ritum prouincie loquitur, quo maiorum criminum ista apud ueteres Iudeos pena fuerit, ut in profundum ligato saxo demergerentur. Et reuera melius innoxium, pena quamuis atrocissima temporali, tamen uitam finire corpoream, quam ledendo fratrem mortem anime mereri perpetuam. Recte autem qui scandalizari potest pusillus appellatur. Qui enim magnus est, quecunque uiderit, quecunque passus fuerit, non declinat a fide; qui autem pusillus est animo et paruus, occasiones querit quomodo  scandalizetur. Propterea denique oportet nos maxime iis consulere, qui parui sunt in fide, ne occasione nostri offendantur, et recedant a fide, ac decidant a salute. Notandum sane quod in nostro bono opere aliquando cauendum est scandalum proximi, aliquando uero pro nichilo contemnendum. In quantum enim sine peccato possumus uitare proximorum scandalum, debemus; si autem de ueritate scandalum oritur, utilius permittitur scandalum nasci, quam ueritas relinquatur. Item per molam asinariam secularis uite circuitus ac labor exprimitur, et per profundum maris extrema damnatio designatur. Qui ergo ad sanctitatis speciem deductus, uel uerbo ceteros destruit, uel exemplo, melius profecto erat ut hunc ad mortem sub exteriori habitu terrena acta constringerent, quam sacra officia in culpa ceteris imitabilem demonstrarent. Quia nimirum si solus caderet, utcunque hunc tolerabilior inferni pena cruciaret.

 Et si scandalizauerit te manus tua, abscinde illam. Bonum est tibi debilem introire in uitam, quam duas manus habentem ire in gehennam in ignem inexstinguibilem. Quia supra docuerat ne scandalizemus eos qui credunt in eum, nunc consequenter admonet quantum cauere debeamus eos qui scandalizare nos, id est, uerbo, uel exemplo suo ad ruinam peccati propellere certant. Manum quippe nostram appellat necessarium amicum, cuius opere atque auxilio quotidiano opus habemus. Sed talis si nos ledere in causa anime uoluerit, excludendus est a nostra societate, ne si cum perdito in hac uita partem habere uoluerimus, simul in futura cum illo pereamus. Quod autem subditur:

Ubi uermis eorum non moritur, et ignis non exstinguetur . In uerme putredinem gehenne, sicut in igne ardorem designat. Siue uermis dicit seram scelerum penitudinem, que nunquam in tormentis conscientiam afflictorum mordere cessabit,  ut ignis sit pena exstrinsecus seuiens, uermis dolor interius accusans.

Et si pes tuus scandalizat te, amputa illum. Bonum est tibi claudum introire in uitam eternam, quam duos pedes habentem mitti in gehennam ignis inexstinguibilis, etc. In pede, sicut et in manu charos inemendabiles docet alienandos a nobis, ne per immunditiam eorum, quos castigare nequimus, et ipsi polluti pereamus. Sed manus propter opus necessarium nobis, pes sunt dicti tales propter ministerium discursuque in nostris usibus accommodos.

Quod si oculus tuus scandalizat te, eiice eum. Bonum est tibi luscum introire in regnum Dei, quam duos oculos habentem mitti in gehennam ignis. In oculo quoque propter scandalum eruendo iidem nostri carnaliter amici, spiritaliter uero aduersarii designantur. Sed cum nos eorum consultu ac prouisione opus habemus, illi uero consilio nos prauo decipere, atque in iter erroris deflectere querunt, penitus  nobis eorum omittenda est societas. Scandalum quippe sermo Grecus est, quod nos offendiculum, uel ruinam et impactionem pedis dicere possumus. Quidam scandalum Grece, Latine scrupulum, dicunt. Ille ergo scandalizat fratrem, qui ei dicto factoue minus recto occasionem ruine dederit. Potest et simpliciter dici: Si quis ita necessarius nobis uidetur esse ut manus, pes et oculus, utilis, uidelicet, atque sollicitus et acutus ad perspiciendum, scandalum autem nobis facit, et per dissonantiam morum nos trahit in gehennam, ne sic quidem temporalibus eius commodis cum periculo animarum nostrarum uti ac refoueri debemus.



HOMILIA LXuIII. IN FESTO SANCTI LUCAE.


LUC. X. In illo tempore, designauit Dominus et alios septuaginta duos, et misit illos binos ante faciem  suam in omnem ciuitatem et locum, quo ipse erat uenturus, etc.

Sicut duodecim apostolos formam episcoporum exhibere simul et premonstrare, nemo est qui dubitet, sic et hos septuaginta duos figuram presbyterorum, id est, secundi ordinis sacerdotum, gessisse sciendum est, tametsi primis Ecclesie temporibus, ut apostolica scriptura testis est, utrique presbyteri, utrique uocabantur episcopi: quorum unum sapientie maturitatem, alterum industriam cure pastoralis significat . Bene autem septuaginta duo mittuntur, siue quia totidem mundi gentibus Euangelium predicandum erat, ut quomodo duodecim tribus Isrel, ita et hi propter exteras gentes destinarentur imbuendas; seu quod ipso predicantium numero totus orbis per Euangelium summe et inuididue Trinitatis illustrandus intimabatur, sicut solem hunc constet triduanum sue lucis ambitum mundo per septuaginta duas horas afflare solitum.  Nam et Dominus ipse se diem, suos uero apostolos horas appellat, dicens: Nonne duodecim hore sunt diei? si quis ambulauerit in die, non offendit . Et in Psalmis precipitur bene: Nuntiate diem de die salutare eius , hoc est, lumen de lumine, Deum uerum de Deo uero. Sed et multis sancte Scripture locis per tres dies mysterium Trinitatis ostenditur, precipue quia Dominus tertia die resurrexit a mortuis. Sed et in ueteri testamento populus ad montem Sinai perueniens, die tertia legem accepit . Idem fluuium Iordanem, quo baptismi gratia commendata est, tertia quam adierat die, transiuit .

Et misit illos binos ante faciem suam in omnem ciuitatem et locum, quo erat ipse uenturus. Quia duo sunt precepta caritatis, Dei uidelicet amor et proximi, et minus quam inter duos haberi caritas non potest  binos ad predicandum discipulos Dominus mittit, quatenus hoc nobis tacitus innuat, quia qui caritatem erga alterum non habet, predicationis officium suscipere nullatenus debet. Bene ante dicitur, quod misit eos ante faciem suam in omnem ciuitatem et locum, quo erat ipse uenturus. Predicatores enim suos Dominus sequitur, quia predicatio preuenit, et tunc ad mentis nostre habitaculum Dominus uenit; uerba exhortationis precurrunt, atque per hec ueritas in mente suscipitur.

Et dicebat illis: Messis quidem multa, operarii autem pauci. Rogate ergo Dominum messis, ut mittat operarios in messem suam. Messis multa populorum significat multitudinem: operarii pauci, penuriam magistrorum. Isti sunt operarii, de quibus Psalmista loquitur: Qui seminant in lacrymis, in gaudio metent. Euntes ibant et flebant, portantes semina sua. uenientes autem uenient in exsultatione, portantes manipulos  suos . Et ut apertius loquar, messis multa omnis turba credentium est, operarii pauci, apostoli et imitatores eorum qui mittuntur ad messem.

Ite, ecce ego mitto uos sicut agnos inter lupos. Lupos Scribas et Phariseos uocat, qui sunt clerici Iudeorum.

Nolite portare sacculum, neque peram, neque calceamenta, et neminem per uiam salutaueritis. Tanta predicatori debet in Deo esse fiducia, ut presentis uite sumptus quamuis non preuideat, tamen sibi hos non deesse certissime sciat, ne dum mens eius occupatur ad temporalia, minus aliis preuideat eterna. Cui etiam per uiam neminem salutare conceditur, ut sub quanta festinatione iter predicationis pergere debeat, ostendatur. Que si quis uerba etiam per allegoriam uelit intelligi, in sacculo pecunia clausa est; pecunia uero clausa est sapientia occulta. Qui igitur sapientie uerbum habet, sed hoc erogare proximo negligit, quasi pecuniam in sacculo ligatam tenet.  Et scriptum est: Sapientia abscondita, et thesaurus absconditus: que utilitas in utrisque ? Quid uero per peram, nisi opera seculi? et quid hoc loco per calceamenta, nisi mortuorum operum exempla signantur? Qui igitur officium predicationis suscipit, dignum non est ut onus secularium negotiorum portet, ne dum hoc eius colla deprimit, ad predicanda celestia non assurgat. Nec debet stultorum operum exempla conspicere, ne sua opera quasi ex mortuis pellibus credat munire. Omnis uero qui salutat in uia, ex occasione salutat itineris, non ex studio obtinende eiusdem salutis. Qui igitur non amore eterne patrie, sed premiorum ambitu salutem audientibus predicat, quasi in itinere salutat, quia ex occasione, et non ex intentione salutem audientibus exoptat.

In quamcunque domum intraueritis, primum dicite: Pax huic domui. Et si ibi fuerit filius pacis, requiescet super illam pax uestra; sin autem, ad uos reuertetur.  Pax que ab ore predicatoris offertur, aut requiescit in domo, si in ea fuerit filius pacis, aut ad eumdem predicatorem reuertitur, quia aut erit quisque predestinatus ad uitam, et celeste uerbum sequitur quod audit, aut si nullus audire uoluerit, ipse predicator sine fructu non erit, quia ad eum pax reuertitur, quoniam ei a Domino pro labore sui operis recompensatur. Ecce autem qui peram et sacculum portari prohibuit, sumptus et alimenta ex eadem predicatione concedit, nam sequitur:

In eadem autem domo manete, edentes et bibentes que apud illos sunt. Si pax nostra recipitur, dignum est ut in eadem domo maneamus, edentes et bibentes que apud illos sunt, ut ab eis terrena stipendia consequamur, quibus premia patrie celestis offerimus. Unde etiam Paulus pro minimo hec ipsa suscipiens, dicit: Si nos uobis spiritalia seminauimus, magnum est si uestra carnalia metamus ? et notandum quod subditur:

 Dignus est enim operarius mercede sua. Quia iam de mercede sunt operis ipsa alimenta sustentationis, ut hic merces de labore predicationis inchetur, que illic de ueritatis uisione perficitur. Qua in re considerandum est quod uni nostro operi due mercedes debentur, una in uia, altera in patria: una que nos in labore sustentat, alia que nos in resurrectione remunerat.

Et in quamcunque ciuitatem intraueritis, et susceperint uos, manducate que apponuntur uobis, etc. Descripto diuerse domus hospitio, quid etiam in ciuitatibus agere debeant, docet, piis, uidelicet, in omnibus communicare, ab impiorum uero per omnia societate secerni.

In quamcunque ciuitatem intraueritis, et non receperint uos, exeuntes in plateas eius, dicite: Etiam puluerem qui adhesit nobis de ciuitate uestra, extergimus in uos. Aut ad contestationem laboris terreni, quem pro illis inaniter suscepissent, aut ut ostenderent  usque adeo se ab ipsis nichil terrenum querere, ut etiam puluerem de terra eorum non sibi paterentur adherere. Aliter: Pedes discipulorum ipsum opus incessumque predicationis significant; puluis uero quo asperguntur, terrene leuitas est cogitationis: a qua ipsi etiam summi doctores immunes esse nequeunt, cum pro auditoribus sollicitis salubribus curis incessanter intendunt, et quasi per itinera mundi uno uix calcaneo terre puluerem legunt. Qui ergo receperint uerbum, ipsi afflictiones curasque doctorum, quas pro se tolerabant, in argumentum sibi uertunt humilitatis. Qui uero spreuerint doctrinam, docentium sibi labores et pericula, odiumque sollicitudinum ad testimonium damnationis inflectunt. Et ipse est puluis qui in euangelii contemptores extergi, et a quo per bonos auditores euangelistarum iubentur pedes ablui, imo per ipsum Saluatorem narrantur abluti .

Dico autem uobis, quia Sodomis in die illa remissius erit quam illi ciuitati. Sodomite quidem inter tot  carnis animeque flagitia, quibus insatiabiliter ardebant, inhospitales quoque, Ezechiele attestante, fuerunt; sed nulli apud eos tales hospites quales apud Iudeos prophete, quales apostoli, reperti sunt . Et Lot quidem aspectu et auditu iustus erat, non aliquid tamen docuisse, nulla ibi fecisse signa perhibetur. Atque ideo cui multum datum est, multum queretur ab eo, potentesque potenter tormenta patientur .

ue tibi, Chorozain, ue tibi, Bethsaida. Chorozain, Bethsaida et Capharnaum, Tiberias quoque quam Ioannes nominat, ciuitates sunt Galilee, site in littore laci Genezareth, qui Iordane fluente efficitur, et ab euangelistis etiam mare Galilee, uel mare Tiberiadis, appellatur . Plangit ergo Dominus ciuitates, que post tanta miracula atque uirtutes non penituerint, peioresque gentilibus, qui naturale solummodo ius dissipabant post descripte legis contemptum, Filium quoque Dei conculcare,  gratiamque ingratis spernere non timuerunt.

Quia si in Tyro et Sidone facte fuissent uirtutes que in uobis facte sunt, olim in cilicio et cinere sedentes peniterent. Impletum uidemus hodie dictum Saluatoris, quia, scilicet, Chorozain et Bethsaida, presente Domino, credere noluerunt. Tyrus autem ac Sidon, et quondam Dauid ac Salomoni amici fuere , et post euangelizantibus Christi credidere discipulis; tantaque fidem deuotione susceperunt, ut Paulum apostolum Tyro abeuntem cuncti ciues cum uxoribus et filiis usque foras ciuitatem prosequerentur, pulcherrimoque spectaculo tanta hominum multitudo paucissimos hospites, sed Christi pro fide carissimos ad naues usque uale factura deduceret . Sed quare non olim his qui credere potuerunt, uerum Iudeis qui credere noluerunt, sit euangelizatum, ipsius est scire, cuius uniuerse uie misericordia et ueritas . Sane quod Dominus ait: In cilicio et cinere sedentes peniterent, in cilicio quod de pilis caprarum contexitur, asperam peccati pungentis memoriam, qua in die iudicii sinistra pars est induenda significat; cinere autem mortis considerationem, per quam tota humani generis massa in puluerem est redigenda, demonstrat. Porro in sessione humiliationem proprie conscientie designat, de qua Psalmista: Surgite postquam sederitis . Quod est dicere: Humiliamini sub potenti manu Dei, ut uos exaltet in tempore uisitationis .

Et tu, Capharnaum, usque in celum exaltata, usque ad infernum demergeris. Duplex in hac sententia sensus est, uel ideo ad infernum demergeris, quia contra predicationem meam superbissime restitisti; uel ideo, quia exaltata es usque ad celum meo hospitio, ex meis signis atque uirtutibus tantum habens priuilegium, maioribus plecteris suppliciis, quia his quoque credere noluisti. Et ne quis putaret hanc increpationem illis tantummodo ciuitatibus, uel personis,  que Dominum in carne uidentes spernebant, et non omnibus qui hodieque Euangelii uerba despiciunt, conuenire, consequenter adiunxit, dicens:

Qui uos audit, me audit; et qui uos spernit, me spernit. Ut in audiendo quisque uel spernendo Euangelii predicatore, non uiles quasque personas, sed Dominum Saluatorem, imo ipsum Patrem spernere se uel audire disceret. Nam sequitur:

Qui autem me spernit, spernit eum qui me misit. Quia procul dubio in discipulo magister auditur, et in filio pater honoratur. Potest et ita intelligi: Qui uos spernit, me spernit. Qui non facit misericordiam uni de fratribus meis minimis, nec mihi facit , quia et ipse pro his formam serui et pauperis habitum suscepi. Qui autem me spernit nolens credere Deum et Filium Dei conculcans, spernit eum qui me misit, quia ego et Pater unum sumus .

Reuersi sunt autem septuaginta duo cum gaudio, dicentes:  Domine, etiam demonia subiiciuntur nobis in nomine tuo. Bene quidem confessi sunt deferentes honorem nomini Christi, sed quia infirma adhuc fide gaudebant in uirtutibus, uide quid audiunt:

Et ait illis: uidebam Satanam sicut fulgur de celo cadentem. Non modo uideo, sed prius uidebam quando corruit: quod autem ait, Sicut fulgur, uel precipitem de superni ad ima lapsum significat, uel quia deiectus, adhuc transfigurat se in angelum lucis . Quia ergo discipulos de signorum operatione uidit elatos, exemplo eos terret, atque ad humilitatem reuocat eius qui primus superbiendo cecidit , ut qui hunc ob superbiam de celo recordarentur eiectum, multo magis se de terra editos, si superbierint, humiliandos agnoscant.

Ecce dedi uobis potestatem calcandi supra serpentes et scorpiones, et supra omnem uirtutem inimici, et nichil uobis nocebit. Hoc est omne genus immundorum  spirituum de obsessis corporibus eiiciendi. Quamuis et ad litteram rectissime possit accipi. Siquidem et Paulus a uipera inuasus, nil aduersi patitur ; et Ioannes, ut historia tradit, hausto ueneno, non leditur. Hoc sane inter serpentes qui dente, et scorpiones qui cauda nocent distare arbitror, quod serpentes aperte seuientes, scorpiones clanculo insidiantes, uel homines, uel demones, significent; serpentes qui inchoandis uirtutibus uenena praue persuasionis obiiciunt, scorpiones qui consummatas uirtutes ad finem uitiare contendunt.

uerumtamen in hoc nolite gaudere, quia spiritus uobis subiiciuntur. De subiectione spirituum, cum caro sint, gaudere prohibentur, quia spiritus eiicere, sicut et uirtutes alias facere, interdum non est eius meriti qui operatur, sed inuocatio nominis Christi hoc agit ad condemnationem eorum qui inuocant, uel ob utilitatem eorum qui uident et audiunt, conceditur, ut, licet homines despiciant signa facientes,  tamen Deum honorent, ad cuius inuocationem fiant tanta miracula. Nam et in Actibus apostolorum filii Sceue uidebantur eiicere demones : et Iudas apostolus cum animo proditoris multa signa inter ceteros apostolos fecisse narratur .

Gaudete autem quod nomina uestra scripta sunt in celis. Si Satanas, inquit, per superbiam celi sedem cum sociis amisit, non oportet uos de illorum humiliatione, sed de uestra sublimatione gaudere, quatenus unde illi ruere subleuati, uos humiles ascendatis. Non autem pueriliter sapiendum, quasi Deus ad remedium obliuionis bonos in celis, malos scribat in terris, dicente Ieremia: Uniuersi qui derelinquunt te, confundantur, recedentes in terra scribantur ; sed salubriter intelligendum, quod siue celestia seu terrestria quis opera gesserit, per hec quasi litteris adnotatus, apud Dei memoriam sit eternaliter adfixus.



HOMILIA LXIX. IN SOLEMNITATE OMNIUM SANCTORUM.


LUC. uI. MATTH. u. In illo tempore descendens iehsu cum discipulis de monte, stetit in loco campestri, et turba discipulorum eius, etc.

Electurus apostolos Dominus, in montana subiit; turbas uero docturus, ad campestria redit, quia non nisi in humili Christum turbe uidere sufficiunt. Nam hec est norma quam secutus Apostolus ait: Non potui uobis loqui quasi spiritalibus, sed quasi carnalibus. Quasi paruulis in Christo lac uobis potum dedi, non escam . Nondum enim poteratis, sed ne nunc quidem potestis. Apostoli autem ipsi, secundum Mattheum, quasi perfectiores, et in monte et aperto Saluatoris ore docti esse narrantur. . Ubi si qui diligentius utrumque euangelistam uelit perscrutari, potest intelligi cum in monte duodecim discipulos elegit, e pluribus, quos et apostolos nominauit, quod Mattheus pretermisit, tunc illum  habuisse sermonem, quem Mattheus interposuit, et Lucas tacuit, hoc est, in monte, ac deinde cum descendisset, in loco campestri habuisse alterum similem, de quo Mattheus tacet, Lucas non tacet, et utrumque sermonem eodem modo esse conclusum.

Ab omni Iudea et Hierusalem, et maritima, et Tyri et Sidonis, etc. Maritimam multitudinem non a proximo mari Galilee , sed a mari magno reor esse cognominatam, in qua etiam Tyrus et Sidon comprehendi poterant. uerum quia gentium ciuitates sunt Iudeis quidem sorte data, sed non ab eis possesse, eo quod hostes exterminare nequirent, consulte nominatim ponuntur, ut quanta sit fama uirtusque Saluatoris, intimetur, que exteras etiam ad sanitatem doctrinamque capessendam ciuitates accersat. Ubi notandum quia Dominus etsi uenientibus ad se gentilibus misertus sit, unde et puerum centurionis  et Chananee  filiam , approbata petentum fide, curauit, non tamen eorum ciuitates intrasse reperitur, ne, uidelicet, occasionem querele Iudeis calumniantibus suggereret, sed perfectam potius salutem gentium passionis et resurrectionis sue tempori reseruaret. Quo imminente tempore gentilibus eum uidere querentibus ait: Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert .

Et omnis turba querebat eum tangere, quia uirtus de illo exibat, et sanabat omnes. Et supra leprosus, Domino tangente, mundatur ; et hic omnis turba que eum tangere potuit spiritus illius uirtute sanatur. Tactus ergo Saluatoris, opus est salutis, quem tangere est fideliter in eum credere, a quo tangi est eius munere firmari. Sed unusquisque in suo sensu abundat. Turbe que de longe ad audiendum confluunt discedentis in campum Domini curantur  attactu. Discipuli qui in minoribus iam sunt instituti, in montis cacumine ad maiora prouehuntur: e quibus etiam eliguntur, qui eum transfiguratum secreto in monte speculentur . Unus pre omnibus quasi sublimioris sapientie fonte inebriandus Magistri recumbit in pectore . Raroque uspiam uel turbas Dominum ad altiora sequi, uel quempiam debilem inuenies in monte curari; sed exstincta febre libidinum, accensaque scientie luce, pedetentim quemque ad culmen subire uirtutum. Nam et in ueteri testamento Moyses solus cum Iosue montem Dei ascendens, ad regendum uulgus in campo, donec redirent Aaron ordinauit et Hur . Aaron quippe qui interpretatur mons fortitudinis, singularem Dominice incarnationis excellentiam; Hur uero, qui ignis dicitur, donum sancti Spiritus insinuat; quia plures in Ecclesia paruuli, etsi comitari magistros ad penetranda summe diuinitatis arcana nequeunt, dominice tamen incarnationis sacramentis redimi, et Spiritus sancti possunt  ardore signari.

Et ipse, eleuatis oculis in discipulos suos, dicebat: Beati pauperes, quia uestrum est regnum Dei. Etsi generaliter omnibus loquitur, specialius tamen oculos Saluator in discipulos leuat, ut his qui uerbum intenta cordis aure percipiunt, latius saporis intimi lumen aperiat. Cui simile est quod Mattheus ait: Et cum sedisset, accesserunt ad eum discipuli eius, et aperiens os suum docebat eos, dicens: Beati pauperes spiritu . Nam quibus os in monte sedens aperit, ut magna sublimiter audiant, in eos oculos stans in campo dirigit, ut audita patenter intelligant. Beati itaque pauperes, non utique omnes, sed illi tantummodo qui omne presentis seculi, tametsi altum uideatur, pro nichilo culmen ducunt. Qui merito regni celestis perhibentur munere digni, quia delectationis humane probantur cupiditate nudati. Qualem se rex Dauid pauperiem sustinuisse declarans, ait: Ego uero egenus et pauper sum . Et  alibi non modo terrestria, sed et ipsa per Dominum super celestia paruipendens, dicensque: Quid enim mihi restat in celo, et a te quid uolui super terram ? Mox ubi spei sue fixisset anchoram, subdendo manifestat: Mihi autem adherere Deo bonum est, ponere in Domino Deo spem meam . Alioquin nonnulli miserrima conditione paupertatis, et hic seculi gaudiis ob inopiam rerum, et ibi regno Dei, ob meritorum nequitiam, carent.

Beati qui nunc esuritis, saturabimini. Quid esurire beati, quid sitire debeant, Mattheus exponit, uidelicet, iustitiam , apertissime nos instituens, nunquam nos satis iustos estimare debere, sed quotidianum iustitie semper amare, imo ardere profectum. Cuius perfectam saturitatem, non in hoc seculo, sed in futuro posse prouenire, supernorum desiderio Psalmista flagrans, ostendit, qui ait: Ego autem cum iustitia apparebo in conspectu tuo, satiabor dum manifestabitur gloria tua . Potest  et simpliciter accipi: Beati qui nunc esuritis, qui castigatis corpus uestrum, et seruituti subiicitis, qui in fame et siti uerbo operam datis, quia celestium tunc gaudiorum habebitis ubertate perfrui.

Beati qui nunc fletis, quia ridebitis. Non temporalium damna commodorum, sed uirtutum detrimenta spiritalium qui flent, eterna beatitudine consolabuntur. Ubi non nostra solum, sed et proximi iubemur commissa deflere. Quem si ut nos diligimus, consequenter illius et profectu nos gratulari, et defectu necesse est tribulari; nec solum tribulari, uerum ad lacrymas usque succendi. Sic enim Samuel et Dauid peccatum Saulis et interitum lugent , sic peccatricem ipse Dominus fleuit super ciuitatem , et, mestis compassus sororibus, Lazarum, quem diuina erat maiestate resuscitaturus, humana prius miseratione deflebat ; mystice significans eos qui peccati morte sopiuntur, ut reuiuiscere queant, a proximis esse plangendos.  Quod autem nunc flentes risuros esse promittit, non pueriliter accipiendum, sed, Scripture more, risus nomine mentis exsultatio et affectus quidam letior intelligendus est esse designatus. Sicut Sara: Risum, inquit, fecit mihi Deus . Et in Iob dictum est: Os autem ueracium replebitur risu . Per que, ut dixi, nomina gaudium anime figuratur interius.

Beati eritis cum uos oderint homines, et cum separauerint uos et exprobrauerint. Qui propter diuitias hereditatis Christi in sanctis, propter panem uite eterne, propterque spem celestium gaudiorum, fletus, esuriem paupertatemque pati desiderat, beatus est. Multo autem beatior, qui has inter aduersa uirtutes seruare non trepidat: quia, odiant licet homines corde nefando, dilectum cor Christo ledere nequeunt; separent, et synagoga depellant, Christus inuenit et confirmat; exprobrent nomen crucifixi, ipse commortuos sibi conresuscitat, et consedere  facit in celestibus.

Et eiecerint nomen uestrum tanquam malum propter Filium hominis. Nomen uestrum quod dicit, nomen Christianorum significat, quod a gentilibus Iudeisque sepissime quantum ad ipsos memorie abrasum, et ab hominibus est eiectum, nulla iam existente causa odii, nisi propter Filium hominis, quia, uidelicet, nomen Christi credentes suum uoluerint facere cognomen, atque ideo nominis summi persecutores, hominum non immerito nomine notantur. Beati, inquit, eritis, cum uos oderint homines, docens eos ab hominibus insectandos, sed ultra homines esse beandos.

Gaudete in illa die, et exsultate; ecce enim merces uestra multa est in celo. Non hoc a quolibet patiente, sed ab eo qui superne tantum mercedis intuitu patitur preceptum potest impleri, ut, scilicet, inter odia cordium, inter probra linguarum, inter ipsas persequentium manus, equali, imo letiori adhuc, corde uersetur. Non ad hoc nostri similes ualent,  sed eorum qui ibant gaudentes a conspectu concilii, quoniam digni habiti sunt pro nomine Iesu contumeliam pati . Qui ergo multa in terris pro Christo sustinet aduersa, multa in celis a Christo recipiet dona. Ceterum quanta ab Elia uerborum iacula falsi sustinuere prophete, quos deridens aiebat: Clamate uoce maiore, deus enim est Baal, et forsitan loquitur, aut in diuersorio est, aut in itinere, aut certe dormit, ut excitetur ! Quantam dedere stragem qui octinginti simul et quinquaginta sunt interempti! uerum quia Baal et non Christus in causa erat, nec irrisi gaudebant, nec occisi palmam, sed penam meruere perennem.

Secundum hec enim faciebant prophetis patres eorum. Bene exemplo adhortatus est, quia uera dicentes, solent persecutionem pati. Nec tamen ideo prophete antiqui timore persecutionis a ueritatis predicatione defecerunt. Notandum sane quia sicut Mattheus per octo quas posuit beatitudines, octauam  spei nostre perfectionem, que resurrectionis gloria dedicatur, insinuat, ita Lucas per quatuor uirtutes amplectitur cardinales. Beati enim pauperes, qui per temperantiam a mundi refrenantur illecebris. Beati esurientes, qui, sua fame commoniti, esurientibus esse miserandum, et ipsi per iustitiam miserentur ut ualent. Nam eleemosynam qua Christo non nostra donamus, sed sua reddimus, iustitiam recte dici testatur Psalmista, qui ait: Dispersit, dedit pauperibus, iustitia eius manet in seculum seculi . Iustitia est enim qua sua cuique tribuimus, nemini quidquam debentes, nisi ut inuicem diligamus, . Beati qui per prudentiam inter bonum dignoscentes et malum, occidua flere, et ad eterna norunt anhelare. Beati qui per fortitudinem fidei omnia ualent molesta tolerare. Igitur qui necdum consummate uirtutis arcem conscendere ualent, generalis interim perfectionis sunt beatitudine perfouendi, quatenus, a bonis paulatim ad meliora progressi, dum consistendi  in planitie Domino libenter auscultant, ad hunc quandoque in monte sedentem sublimiter ascendant. Nam quorum adhuc edomandis instruendisque cordibus insistit, hoc quasi stans, qui situs est laborantis, affatur; quos uero longo studii spiritalis exercitio promptos iamque dociles inuenit, his libertate ac dignitate magistri quasi quietus Saluator residens, mystica queque de supernis intimat. Que spiritalium differentia profectuum in Isrelitice plebis est habitu pulcherrimis expressa figuris, ubi uulgus omne quibuslibet uestibus utens, in quatuor angulis palliorum hyacinthinas sibi fimbrias est facere preceptum; sacerdotes quatuor habere uestes totidem mysticis coloribus mira uarietate distinctas; pontifices et ea que sacerdotes, et alia quatuor indumenti genera colorum quidem eorumdem, sed sublimioris gratia dignitatis, et auro interlucente corusca, et patriarcharum atque ipsius Domini nomine redimita gestare . Que per singula uel exponere, uel solum proponere, proprii industriam spectat operis.



HOMILIA LXX. IN EADEM SOLEMNITATE OMNIUM SANCTORUM.


Hodie, dilectissimi, omnium sanctorum sub una solemnitatis letitia celebramus festiuitatem, quorum societate celum exsultat, quorum patrociniis terra letatur, triumphis Ecclesia facta coronatur, quorum confessio quanto in passione fortior, tanto est clarior in honore, quia dum creuit pugna, creuit et pugnantium gloria, et martyrii triumphus multiplici passionum genere adornatur, perque grauiora tormenta grauiora fuere et premia, dum catholica mater Ecclesia, que per totum orbem longe lateque diffusa est, in ipso capite suo Christo Iesu edocta est contumelias, cruces et mortem, non timere, magis magisque roborata, non resistendo, sed perferendo, uniuersos quos agmine inclyto carcer penalis inclusit, pari et simili calore uirtutis, ad gerendum certamen, gloriam triumphalem inspirauit. O uere beata mater  Ecclesia, quam sic honor diuine dignationis illuminat, quam uincentium gloriosus martyrum sanguis exornat, quam inuiolata confessionis candida induit uirginitas. Floribus eius nec rose nec lilia desunt. Certent nunc karissimi singuli, ut ad utrosque honores amplissimam accipiant dignitatem, coronas uel de uirginitate candidas, uel de passione purpureas, in celestibus castris pax et acies habens flores suos, quibus milites Christi coronantur. Dei enim ineffabilis et immensa bonitas, etiam hoc preuidit, ut laborum quidem tempus et agonis non extenderet, ne longum faceret, aut eternum, sed breue, et, ut ita, dicam, momentaneum, ut in hac breui et exigua uita agones essent et labores, nulla uero que eterna est, corona et premia meritorum, ut labores quidem cito finirentur, meritorum uero premia sine fine durarent, ut post huius tenebras uisuri essent candidissimam lucem, et accepturi maiorem passionum cunctarum acerbitatibus beatitudinem, testante hoc idem  Apostolo, ubi ait: Non sunt condigne passiones huius temporis ad superuenturam gloriam, que reuelabitur in nobis; quam laxo sinu de prelio reuertentes ciuitas celestis excipit, de hoste prostrato trophea ferentibus occurrit. Cum triumphantibus uiris et femine ueniunt, qui cum seculo sexum quoque uicerunt, et, geminata gloria militie, uirgines cum pueris, teneros annos uirtutibus transeuntes; sed et cetera fidelium turba aule perpetue regiam intrauit, qui sinceritatem fidei inconcussis preceptorum celestium disciplinis unita pace obseruauerunt. Ergo agite nunc, fratres, adgrediamur iter uite, reuertamur ad ciuitatem celestem, in qua scripti sumus, et ciues decreti. Non sumus hospites, sed ciues sanctorum et domestici Dei, etiam illius heredes, coheredes autem Christi: huius nobis urbis ianuas aperiet fortitudo, et fiducia latum prebebit ingressum. Consideremus ergo inclytam urbis illius felicitatem, in quantum considerare possibile est; ut enim uere est, comprehendere  nullus sermo sufficiet. Dicitur de ea in quodam loco sic, quod aufugiet ibi dolor, et tristitia et gemitus. Quid hac uita beatius, ubi non est paupertatis metus, non egritudinis imbecillitas? Nemo ledetur, irascetur nemo; nemo inuidet, cupiditas nulla exardescit; nullum ibi desiderium honoris pulsat, aut potestatis ambitio; nullus ibi diaboli metus, insidie demonum nulle, terror gehenne procul; mors neque corporis neque anime, sed immortalitatis munere uita iucunda; nulla erit tunc usquam discordia, sed cuncta consona, cuncta conuenientia, quia omnium erit sanctorum una concordia, pax cuncta et letitia continet. Tranquilla sunt omnia et quieta, iugis splendor, non iste qui nunc est, sed tanto clarior, quanto felicior, quia ciuitas  illa non egebit lumine solis, sed Dominus omnipotens illuminabit eam, et lucerna eius est Agnus. Ibi sancti fulgebunt ut stelle in perpetuas eternitates, et sicut splendor firmamenti qui erudiunt multos. Quapropter  nox ibi nulla, nulle tenebre, concursus nubium nullus, nec frigoris aut ardoris asperitas ulla; sed talis quedam erit rerum temperies, qualem nec oculus uidit, nec auris audiuit, nec in cor hominis ascendit, nisi illorum qui ea perfrui digni inueniuntur, quorum nomina scripta sunt in libro uite; qui et lauerunt stolas in sanguine agni, et sunt ante sedem Dei, seruiuntque ei die ac nocte. Nec est senectus ibi, nec senectutis miseria, dum omnes occurrunt in uirum perfectum, in mensuram etatis plenitudinis Christi. uerum super hec omnia est consociari angelorum et archangelorum cetibus, thronis etiam et dominationibus, principatibus et potestatibus, omniumque celestium supernarum uirtutum contuberniis perfrui, et intueri agmina sanctorum splendidis sideribus micantia, patriarcharum fide fulgentia, prophetarum spe letantia, apostolorum in duodecim tribus Isrel orbem iudicantia, martyrum purpureis uictorie coronis lucentia, uirginum quoque coruscantia serta gestantes inspicere.  De rege autem, qui horum medius residet dicere, uox nulla sufficiet; effugit enim omnem sermonem, atque omnem sensum humane mentis excedit decus illud, illa pulchritudo, illa uirtus, illa gloria, illa magnificentia, illa maiestas. Ultra enim omnem sanctorum est gloriam ipsius inestimabilem adipisci conspectum, et splendore maiestatis eius irradiari. Sic enim quotidie oporteret nos tormenta perferre, sic ipsam gehennam paruo tempore tolerare, ut Christum uidere possimus in gloria uenientem, et sanctorum numero sociari. Nonne erat dignum pati omne quod triste est, ut tanti boni tanteque glorie participes haberemur? Que erit illa, fratres karissimi, iustorum gloria, quam grandis sanctorum letitia, cum unaqueque facies fulgebit ut sol, cum ordinibus distinctis populum suum Dominus in regnum Patris sui ceperit recensere, et meritis atque operibus singulorum premia promissa restituere; pro terrenis celestia, pro temporalibus sempiterna,  pro modicis magna prestare; adducere sanctos in uisionem paterne glorie, et facere in celestibus consedere, ut sit Deus omnia in omnibus, et eternitatem quam amatoribus promisit suis, et immortalitatem largiri, ad quam eos sanguinis sui uiuificatione reparauit; denuo ad paradisum reducere, regnum celorum fide et ueritate sue pollicitationis aperire. Hec hereant firmiter sensibus nostris, hec intelligantur plena fide, hec corde toto diligantur, hec indesinentium operum magnanimitate acquirantur. Res posita est in potestate facientis, quia regnum celorum uim patitur. Res ista, o homo, id est, regnum celeste, aliud non querit pretium nisi te ipsum; tantum ualet, quantum es tu; te da, et habebis illam. Quid turbaris de pretio? Christus semetipsum tradidit, ut acquireret te regnum Deo Patri, ita et tu teipsum da, ut sis regnum eius, ac non regnet peccatum in mortali tuo corpore, sed spiritus in acquisitionem uite. Ad hanc igitur operum salutarium delectet  nos peruenire palmam. Libenter ac prompte certemus omnes in agone iustitie, Deo et Christo spectante curramus, et qui seculo et mundo maiores esse iam cepimus, cursum nostrum nulla seculi cupiditate tardemus. Si expeditos, si celeres in hoc operis agone currentes dies nos ultimus inuenerit, nusquam Dominus meritis nostris deerit remunerator. Qui coronam in persecutione purpuream pro passione donabit, ipse in pace uincentibus pro iustitie meritis dabit et candidam. Nam nec Abraham, nec Isaac, nec Iacob occisi sunt, et tamen fidei et iustitie meritis honorati, inter patriarchas primi esse meruerunt; ad quorum congregatur conuiuium, quisquis fidelis, et iustus et laudabilis, inuenitur. Memores esse debemus uoluntatem, non nostram, sed Dei, facere debere, quia qui fecerit eius uoluntatem, manet in eternum, quomodo et ille manet in eternum: Quapropter, karissimi, mente integra, fide firma, uirtute robusta, caritate perfecta, parati ad omnem uoluntatem Dei simus, conseruantes fortiter dominica  mandata: in simplicitate innocentiam, in caritate concordiam; modestiam in humilitate, diligentiam in administratione; uigilantiam in adiuuandis laborantibus, misericordiam in fouendis pauperibus; in defendenda ueritate constantiam, in discipline seueritate censuram, ne aliquid ad exemplum bonorum factorum desit in nobis. Hec sunt enim uestigia que nobis sancti quique reuertentes in patriam reliquerunt, ut, illorum semitis inherentes, sequeremur et gaudia. Patriam quoque nostram paradisum cum illis computemus, parentes patriarchas iam habere cepimus, quid non properamus et currimus, ut patriam nostram uidere, ut parentes salutare possimus? Magnus nos illic charorum numerus exspectat, parentum, fratrum, filiorumque frequens nos et copiosa turba desiderat ; ad eorum complexum et conspectum uenire, quanta et illis et nobis in commune letitia est, qualis illic celestium uoluptas  conseruorum societate exspectantium, quam summa et perpetua felicitas! Illic apostolorum gloriosus chorus, illic prophetarum exsultantium numerus insignis, illic martyrum populus innumerabilis ob certaminum uictoriam coronatus, illic clarissima uirginum turba letatur, illic etiam confessorum fortitudo laudatur. Sed et illorum remunerationi censentur, qui, precepta dominica seruantes, ad celestes thesauros terrena patrimonia transtulerunt. Ad hos si uenire delectat, auida cupiditate properemus, ut cum his cito esse, et cito ad Christum uenire contingat: eum per huius itineris ducem habeamus salutis auctorem, lucis principem, letitie largitorem, qui uiuit et regnat cum Deo Patre omnipotente et spiritu sancto.



HOMILIA LXXI. IN EADEM SOLEMNITATE OMNIUM SANCTORUM.

Legimus in ecclesiasticis historiis quod sanctus Bonifacius,  qui quartus a beato Gregorio Romane urbis episcopatum tenebat, suis precibus a Phoca Cesare impetraret donari Ecclesie Christi templum Rome, quod ab antiquis Pantheon ante uocabatur, quia hoc quasi simulacrum omnium uideretur esse deorum; in quo, eliminata omni spurcitia, fecit ecclesiam sancte Dei genitricis, atque omnium martyrum Christi, ut, exclusa multitudine demonum, multitudo ibi sanctorum a fidelibus in memoria haberetur; et plebs uniuersa in capite Kalendarum Nouembrium, sicut in die natalis Domini, ad ecclesiam in honore omnium sanctorum consecratam conueniret, ibique missarum solemnitate a presule sedis apostolice celebrata, omnibusque rite peractis, unusquisque in sua cum gaudio remearet. Ex hac ergo consuetudine sancte Romane Ecclesie, crescente religione Christiana, decretum est ut in Ecclesiis Dei, que per orbem terrarum longe lateque construuntur, honor et memoria omnium sanctorum, in  die qua prediximus, haberetur, ut quidquid humana fragilitas per ignorantiam, uel negligentiam, seu per occupationem rei secularis, in solemnitate sanctorum minus plene peregisset, in hac obseruatione solueretur, quatenus, eorum patrociniis protecti, ad superna populorum gaudia peruenire ualeamus. Beata Dei genitrix, et semper uirgo Maria, templum Domini, sacrarium Spiritus sancti, uirgo ante partum, uirgo in partu, uirgo post partum, presentis solemnitatis diei, cum suis uirginibus, expers nullo modo credenda est, que Dei populum faciendo monebat spernere perituri luxus seculi, a lenocinio mortalis nature declinare, carnis pudicitiam, cum uirginitatis honore, intra cordis hospitalia obseruare, eamque omnium uirtutum reginam, et fructum salutis perpetue: sociam quoque esse angelorum suis affirmabat exemplis, ita ut innumerabilis utriusque sexus multitudo eius sequeretur uestigia, et, relictis nuptiarum copulationibus, spretaque liberorum propagine,  sponso qui in celis est, perenni mente, actu, habitu et gestu, applicare se maluerunt; orationibus non deficiendo instantes, ieiuniis adherentes, uigilias sacras adamantes, eleemosynas sectantes, pauperes recreantes, nudos uestientes, infirmos uisitantes, in tribulatione gaudentes, in uerbis calumnie uel contumelie patientes; in augmento sue profectionis humiles, in damno rerum temporalium Deo gratias agentes. His omnibus et his similibus pro desiderio regni celestis, et propter spem eterne remunerationis, ardentissimo amore indesinenter atque libenter insistentes, sic in caritate Dei ac proximorum amore perseuerantes, Deo soli uitam finire gaudebant. O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Quis enim cognouit sensum Domini, aut quis consiliarius eius fuit, aut quis prior dedit illi, et retribuetur ei? quomodo ex ipso, et per ipsum, et in ipso sunt omnia? ipsi honor et gloria in  secula seculorum, Amen, qui superna celorum regna spiritibus angelicis ad laudem et gloriam, atque honorem sui nominis ac maiestatis in perpetuum miro ordine collocauit. De quibus plura loqui pertimescimus, quia soli Deo scire est quomodo uel quemadmodum eorum inuisibilis absque contagione seu diminutione in sua sola puritate consistat natura. Sed tamen nouem esse angelorum ordines, ad Dei iudicia ac ministeria complenda, testante sacro eloquio, cognouimus, quorum principatus atque potestas subtiliter ac mirabiliter Omnipotentis nutu distinguitur. Alii ex illis ad nos in mundum missi, futura predicando, perueniunt; alii ad hoc sunt constituti, ut per eos signa et miracula frequentius fiant; alii subiectis angelorum spiritibus presunt, eisque ad explenda diuina mysteria disponendo principantur; alii mira potentia ceteris preeminent, pro eo quod eis ad obediendum alia angelorum agmina subiecta sunt; alii tanta Diuinitatis gratia replentur, ut in eis Dominus sedeat, et per eos sua iudicia decernat; alii  tanto perfectiori scientia pleni sunt, quanto claritatem Dei uicinius contemplantur; alia uero ita Deo coniuncta sunt angelorum agmina, ut inter hec et Deum nulli alii intersint, et tanto magis ardent amore, quanto subtilius claritatem Diuinitatis eius aspiciunt. Talibus, ut diximus, a primordio incipientis uite beatorum spirituum distinctionibus, superna celorum regna a Deo Conditore, in perpetuum mirabiliter collocata, subsistunt. Nos ergo, fratres karissimi, antiquorum memoriam precedentium Patrum, quos ante legem et sub lege, Scriptura sancta demonstrante, cognouimus, ad hoc tantummodo proferimus, ut facilius intelligere ualeatis quanta uel qualis sit huius sacratissime presentia diei, que cum omnibus his de quibus loquimur sine fine constat honesta. Nunc uero reuertamur ad eos quos unda baptismatis, et effusio sanguinis Christi, ab errore paterni delicti, a squalore uetuste gentilitatis, in nouo testamento, per gratiam Spiritus sancti,  abluendo purgauit; quorum oculi beati, qui Christum in carne uenientem uidere meruerunt. Huius tam preclare uisionis Ioannes Baptista, qui eodem angelo, quo Christus denuntiante conceptus est, in exordio predicationis atque baptismatis primatum tenebat, qui Iesum peccata mundi tollentem, uidendo agnouit, ac digito demonstrauit, quo inter natos mulierum non surrexit maior, Christo attestante. Qui merito precursor Domini, preco iudicis, propheta Altissimi, nuncupatur; qui nondum editus, Christum mundo uenturum prophetauit, et ad redemptionem animarum ad inferos descendentem gloriosa precucurrit passione. Huic athlete Dei electo concordat duodenus apostolorum numerus, quos a primis miraculorum uirtutibus, ad componendum noue fidei fundamentum, erigendumque adhuc tenere statum Ecclesie diuina Prouidentia, ex omnibus quos capiebat mundus, elegit, ut in omnem terram sonus eorum predicationis exiret, et in fines  orbis terre eorum uerba procederent. Qui uere uiti, id est, Christo tanquam palmites adherentes, quorum fructus in sempiternum permanens non marcescit: quibus ipse Dominus locutus est dicens: uos estis lux mundi. Non potest ciuitas abscondi supra montem posita, neque accendunt lucernam, et ponunt eam sub modio, sed supra candelabrum, ut luceat omnibus qui in domo sunt. Sic luceat lux uestra coram hominibus, ut uideant opera uestra bona, et glorificent Patrem uestrum, qui in celis est. Et iterum: Iam non dicam uos seruos, sed amicos, quia seruus nescit quid faciat dominus eius; uos autem dixi amicos, quia omnia quecunque audiui a Patre meo nota feci uobis. Et quodcunque ligare uoluissent super terram, ligatum esse et in celis; et quodcunque soluerent super terram, solutum esse in celis promisit. Et iterum, cum uenisset ad iudicandum seculum, eos super sedes duodecim esse sessuros, et secum iudicaturos orbem terre predixerat. Talibus, ut credimus, patronis hec dies subiecta declaratur. His subiectum est triumphale martyrum  nomen, qui per diuersa tormentorum genera Christi passionem non lacessantibus precordiorum mentibus imitabantur. Alii ferro perempti, alii flammis exusti, alii flagris uerberati, alii uectibus perforati, alii cruciati patibulo, alii pelagi periculo subiecti, alii uiui decoriati, alii uinculis mancipati, alii linguis priuati, alii lapidibus obruti, alii frigore afflicti, alii fame cruciati; alii uero, truncatis manibus, siue ceteris cesis membris, spectaculum contumelie in populis nudi propter nomen Domini portantes. Hi sunt triumphatores et amici Dei, qui, contemnentes sceleratorum iussa principum, modo coronantur et accipiunt palmas laborum, qui fundati erant supra firmam petram, id est, Christum. De talibus et huiusmodi Apostolus, mente compunctus, ingemiscens ait: Sancti ludibria et uerbera experti, insuper et uincula et carceres. Lapidati sunt, secti sunt, tentati sunt, in occisione gladii mortui sunt. Circuierunt in melotis, in pellibus caprinis, egentes, angustiati, afflicti, quibus  dignus non erat mundus, et cetera. Et beatus papa Gregorius, in expositione cuiusdam Euangelii, de istiusmodi bellatoribus querimoniam faciendo: Ecce, inquit, electi Dei carnem domant, spiritum roborant, demonibus imperant, uirtutibus coruscant; presentia despiciunt, eternam patriam cum uocibus moribusque predicant: eam etiam moriendo diligunt, atque ad illam per tormenta pertingunt. Occidi possunt, et flecti nequeunt; et si coram hominibus tormenta passi sunt, spes illorum inmortalitate plena est; in paucis uexati, in multis bene disponentur; quomodo Deus tentauit eos, et inuenit illos dignos se. Tanquam aurum in fornace probauit illos, et quasi holocausta hostiam accepit illos. Nunc ergo martyrum Christi certamina atque uictorias audiuimus, eis nimirum hunc diem tantum credimus sanctificatum, quantum in semetipsis ut sanctificaretur laborare per tormenta non cessauere; Christi uero sacerdotibus atque doctoribus, siue  confessoribus, huius festiuitatem diei non ignotam esse credimus, qui corda fidelium spiritaliter quasi imbribus irrigant celestibus, ut feliciter proferre immarcescibilem bonorum operum possint fructum, qui talenta sibi credita non solum reddere, uerum etiam cum usura sine fraude amplificare procurauerunt; qui bonum, quod per gratiam Spiritus sancti intelligendo didicere, non sibimet tantummodo profuturum, sed et aliis subiectorum mentibus, secundum Apostoli preceptum, arguendo, obsecrando, increpando, curamque faciendo, inserere nitebantur. Quorum mens lucidissima, manus uero plene sunt munditia, eo quod in mensa altaris sacrosancta Christi corporis et sanguinis mysteria celebrantes, et in sui cordis penetralibus hostiam uiuam Deoque placentem, id est, semetipsos sine macula atque admistione praui operis offerre non desistant; et licet persecutorum non sensissent gladium, tamen per uite meritum Deo digni martyrio non priuantur,  quia martyrium non sola sanguinis effusione, sed abstinentia peccatorum, et exercitatione Dei preceptorum perficitur. Nos ergo, fratres karissimi, tantorum patrocinia intercessorum, de quibus locuti sumus, tota mentis intentione queramus, ut per temporalia festa que gerimus, eorum meritis intercedentibus, ad eterna peruenire ualeamus. Transeunt cuncta que temporaliter festa celebrantur; et ideo curate, qui his solemnitatibus interestis, ne ab eterna solemnitate separemini. Quid prodest interesse festis hominum, si deesse contingat festis angelorum? Nolite ergo pensare in uobis transitoria, que possidetis, sed considerate quid estis. Ecce mundus, qui diligitur, fugit. Sancti isti, quorum hodie mentionem facimus, florentem mundum mentis despectu calcauerunt. Tunc enim erat uita longa, salus continua, opulentia in rebus, fecunditas in propagine, tranquillitas in diuturna pace; et tamen cum in seipso floreret, iam in eorum cordibus mundus aruerat. Ecce iam in seipso mundus aruit, et  adhuc in nostris cordibus florescit. Ubique desolatio, undique percutimur, undique amaritudinibus replemur, et tamen ceca mente carnales concupiscentias, ipsas eius amaritudines amamus. Fugientem sequimur, labenti inheremus; cum ipso labimur, quem cadentem tenemus. Aliquando nos mundus retraxit a Deo, nunc tantis plagis plenus est, ut ipse iam nos mundus mittat ad Dominum. Pensate ergo quia nulla sunt que temporaliter currunt, finis enim temporalium ostendit quia nichil sit quod transire potest. Casus rerum indicat quia res transiens et tunc prope nichil fuit, cum stare uideretur. Hec igitur uobiscum agite, hec in mente sedula cogitatione uersate; etsi adhuc hic tenemur in infirmitate corporis, tamen ad eos de quibus loquimur toto corde tendamus, ut cum ipsis postmodum in eterno seculo gaudere mereamur, per eum qui uiuit et regnat in secula seculorum. Amen.



HOMILIA LXXII. IN DIE SANCTO UNIUS APOSTOLI.


LUC. IX. MATTH. X. MARC. III. In illo tempore, conuocatis iehsu duodecim apostolis, dedit illis uirtutem et potestatem super omnia demonia, et ut languores curarent, et misit illos predicare regnum Dei, et sanare infirmos, etc.

Concessa primum potestate signorum, misit predicare regnum Dei, ut promissorum magnitudini attestaretur etiam magnitudo factorum, fidemque uel bis daret uirtus ostensa, et noua facerent quia noua predicarent. Unde nunc quoque cum fidelium numerositas excreuit, intra sanctam Ecclesiam multi sunt, qui uitam uirtutum tenent, et signa uirtutum non habent, quia frustra miraculum foris ostenditur, si deest quod intus operetur. Nam, iuxta Magistri gentium uocem, lingue in signum sunt non fidelibus, sed infidelibus .

 Et ait ad illos: Nihil tuleritis in uia, neque uirgam, neque peram, neque panem, neque pecuniam, neque duas tunicas habeatis. Solet queri quomodo Mattheus et Lucas commemorauerint dixisse Dominum discipulis ut nec uirgam ferrent, cum dicat Marcus: Et precepit eis ne quid tollerent in uia nisi uirgam tantum. Quod ita soluitur, ut intelligamus sub alia significatione dictam uirgam, que secundum Marcum ferenda est, et sub alia illam, que secundum Mattheum et Lucam non est ferenda; sicut sub alia significatione intelligitur tentatio, de qua dictum est, Deus neminem tentat , et sub alia de qua dictum est: Tentat uos Dominus Deus uester, ut sciat si diligitis eum . Illa seductionis est, hec probationis. Utrumque ergo accipiendum est, a Domino apostolis dictum, et ut nec uirgam ferrent, et ut non nisi uirgam ferrent. Cum enim secundum Mattheum diceret eis: Nolite possidere aurum neque argentum, et cetera , continuo subiecit: Dignus est enim operarius cibo suo. Unde satis ostendit  cur eos hec possidere ac ferre noluerit, non quo necessaria non sint sustentationi huius uite, sed quia sic eos mittebat, ut eis hec deberi monstraret ab illis quibus Euangelium credentibus annuntiarent. Clarum autem hec non ita precepisse Dominum tanquam euangeliste uiuere aliunde non debeant, quam eis prebentibus annuntiant Euangelium , sed potestatem dedisse in qua scirent sibi ista deberi. Cum autem a Domino aliquid imperatur, nisi fiat, inobedientie culpa est; cum autem potestas datur, licet cuique non uti, et tanquam de suo iure cedere. Hoc ergo ordinans Dominus quod eum ordinasse dicit Apostolus, iis qui Euangelium annuntiant de Euangelio uiuere , illa apostolis loquebatur, ut securi non possiderent neque portarent huic uite necessaria, nec magna, nec minima. Ideo posuit  Nec uirgam, ostendens a fidelibus suis omnia deberi ministris suis, nulla superflua requirentibus. Ac per hoc, attendo: Dignus est enim operarius cibo suo, prorsus aperuit et illustrauit unde hec omnia loqueretur. Hanc ergo potestatem uirge nomine significauit, cum dicit: Ne quid tollerent in uia nisi uirgam tantum, ut intelligatur quia per potestatem a Domino acceptam, que uirge nomine significata est, etiam que non portantur non deerunt. Hoc et de duabus tunicis intelligendum est, ne quisquam eorum preter eam quam esset indutus aliam portandam putaret, sollicitus ne opus esset, cum ex illa potestate posset accipere. Quod uero secundum Marcum non portari uel haberi duas tunicas, sed expressius indui prohibet, dicens et ne induerentur duabus tunicis , quid eos monet, nisi non dupliciter, sed simpliciter ambulare? Aliter, in duabus tunicis uidetur mihi duplex ostendere uestimentum, non quo in locis Scythie, et glaciali niue rigentibus, una quis tunica  debeat esse contentus, sed quo in tunica uestimentum intelligamus, ne, alio uestiti, aliud nobis futurorum timore seruemus.

Et in quamcunque domum intraueritis, ibi manete, et inde ne exeatis. Dat constantie generale mandatum, ut hospitalis necessitudinis iura custodiant, alienum a predicatore regni celestis astruens, cursitare per domos, et inuiolabilis hospitii iura mutare. Nec otiose secundum Mattheum domus, quam ingrediantur apostoli, legenda decernitur, ut mutandi hospitii necessitudinisque uiolande causa non suppetat.

Et quicunque non receperint uos, exeuntes de ciuitate illa etiam puluerem pedum uestrorum excutite in testimonium super illos. Puluis excutitur de pedibus in testimonium laboris sui, quod ingressi sint in ciuitatem, et predicatio apostolica ad illos usque peruenerit. Siue excutitur puluis, ut nichil ab eis accipiant, ne ad uictum quidem necessarium qui Euangelium  spreuerint; allegorice autem qui uerbo humiliter intendunt, si quibus ut homines terrene leuitatis neuis obscurantur, per ea mox que recipiunt euangelice predicationis uestigia purgantur. Qui uero perfidia, uel negligentia, uel etiam studio, contemnunt, horum uitanda communio, fugienda synagoga censetur; excutiendus pedum puluis, ne gestis manibus, et pulueri comparandis, mentis caste uestigium polluatur.

Egressi autem circumibant per castella euangelizantes, et curantes ubique. Quid euangelizarent, uel quomodo curarent apostoli, Marcus exponit plenius. Predicabant, inquit, ut penitentiam agerent, et ungebant oleo multos egrotos, et sanabant . Dicit et Iacobus: Infirmatur quis in uobis, inducat presbyteros Ecclesie, et orent super ipsum, ungentes eum oleo in nomine Domini; et si in peccatis sit, dimittentur ei . Unde patet ab ipsis apostolis hunc sancte Ecclesie morem esse contraditum, ut  pontificali benedictione consecrato oleo perungantur egroti. Predicabant autem, ut penitentiam agerent; et supra, Misit illos, inquit, euangelizare regnum Dei. Quia, uidelicet, utrumque, iuxta Ioannis Baptiste, uel ipsius Saluatoris, exemplum predicabant. Penitentiam agite, appropinquabit enim regnum celorum . Regni enim celorum ianuis propinquare est, de his quemque quibus ab eo discesserat penitere.



HOMILIA LXXIII. IN FESTO MARTYRUM.


LUC. XII. In illo tempore, dixit iehsu discipulis suis: Attendite a fermento Phariseorum, quod est hypocrisis. Nihil enim opertum est quod non reueletur, neque absconditum quod non sciatur. Quoniam que in tenebris dixistis in lumine dicentur, et quid in aure locuti estis in cubiculis predicabitur in tectis, etc.

Ad hoc fermentum pertinent omnia que recumbens  apud Phariseum superius disputauerat Dominus, de quo et Apostolus precipit: Itaque epulemur non in fermento malitie et nequitie, sed in azymis sinceritatis . Nam sicut modicum fermenti totam farine cui iniicitur massam corrumpit, uniuersamque mox conspersionem suo sapore commaculat, sic nimirum simulatio, cuius semel animum imbuerit, tota uirtutum sinceritate et ueritate fraudabit.

Nihil autem opertum est quod non reueletur, neque absconditum quod non sciatur. Et quomodo in presenti seculo multorum diu latet hypocrisis? Ergo de futuro tempore intelligendum, quando iudicabit Deus occulta hominum. Nam sicut unus amicorum beati Iob uerissime dixit: Laus impiorum breuis est, et gaudium hypocrite ad instar puncti, si ascenderit usque ad celum superbia eius, et caput eius nubes tetigerit, quasi sterquilinium in fine perdetur . In fine, inquit, perdetur, qui in principio florere uidebatur.  Est ergo sensus: Attendite ne emulemini simulatores, quia ueniet profecto tempus in quo et uestra uirtus omnibus et eorum reueletur hypocrisis. uerum quod sequitur:

Quoniam que in tenebris dixistis in lumine dicentur, et quod in aure locuti estis in cubiculis predicabitur in tectis: non solum in futuro, et quando cuncta cordium abscondita proferentur ad lucem, sed in presenti tempore potest congruenter accipi, quoniam que inter tenebras quondam pressurarum carcerumque umbras uel locuti uel passi sunt apostoli, nunc clarificata per orbem Ecclesia lectis eorum Actibus publice predicantur. Sane quod ait, Predicabitur in tectis, iuxta morem prouincie Palestine loquitur, ubi solent in tectis residere; non enim tecta nostro more culminibus sublimata, sed plano schemate faciunt equalia. Unde lex precepit ut qui nouam domum edificaret, murum tecti poneret in gyro , ne funderetur ibi sanguis innoxius, labente  aliquo, et in preceps ruente. Et in templi constructione legimus: Texit quoque domum laquearibus cedrinis, et edificauit tabulatum super omnem domum, quinque cubitis altitudinis . Ergo predicabitur in tectis, cum cunctis audientibus palam dicetur:

Dico autem uobis amicis meis, ne terreamini ab his qui occidunt corpus, et post hec non habent amplius quid faciant. Si persecutores sanctorum occisis corporibus non habent amplius quod contra illos agant, ergo superuacua furiunt insania, qui mortua martyrum membra feris auibusque discerpenda proiiciunt, uel in auras extenuari, uel in undas solui, uel per flammas in cinerem faciunt redigi, cum nequaquam omnipotentie Dei quin ea resuscitando uiuificet obsistere possint.

Ostendam autem uobis quem timeatis. Timete eum qui postquam occiderit, habet potestatem mittere in gehennam. Ita dico uobis, hunc timete. Quia duo sunt  genera persecutorum, unum palam seuientium, alterum ficte fraudulenterque blandientium, contra utrumque nos munire atque instituere uolens Saluator, et supra ab hypocrisi Phariseorum attendere, et hic a carnificum cede precipit non timere, quia, uidelicet, post mortem nec horum crudelitas, nec eorum ualeat simulatio durare; Domino potius qui semper uideat placendum, Dominum qui semper punire uel liberare queat esse timendum.

Nonne quinque passeres ueneunt dipondio? Et unus ex illis non erit in obliuione coram Deo. Si minutissima, inquit, animalia, et que quolibet per era feruntur uolatilia, Deus obliuisci non potest, uos qui ad imaginem facti estis Creatoris, non debetis terreri ab iis qui occidunt corpus, quia qui irrationabilia gubernat, rationabilia curare non desinit. Dipondius quo quinque passeres ueneunt, id est, uenduntur, genus est ponderis leuissimi ex duobus assibus compositi. Querit fortasse aliquis quomodo dicat Apostolus:  Nunquid de bobus cura est Deo ? cum utique bos passere pretiosior existat. Sed aliud cura, aliud uero est scientia. Denique numerus capillorum, de quo consequenter ait:

Sed et capilli capitis uestri omnes numerati sunt, non in actu computationis, sed in facultate cognitionis accipitur. Non enim sollicitam Deus cure numerantis intendit excubiam, sed cui cognita sunt omnia, quasi numerata sunt omnia. Bene autem numerata dicuntur, quia que uolumus seruare, numeramus. Ubi immensam Dei erga homines ostendit prouidentiam, et ineffabilem signat affectum, quod nil nostrum lateat Deum, et parua etiam otiosaque dicta eius scientiam non fugiant. Derident intelligentiam ecclesiasticam in hoc loco, qui carnis resurrectionem negant, quasi nos ipsam terrenam materiam, que discedente anima fit cadauer, ita resurrectione reparandam dicamus, ut ea que dilabuntur, et in alias atque alias aliarum rerum species formasque  uertuntur, quamuis ad corpus redeant unde dilapsa sunt, ad easdem quoque corporis partes ubi fuerunt redire necesse sit. Alioquin si capillis capitis redit quod tam crebra tonsura detraxit, si unguibus quod toties depressit exsectio, immoderata et indecens cogitantibus, et ideo resurrectionem carnis non credentibus, occurrit informositas. Sed quemadmodum si statua cuiuslibet solubilis metalli aut igne liquesceret, aut contereretur in puluerem, aut confunderetur in massam, et eam uellet artifex rursus ex illius materie quantitate reparare, nichil interesset ad eius integritatem, que particula materie cui membro statue redderetur, dum tamen totum ex quo constituta fuerit resumeret: ita Deus mirabiliter atque ineffabiliter artifex de toto quo caro nostra constiterat eam mirabili et ineffabili celeritate restituet; nec aliquid attinebit ad eius redintegrationem utrum capilli ad capillos redeant, et ungues ad ungues, an quidquid eorum perierat mutetur in carnem, et in  partes alias corporis reuocetur, curante artificis prouidentia ne quid indecens fiat.

Nolite ergo timere, multis passeribus pluris estis. Non plures estis legendum est, quod ad comparationem numeri pertinet; sed pluris estis, hoc est, maioris apud Deum meriti, dignitatis et estimationis, quam innumera passerum uel corpora uel genera computamini.

Dico autem uobis: Omnis quicunque confessus fuerit me coram hominibus, et Filius hominis confitebitur illum coram angelis Dei. Qui autem negauerit me coram hominibus, denegabitur coram angelis Dei. Respicit ad superiora, ubi dictum est operta quelibet et abscondita esse reuelanda, concludens hanc reuelationem non in uili quolibet conciliabulo, sed in conspectu superne ciuitatis eternique Regis ac Iudicis agendam. Et ne ex eo quod ait, eos qui se negauerint esse denegandos, una cunctorum, hoc est, eorum qui studio, et eorum qui infirmitate uel  ignorantia negant, conditio putaretur, continuo subiecit:

Et omnis qui dicit uerbum in Filium hominis, remittetur illi; ei autem qui in Spiritum sanctum blasphemauerit, non remittetur. Qui scandalizatur carne mea, me hominem tantum arbitrans, quod filius sim fabri, et fratres habeam Iacobum, et Ioseph et Iudam , et homo uorator ac uini potator sim , talis opinio a blasphemia quanquam culpa non careat erroris, tamen habet ueniam propter corporis utilitatem; qui autem manifeste intelligens opera Dei, cum de uirtute negare non possit, eadem stimulatus inuidia, calumniatur, et Christum Deique uerbum, et opera Spiritus sancti dicit esse Beelzebub , isti non dimittetur, neque in presenti seculo, neque in futuro. Non quod negemus et ei, si penitentiam agere possit, posse dimittit ab eo qui uult omnes homines saluos fieri, et ad agnitionem ueritatis uenire ; sed quod ipsi Iudici et largitori uenie  credentes, qui et se penitentiam semper accepturum, et hanc blasphemiam nunquam dicit esse remittendam, credamus hunc blasphemum exigentibus meritis, sicut nunquam ad remissionem, ita nec ad ipsos digne penitentie fructus esse peruenturum, iuxta quod Ioannes euangelista de quibusdam blasphemie sue merito excecatis uerissime scripsit: Propterea non poterant credere , quia iterum dixit Isaias: Excecauit oculos eorum, et indurauit cor eorum, ut non uideant oculis, et intelligant corde, et conuertantur et sanem illos . Quidam sane uolunt illum dicere uerbum, uel blasphemare in Spiritum sanctum, qui unitati Ecclesie ubi in Spiritu sancto fit remissio peccatorum, corde impenitente resistit, dicentes unum esse suffugium, ne sit irremissibilis blasphemia, cor impenitens caueatur. Quorum multis sententia nequaquam firma uidetur, quia uidelicet quisquis unitati Ecclesie corde impenitenti resistit, siue ille Iudeus, seu  gentilis, siue etiam hereticus sit, potest utique remissionem habere peccatorum in Spiritu sancto, si ad unitatem Ecclesie corde penitenti refugerit. Sed dicunt: Quandiu corde impenitenti quis spiritui gratie resistit, tandiu non habet remissionem. At illi obiiciunt hanc conditionem in cunctis constare criminibus. Quomodo enim quandiu quis fornicationem, idololatriam, adulterium, masculorum concubitum, furtum, ceteraque flagitia gesserit, non habet hereditatem in regno Christi et Dei ; his uero criminibus abdicatis, potest ablui, sanctificari, iustificari in nomine Domini nostri Iesu Christi, et in spiritu Dei nostri; ita, inquit, etiam impenitens, quandiu cor impenitens habuerit, non potest habere ueniam; mox uero ut penituerit, consequitur et ueniam, nulloque discrimine impenitentia ceteris obligatior aut irremissibilior inuenitur esse peccatis, que in similitudinem scelerum ceterorum usque ad penitentiam manens, mox acta  penitentia delebitur; sola autem blasphemia in Spiritum sanctum qua quisque in similitudinem diaboli et angelorum eius contra conscientiam suam maiestatem Deitatis oppugnare non trepidat, non habet remissionem in eternum, sed reus erit eterni delicti, sicut euangelista Marcus euidenter exponit, qui, posito hoc Domini testimonio, subiunxit atque ait, quoniam dicebant: Immundum spiritum habet . Nam neque hi qui Spiritum sanctum non esse, neque qui hunc esse quidem, sed Deum non esse, neque qui hunc Deum quidem esse, sed Patre Filioque minorem credunt et confitentur, quia non inuidentia diabolica, sed humana ignorantia ducti faciunt, hoc irremissibilis blasphemie crimine tenentur. Quapropter principes Iudeorum proprie, et quique similis inuidie peste corrupti maiestatem blasphemant, sine fine peribunt.



HOMILIA LXXIu. IN FESTO MARTYRUM.


 LUC. XXI. MATTH. X. MARC. XIII. In illo tempore, dixit iehsu discipulis suis: Cum audieritis prelia, et seditiones, nolite terreri, etc.

Pensanda sunt uerba Redemptoris nostri, per que nos aliud interius, aliud exterius passuros denuntiat. Prelia quippe ad hostes pertinent, seditiones ad ciues. Que utraque a tempore dominice passionis in populo Iudeorum, qui sibi pro Saluatore seditiosum latronem elegit, satis superque constat abundasse . Sed his precurrentibus apostoli ne terreantur, ne Hierosolymam Iudeamque deserant, admonentur. Quia, uidelicet, non statim finis, qui in quadragesimum potius differendus sit annum, id est, desolatio patrie supremumque urbis ac templi sequatur excidium.

Tunc dicebat illis: Surget gens contra gentem, et regnum aduersus regnum, et terremotus magni erunt per loca, et pestilentie, et fames. Constat hec ante  finem desolationis templi, hoc est, tempore Iudaice seditionis ad litteram contigisse. Potest autem regnum contra regnum, et pestilentia eorum quorum sermo serpit ut cancer , et fames audiendi uerbum Dei, et commotio uniuerse terre, et a uera fide separatio, etiam in hereticis intelligi, qui, contra se inuicem dimicantes, Ecclesie uictoriam faciunt.

Terroresque de celo, et signa magna erunt. Et hec tempore eodem completa quisquis Iosephi Historiam legerit, inueniet. Nam et stella gladio similis  per annum totum supra Hierosolyma pendens infausto trepidos ciues portento terrebat; et currus itidem equitesque armati per era discurrere, ac morem bellantium imitari per dies quadraginta sunt uisi. Sed et uitula sacrificiis admota inter immolantium manus enixa est agnam . Quo autem hec merito contigerint, protinus subinfertur, cum dicitur:

 Sed ante hec omnia iniicient uobis manus suas, et persequentur tradentes in synagogas et custodias, trahentes ad reges et presides propter nomen meum. Hec quippe Iudaice genti uel sola, uel maxima causa exitii fuerat, quia post Domini Saluatoris occisionem, nominis quoque eius precones simul et confessores impia crudelitate uexauit.

Continget autem uobis in testimonium. Testimonium, uidelicet, quorum, nisi eorum, qui aut persequendo mortes inferunt, aut uidendo non imitantur? Mors quippe iustorum bonis in adiutorium est, malis in testimonium, ut inde peruersi sine excusatione pereant, unde electi exemplum capiunt ut uiuant. Sed auditis tot terroribus turbari poterant infirmorum corda, atque ideo consolatio adiungitur, cum protinus subinfertur:

Ponite ergo in cordibus uestris non premeditari quemadmodum respondeatis. Ego enim dabo uobis os  et sapientiam cui non poterunt resistere et contradicere omnes aduersarii uestri. Ac si aperte membris suis infirmitatibus dicat: Nolite terreri, nolite pertimescere. uos ad certamen acceditis, sed ego prelior; uos uerba editis, sed ego sum qui loquor.

Trademini autem a parentibus, et fratribus, et cognatis, et amicis, et morte afficient ex uobis, et eritis odio omnibus propter nomen meum. Minorem dolorem mala ingerunt, que ab extraneis inferuntur; plus uero in nobis ea tormenta seuiunt, que ab illis patimur, de quorum mentibus presumebamus, quia cum damno corporis mala nos cruciant amisse caritatis. Sed quia dura sunt que predicuntur de afflictione mortis, protinus consolatio subditur de gaudio resurrectionis, cum dicitur:

Et capillus de capite uestro non peribit. Scimus quia caro incisa dolet, capillus non dolet incisus. Ait ergo martyribus suis: Capillus de capite uestro non  peribit, uidelicet, aperte dicens: Cur timetis ne pereat quod incisum dolet, quando et illud in uobis perire non potest quod incisum non dolet? Aliter: Capillus de capite discipulorum Domini non peribit, quia non solum fortia queque gesta uel dicta sanctorum, de quibus dicitur: Dominus custodit omnia ossa eorum , sed et uolatilis  ac tenuissima cogitationum fidelium superficies, que de occulta cordis radice, quasi de cerebro cesaries, exit, apud iustum Iudicem conseruata digna mercede donabitur. Unde recte Propheta, ut bonorum etiam cogitatuum merita Domino quam sint accepta demonstret: Et reliquie, inquit, cogitationum diem festum agent tibi . Unde etiam Nazareni in lege tempore consecrationis comam nutrire iubentur , et nouacula super caput Samuel non ascendisse perhibetur . At contra mulier captiua, ut uiro Isrelite nubere queat, mundatus a lepra, ut Ecclesie communicare mereatur, omnes sui corporis pilos precipiuntur  eradere , quia, uidelicet, omnis sapientium cogitatio, que bona placens et perfecta est, saluatur in perpetuum, et apud Dominum est merces eius; stultorum uero prauorumque quasi Dei aspectibus indigna radix, operum cogitatio penitendo debet excidi .

Et in patientia uestra possidebitis animas uestras. Idcirco possessio anime in uirtute patientie ponitur, quia radix omnium custosque uirtutum patientia est. Per patientiam uero possidemus animas nostras, quia dum nobis ipsis dominari discimus, hoc ipsum incipimus possidere quod sumus. Sic enim conditi mirabiliter sumus, ut ratio animam, et anima possideat corpus; ius uero anime a corporis possessione repellitur, si non prius anima a ratione possidetur. Custodem igitur conditionis uestre patientiam Dominus esse monstrauit, qui in ipsa nos possidere nosmetipsos docuit. Patientia autem uera est, aliena mala equanimiter perpeti, contra eum quoque qui  mala irrogat nullo dolore moueri. Nam qui sic proximi mala portat, ut tacitus doleat, et tempus digne retributionis querat, patientiam non exhibet, sed ostendit.



HOMILIA LXXu. IN FESTO UNIUS MARTYRIS.


LUC. IX. MATTH. X. MARC. uIII. IOAN. XII. In illo tempore, dixit iehsu discipulis suis: Si quis uult post me uenire, abneget semetipsum, et tollat crucem suam et sequatur me. Qui enim uoluerit animam suam saluam facere, perdet eam; qui autem perdiderit animam suam propter me et Euangelium, saluam faciet eam, etc.

Pulchre posuit ad omnes, quia superiora que ad fidem dominice natiuitatis uel passionis pertinent, cum solis seorsum discipulis egit. Tunc autem nosmetipsos abnegamus, cum uitamus quod per uetustatem fuimus, et ad hoc nitimur, quo per nouitatem  uocamur. Dicat ergo ueritas, dicat: Si quis uult post me uenire, abneget semetipsum. Quia nisi quis a semetipso deficiat, ad eum qui supra ipsum est non appropinquat; nec ualet apprehendere quod ultra ipsum est, si nescierit mactare quod est. Sed iam qui se a uitiis abnegat, exquirende ei uirtutes sunt, in quibus crescat. Nam protinus adiungitur:

Et tollat crucem suam quotidie, et sequatur me. Duobus etenim modis crux tollitur, cum aut per abstinentiam afficitur corpus, aut per compassionem proximi affligitur animus. Pensemus qualiter utroque modo Paulus crucem suam tulerit, qui dicebat: Castigo corpus meum, et in seruitutem redigo, ne forte aliis predicans, ipse reprobus efficiar . Ecce in afflictione corporis audiuimus crucem carnis, nunc in compassione proximi audiamus crucem mentis. Ait: Quis infirmatur, et ego non infirmor? quis scandalizatur, et ego non uror ? Sed in utraque crucis baiulatione notandum quod hanc  et quotidie tollere, et ea sumpta Dominum sequi iubemur.

Qui enim uoluerit animam suam saluam facere, perdet illam. Nam qui perdiderit animam suam propter me, saluam faciet illam. Sic dicitur fideli: Qui uoluerit animam suam saluam facere, perdet eam; et qui perdiderit animam propter me, saluam faciet eam, ac si agricole dicatur: Frumentum si seruas, perdis; si seminas, renouas. Quis enim nesciat, quod frumentum cum in semine mittitur, perit ab oculis, in terra deficit? Sed unde putrescit in puluere, inde uiridescit in renouatione. Quia uero sancta Ecclesia aliud tempus habet persecutionis, atque aliud pacis. Redemptor noster ipsa eius tempora designauit in preceptis. Nam persecutionis tempore ponenda est anima, pacis autem tempore ea que amplius dominari possunt frangenda sunt desideria terrena. Unde et nunc dicitur:

Quid enim proficit homo, si lucretur uniuersum mundum, se autem ipsum perdat, et detrimentum sui  faciat? Cum persecutio ab aduersariis deest, ualde uigilantius cor custodiendum est. Nam pacis tempore, quia licet uiuere, libet etiam ambire. Plerumque autem labentia cuncta despicimus, sed tamen adhuc humane uerecundie usu prepedimur, ut rectitudinem quam seruamus in mente, nondum exprimere ualeamus in uoce. Sed huic quoque uulneri congruum subiungitur medicamentum, cum Dominus dicat:

Nam qui me erubuerit, et meos sermones, hunc Filius hominis erubescet, cum uenerit in maiestate sua, et Patris et sanctorum angelorum. Sed ecce nunc apud se homines dicunt: Nos iam Dominus et sermones eius non erubescimus, quia aperta eum uoce confitemur; quibus ego respondeo, quod in hac plebe Christiana sunt nonnulli, qui Christum ideo confitentur, quia cunctos Christianos esse conspiciunt. Non ergo ad probationem fidei uox sufficit professionis, quam defendit a uerecundia professio generalitatis.  Et tamen ubi se quisque interroget, ut in confessione Christi se ueraciter probet. Certe enim persecutionis tempore erubescere poterant fideles, substantiis nudari, de dignitatibus deiici, uerberibus affligi; pacis autem tempore, quia hec a nostris persecutionibus desunt, est aliud ubi ostendamur nobis. ueremur sepe a proximis despici, dedignamur iniurias uerbi tolerare; si contingat iurgium fortasse cum proximo, erubescimus priores satisfacere. Cor quippe carnale, dum huius uite gloriam querit, humilitatem respuit.

Dico autem uobis uere, sunt aliqui hic stantes qui non gustabunt mortem donec uideant regnum Dei. Regnum Dei hoc loco presens Ecclesia uocatur, et quia nonnulli ex discipulis usque adeo in corpore uicturi erant, ut Ecclesiam Dei constructam conspicerent, et contra mundi huius gloriam erectam, consolatoria promissione nunc dicitur: Sunt quidam de hic stantibus qui non gustabunt mortem donec  uideant regnum Dei. Sed cum tanta Dominus subeunde mortis precepta ederet, quid necessarium fuit ut ad hanc subito promissionem ueniret? Nisi quia discipulis rudibus etiam de presenti uita aliquid promittendum fuit, ut possent robustius in futura solidari, quibus uidendum regnum Dei promittit in terra, ut hoc ab eis fidelibus in celo presumatur. Quod si regnum Dei in hac sententia futuram in celis beatitudinem uelimus accipere, et hoc quidam de astantibus non post multos dies in monte uiderunt, scilicet, ut manentis gaudii contemplatione, tametsi raptim delibata, modestius instantia seculi transeuntis aduersa tolerarent. Decentissimo sane uerbo sanctos mortem gustare testatur, a quibus nimirum mors corporis libando gustatur, uita anime possidendo tenetur.



HOMILIA LXXuI. IN FESTO UNIUS MARTYRIS.


 LUC. XIu. In illo tempore, dixit iehsu discipulis suis: Si quis uenit ad me, et non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus, etc.

Percontari libet quomodo parentes et carnaliter propinquos precipimur odisse, qui iubemur et inimicos diligere. Et certe de uxore ueritas dicit: Quod Deus coniunxit, homo non separet . Et Paulus ait: uiri, diligite uxores uestras, sicut et Christus Ecclesiam . Ecce discipulus uxorem diligendam precipit, cum magister dicat: Qui uxorem non odit, non potest meus esse discipulus. Nunquid aliud iudex nuntiat, aliud preco clamat? An simul et odisse possumus et diligere? Si uim precepti perpendimus, utrumque agere per discretionem ualemus, ut eos qui nobis carnis cognatione coniuncti sunt et quo proximos nouimus, diligamus, et quo aduersarios in uia Dei patimur, odiendo et  fugiendo nesciamus. Ut autem Dominus demonstraret hoc erga proximos odium non de inaffectione procedere, sed de caritate, addidit protinus, dicens: Adhuc autem et animam suam. Tunc etenim bene animam nostram odimus, cum eius carnalibus desideriis non acquiescimus, cum eius appetitum frangimus, eius uoluptatibus reluctamur. Que ergo contempta ad melius ducitur, quasi per odium amatur. Sic sic nimirum exhibere proximis nostris odii discretionem debemus, ut in eis diligamus quod sunt, et habeamus odio quod in Dei nobis itinere obsistunt. Hoc ipsum uero anime odium qualiter exhiberi debeat, subdendo ueritas manifestat, dicens:

Et qui non baiulat crucem suam, et uenit post me, non potest meus esse discipulus. Crux quippe a cruciatu dicitur. Et duobus modis crucem Domini baiulamus, unde per abstinentiam carnem afficimus, aut per compassionem proximi necessitatem illius nostram putamus. Qui enim dolorem exhibet in  aliena necessitate, crucem portat in mente. Sciendum uero est quod sunt nonnulli qui carnis abstinentiam non pro Deo, sed pro inani gloria, exhibent; et sunt plerique qui compassionem proximo non spiritaliter, sed carnaliter, impendunt, ut ei non ad uirtutem, sed quasi miserando ad culpas faueant. Hi itaque crucem quidem uidentur ferre, sed Dominum non sequuntur. Unde et recte hec eadem ueritas dicit: Qui non baiulat crucem suam, et uenit post me, non potest meus esse discipulus. Baiulare etenim crucem, et post Dominum ire, est uel carnis abstinentiam uel compassionem proximo pro studio eterne intentionis exhibere. Nam quisquis hec pro temporali intentione exhibet, crucem quidem baiulat, sed ire post Dominum recusat. Quia uero sublimia precepta data sunt, protinus comparatio edificande sublimitatis adiungitur, cum dicitur:

Quis enim ex uobis uolens turrim edificare, nonne prius sedens computat sumptus qui necessarii, sunt si  habeat ad perficiendum? Omne quod agimus, preuenire per studium comparationis debemus. Ecce enim, iuxta ueritatis uocem, qui turrim edificat, prius edificii sumptus parat. Si igitur humilitatis turrim construere cupimus, prius nos preparare ad aduersa huius seculi debemus. Hoc enim inter terrenum et celeste edificium distat, quod terrenum edificium expensas colligendo construitur, celeste autem edificium expensas dispergendo. Ad illud sumptus facimus, si non habita colligamus; ad istud sumptus facimus, si et habita relinquamus. Considerandum uero quod dicitur:

Ne posteaquam posuerit fundamentum, et non poterit perficere, omnes qui uiderint incipiant illudere ei, dicentes: Quia hic homo cepit edificare, et non potuit consummare. Quia, iuxta Pauli uocem, spectaculum facti sumus mundo, angelis et hominibus . Et in omne quod agimus considerare occultos aduersarios nostros debemus, qui semper nostris  operibus intendunt, semper ex nostro defectu gratulantur. Quos Propheta intuens, ait: Deus meus, in te confido, non erubescam, neque irrideant me inimici mei . In bonis enim operibus intenti, nisi contra malignos spiritus sollicite uigilemus, ipsos irrisores patimur, quos ad malum persuasores habemus. Sed quia de construendo edificio comparatio data est, nunc ex minori ad maius similitudo subditur, ut ex rebus minimis maiora pensentur. Nam sequitur:

Aut quis rex iturus committere bellum aduersum alium regem, non sedens prius cogitat, si posset cum decem millibus occurrere ei, qui cum uiginti millibus uenit ad se? Alioquin adhuc illo longe agente, legationem mittens rogat ea que pacis sunt. Rex contra regem ex equo uenit ad prelium, et tamen si se perpendit non posse sufficere, legationem mittit, et ea que pacis sunt postulat. Quibus ergo nos lacrymis sperare ueniam debemus, qui in illo tremendo  examine cum Rege nostro ex equo ad iudicium non uenimus, quos nimirum conditio, infirmitas et causa, inferiores exhibet? Sed fortasse iam mali operis culpas abscidimus, iam praua queque exterius declinauimus, nunquid ad reddendam rationem cogitationis nostre sufficimus? Cum duplo ergo exercitu contra simplum uenit, qui nos uix in solo opere preparatos simul de opere et cogitatione discutit. Et ideo dum adhuc longe est, legationem mittamus, rogemus ea que pacis sunt. Longe enim esse dicitur, quia adhuc presens per iudicium non uidetur. Mittamus legationem lacrymas nostras, mittamus misericordie opera, mactemus in ara eius hostias placationis. Hec est nostra legatio, que Regem uenientem placat.

Sic ergo omnis ex uobis qui non renuntiat omnibus que possidet non potest meus esse discipulus. Manifestissime Dominus hac conclusione docet quid sit edificare turrim, uel cum rege fortiore facere pacem:  suum, uidelicet, esse discipulum. Preparare autem sumptus ad perficiendam turrim, et mittere legationem ad impetrandam pacem, non esse aliud quam renuntiare omnibus que possidemus. Inter que omnia et amor proximorum, de quo predictum est, et ipsa anima nostra, quam quidam pro temporali hac uita dictam putant, intelligatur necesse est: quam sic possidere ad tempus oportet, ut non nos impediat ab eterna, si quis eam fuerit auferre minatus. Distat sane inter renuntiare omnibus et relinquere omnia. Paucorum enim perfectorumque est relinquere omnia, curas mundi postponere, solis desideriis eternis inhiare. Cunctorum autem fidelium est renuntiare omnibus que possident, hoc est, sic tenere que mundi sunt, ut tamen per ea non teneantur in mundo; habere rem temporalem in usu, eternam in desiderio; sic terrena gerere, ut tamen tota mente ad celestia tendant.



HOMILIA LXXuII. IN FESTO CONFESSORUM PRIMA.


LUC. XI. MATTH. u. MARC. Iu. In illo tempore, dixit iehsu discipulis suis: Nemo lucernam accendit, et in abscondito ponit, neque sub modio, sed supra candelabrum, ut qui ingrediuntur, lumen uideant, etc.

De seipso Dominus hec loquitur ostendens, etsi supra dixerit nullum generationi nequam, nisi signum Ione dandum, nequaquam tamen lucis sue claritatem fidelibus occultandam. Ipse quippe lucernam accendit, qui testam humane nature flamma sue diuinitatis impleuit: quam profecto lucernam nec credentibus abscondere, nec modio supponere, hoc est, sub mensura legis includere, uel intra unius Iudee gentis terminos uoluit cohibere.

Sed supra candelabrum, inquit, ut qui ingrediuntur, lumen uideant. Candelabrum Ecclesiam dicit, cui lucernam superposuit, quia nostris in frontibus fidem  sue incarnationis affixit, ut qui Ecclesiam fideliter ingredi uoluerint, lumen ueritatis palam queant intueri. Qua sententia Iudeorum quoque proceres condemnat, qui signa querentes exterius, apertam lucis ianuam noluerint intrare credendo. Denique precipit ne opera tantummodo, sed et cogitationes, et ipsas etiam cordis intentiones mundare et castigare meminerint. Nam sequitur:

Lucerna corporis tui est oculus tuus. Corpus quippe dicit opera que palam cunctis apparent; seculum uero ipsam mentis intentionem, qua operatur, et de cuius merito eadem opera lucis an tenebrarum sint opera, discernuntur, sicut ipse consequenter exposuit, dicens:

Si oculus tuus fuerit simplex, totum corpus tuum lucidum erit; si autem nequam fuerit, etiam corpus tuum tenebrosum erit. Si, inquit, pura rectaque intentione que potes agere, bona studueris, lucis profecto sunt opera que facis, etiam si coram hominibus imperfectionis aliquid habere uideantur. Quoniam  diligentibus Deum omnia cooperantur in bonum, his qui secundum propositum uocati sunt sancti . Si autem peruersa est intentio que precedit, prauum est omne opus quod sequitur, quamuis rectum esse uideatur.

uide ergo ne lumen quod in te est tenebre sint. Hoc est, ne ipsa cordis intentio que lumen est anime, uitiorum caligine fuscetur, sedula discretione perpende. Iuxta quod alibi precipitur: Omni custodia serua cor tuum, quoniam ex ipso uita procedit .

Si ergo corpus tuum totum lucidum fuerit, non habens aliquam partem tenebrarum, erit lucidum totum, et sicut lucerna fulgoris illuminabit te. Totum corpus nostrum omnia nostra opera dicit, quia et Apostolus membra nostra nuncupat quedam opera que improbat, et mortificanda precipit, dicens: Mortificate ergo membra uestra que sunt super terram, fornicationem, immunditiam, libidinem, et cetera talia  . Si igitur ipse bonum bona intentione patraueris, non habens in tua conscientia aliquam partem tenebrose cogitationis, etiamsi contigerit aliquem proximorum tua bona actione noceri, uerbi gratia, aut de pecunia quam a te indigens et petens acceperat, facere uel pati aliquid mali, aut de uerbo exhortationis, quo errantem corrigere uolebas forte perniciosius errare, tu tamen pro tuo simplici et lucido corde, et hic et in futuro lucis gratia donaberis.



HOMILIA LXXuIII. IN FESTO CONFESSORUM SECUNDA.


LUC. XII. MATTH. XXIu. MARC. Xu. In illo tempore, dixit iehsu discipulis suis: Sint lumbi uestri precincti, et lucerne ardentes, etc.

Quia multos ostenderat Dominus uel in totum seculo subditos, uel secularis intuitu commodi Domino seruientes, pulchre breuiterque suos docet et  lumbos precingere, propter continentiam ab amore rerum seculariumque et lucernas ardentes habere, ut hoc ipsum uero fine et recta intentione faciant. Aliter lumbos precingimus, cum carnis luxuriam per continentiam coarctamus; lucernas autem ardentes in manibus tenemus, cum per bona opera proximis nostris lucis exempla monstramus. Redemptori etenim nostro unum sine altero placere nequaquam potest, si aut is qui bona agit adhuc luxurie iniquinamenta non deserit, aut is qui castitate preeminet necdum se per bona opera exercet. Sed et si utrumque agitur, restat ut quisque ille est, spe ad supernam patriam tendat, nequaquam se a uitiis pro mundi huius honestate contineat, sed totam spem in Redemptoris sui aduentu constituat. Unde et protinus subdit:

Et uos similes hominibus exspectantibus Dominum suum, quando reuertatur a nuptiis. Ad nuptias quippe Dominus abiit, quia resurgens a mortuis, ascendens  in celum, supernam sibi angelorum multitudinem nouus homo copulauit; qui tunc reuertitur, cum nobis iam per iudicium manifestatur. Bene autem de seruis exspectantibus subditur:

Ut cum uenerit et pulsauerit, confestim aperiant ei. uenit quippe, cum ad iudicium properat; pulsat uero, cum iam per egritudinis molestias esse mortem uicinam designat. Cui confestim aperimus, si hunc cum amore suscipimus. Aperire etenim iudici pulsanti non uult, qui exire de corpore trepidat, et uidere eum quem contempsisse se meminit iudicem formidat. Qui autem de sua spe et operatione securus est, pulsanti confestim aperit, quia letus iudicem sustinet; et cum tempus propinque mortis agnouerit, de gloria retributionis hilarescit. Unde et protinus subditur:

Beati serui illi, quos cum uenerit Dominus, inuenerit uigilantes. uigilat, qui ad aspectum ueri luminis mentis oculos apertos tenet. uigilat, qui seruat operando  quod credit. uigilat, qui a se torporis et negligentie tenebras repellit. Hinc etenim Paulus dicit: Euigilate, iusti, et nolite peccare . Hinc rursus ait: Hora est iam nos de somno surgere . Sed ueniens Dominus quid uigilantibus seruis exhibeat, audiamus:

Amen dico uobis quod precinget se, et faciet illos discumbere, et transiens ministrabit illis. Precinget se, id est, ad retributionem preparat; facit illos discumbere, id est, eterna quiete refoueri. Discumbere quippe nostrum in regno quiescere est. Unde rursum Dominus dicit: uenient et recumbent cum Abraham, et Isaac et Iacob . Transiens autem Dominus ministrat, quia lucis sue illustratione nos satiat. Transit uero dictum est, de iudicio ad regnum redit. uel certe Dominus nobis post iudicium transit, qu a ab humanitatis forma in diuinitatis sue contemplationem nos eleuat. Et transire eius est in claritatis sue speculationem nos ducere, cum eum quem  in humanitate in iudicio cernimus, etiam in diuinitate post iudicium uidemus.

Et si uenerit in secunda uigilia, et si in tertia uigilia uenerit, et ita inuenerit, beati sunt serui illi. Prima uigilia primeuum tempus est, id est, pueritia. Secunda, adolescentia uel iuuentus, que auctoritate sacri eloquii unum sunt dicentis: Letare, iuuenis, in adolescentia tua . Tertia autem, senectus accipitur. Qui ergo uigilare in prima uigilia noluit, custodiat uel secundam, ut qui conuerti a prauitatibus suis in pueritia neglexit, ad uias uite saltem in tempore iuuentutis euigilet. Et qui uigilare in secunda uigilia noluit, tertie uigilie remedia non amittat, ut qui et in iuuentute ad uias uite non euigilat, saltem in senectute resipiscat. Ad excutiendam uero mentis nostre desidiam, etiam exteteriora damna per similitudinem deducuntur, ut per hec animus ad sui custodiam suscitetur, nam dicitur:

 Hoc autem scitote, quoniam si sciret paterfamilias qua hora fur ueniret, uigilaret utique, et non sineret perfodi domum suam. Ex qua premissa similitudine etiam exhortatio subinfertur, cum dicitur:

Et uos estote parati, quia qua hora non putatis, Filius hominis ueniet. Nesciente enim patrefamilias fur domum perfodit, quia dum a sui custodia spiritus dormit, improuisa mors ueniens carnis nostre habitaculum irrumpit, et eum quem dominum domus inuenerit dormientem, necat, quia cum uentura damna spiritus minime preuidet, hunc mors ad supplicium nescientem rapit. Furi autem resisteret, si uigilaret, quia aduentum iudicis qui occulte animam rapit precauens, ei penitendo occurreret, ne impenitens periret. Horam uero ultimam Dominus noster idcirco nobis uoluit esse incognitam, ut semper possit esse suspecta, ut dum illam preuidere non possumus, ad illam sine intermissione preparemur.

Ait autem ei Petrus: Domine, ad nos dicis hanc parabolam,  an et ad omnes? Duo quidem Dominus premissa parabola monuerat: et se uidelicet subito uenturum, et illos eum paratos exspectare debere: sed de quo horum, an de utroque Petrus interrogauerit, quisue sibi sociisque suis comparauerit, cum ait: Ad nos dicis, an et ad omnes? non facile patet. Et quidem in eo quod ait, Nos et omnes, non alios quam uel apostolos apostolorumque similes, et ceteros fideles, uel eos, qui, uiritim morientes, quotidie sui iudicis aduentu uolentes nolentesque suscipiunt, et eos qui ueniente uniuersali iudicio uiui sunt in carne reperiendi, significare putandus est. Sed mirum si beatus Petrus dubitauit, uel omnibus que uelint sobrie et iuste, et pie uiuendum, exspectantibus beatam spem et aduentum glorie magni Dei , qui uult omnes homines saluos fieri , uel inopinatum et singulorum, et omnium, et magnorum et pusillorum, et fidelium et infidelium futurum esse iudicium. Unde restat intelligi his iam bene cognitis, ea magis  que nescire forte poterat quesitum digna duxisse, uidelicet, si sublimia illa uite celestis instituta, quibus possessa uendere, sacculos qui non ueterascerent facere, thesaurum celo condere, lumbis precinctis, lucernisque ardentibus uigilare, et Dominum exspectare preceperat, ad apostolos solum similesque illorum, an et ad omnes qui saluandi sint pertineant. Qui sensus esse querentis ex ipsa, ni fallor, Domini responsione declaratur.

Dixit autem Dominus: Quis putas est fidelis dispensator et prudens, quem constituit dominus super familiam suam. Respondens ad interrogata Saluator, primo docet iudicium cunctis adfuturum, singulosque iuxta meritum operis ac sensus sui capacitatem, premia uel tormenta nacturos. Deinde quod maxime quesierat, gratiam uirtutum quam mundo attulerit, a singulis, quantum possint, ostendit esse sectandam. Ignem, inquit, ueni mittere in terram, et quid uolo, nisi ut accendatur ? Sane quod ait, Quis putas est, difficultatem, non impossibilitatem  perficiende uirtutis insinuat, quomodo Psalmista: Quis sapiens, et custodiet hec ? non neminem, sed rarum significat. Nam alibi idem uerbum non pro difficili, sed pro impossibili posuit: Deus, quis similis erit tibi? id est, nullus. Tu enim solus altissimus super omnem terram .

Ut det illis in tempore tritici mensuram. Per mensuram tritici exprimitur modus uerbi. Alta etenim queque debent multis audientibus contegi, et uix paucis aperiri, ne cum angusto cordi incapabile aliquid tribuitur, extra fundatur. Hinc Moyses a secreto Dei exiens, coruscantem faciem coram populo uelat, quia nimirum turbis claritatis intime arcana non indicat . Pro qualitate igitur audientium formari debet sermo doctorum, ut et ad sua singulis congruat, et tamen a communis edificationis arte nunquam recedat.

Beatus ille seruus, quem cum uenerit Dominus, inuenerit ita facientem. uere dico uobis quia super omnia  que possidet constituet eum. Quanta inter bonos auditores et bonos doctores meritorum distantia, tanta est et premiorum. Hos enim adueniens cum uigilantes inuenerit, faciet discumbere, et transiens ministrabit eis. Illos autem cum uerbi annonam familie sibi credite, fideliter prudenterque dispensantes inuenerit, supra omnia que possidet constituet, id est, supra omnia celestis regni gaudia, non utique ut horum soli Dominum teneant, sed ut eorum abundantius ceteris sanctis eterna possessione fruantur. Qui enim docti fuerint, fulgebunt quasi splendor firmamenti: et qui ad iustitiam erudiunt multos, quasi stelle in perpetuas eternitates . Et Apostolus ait: Qui bene presunt presbyteri, duplici honore digni habeantur, maxime qui laborant in uerbo et doctrina .

Quod si dixerit seruus ille in corde suo: Moram facit Dominus meus uenire, et ceperit percutere pueros et ancillas, et edere et bibere, et inebriari. Sicut in uno fideli dispensatore totus bonorum rectorum quomodo  uel uiuat, uel remuneretur ordo docetur; sic et in hoc nequissimo seruo cunctorum presulum malorum damnandum pariter opus, et damnatio narratur eterna; qui, neglecto Domini timore, non modo ipsi luxurie uacant, sed et subditos iniuriis stimulant. Quamuis et typice possit intelligi pueros et ancillas percutere corda infirmorum, nec adhuc fide, spe et caritate solidatorum, ostenso praue operationis aut locutionis exemplo uitiare. Edere autem, bibere et inebriari, cunctis facinoribus et seculi illecebris que mentem dementent, et errare faciant occupari. Nota sane inter uitia serui mali ascriptum, quod tardum sui Domini reditum putauerit; non autem inter boni uirtutes adnumeratum, quod hunc citum sperauerit, sed tantum quod ad iussionem Domini quandocunque uenturi, conseruis in tempore tritici mensuram dederit, hoc est, uel sermonis diui, uel exempli sui regulam monstrauerit. Quinetiam quosdam bonos seruos legimus ab Apostolo castigatos, quod trementes atque anxii crederent instare diem  Domini, quem ipse inopinatum promiserit esse uenturum . Unde optimum esse probatur, quanquam magnopere, si liceat, cupiamus scire quando ueniat desideratus cunctis gentibus , equanimiter tamen nos scire que scire non liceat, tantum in exemplum boni serui siue prope seu procul sit, paratos exspectare, et diligere aduentum eius.

ueniet dominus serui illius in die qua non sperat, et hora qua nescit, et diuidet eum, partemque eius cum infidelibus ponet. Diuidet eum non gladio desecando, sed a fidelium consortio segregando; et eis qui nunquam uel ad fidem pertinuerant sociando, quia qui suorum et maxime domesticorum curam non habet, fidem negauit, et est infideli deterior, ut Apostolus ait .

Ille autem seruus qui cognouit uoluntatem domini sui, et non preparauit, et non fecit secundum uoluntatem eius, uapulabit multis. Multi hanc sententiam  male intelligentes, nolunt scire quid faciant, et quasi minus se uapulaturos existimant, si nesciant quid operari debuerant. Sed aliud est nescisse, aliud est scire noluisse. Nescit namque, qui apprehendere uolet [uult], et non ualet; qui autem ut nesciat autem a uoce ueritatis auertit, iste non nesciens, sed contemptor addicitur.

Qui autem non cognouit, et fecit digna plagis, uapulabit paucis. Omni autem cui multum datum est, multum queretur ab eo; et cui commendauerunt multum, plus petunt ab eo. Quare postquam dixit, Cui multum datum est, adiecit: Et cui commendauerunt multum? subaudis diuina iudicia. Nisi forte per hoc utrumque fidelium ordinem, et rectorum, uidelicet, et subditorum, uoluit intimare, quia multum sepe datur etiam quibusque priuatis, quibus et cognitio Dominice uoluntatis, et exsequendi que cognoscunt facultas impenditur. Multum autem commendator ei cui cum sua salute dominici quoque gregis pascendi cura  committitur. Itaque potentes potenter tormenta patiuntur, et fortioribus fortior instat cruciatio , hoc est, maiori gratia donatos, si reliquerint, maior uindicta sequitur. Mitissima autem omni pena erit eorum qui, preter peccatum quod originale traxerunt, nullum insuper addiderunt, et in ceteris qui addiderunt tanto quisque ibi tolerabiliorem habebit damnationem, quanto hic minorem habuerit iniquitatem.



HOMILIA LXXIX. IN FESTO CONFESSORUM TERTIA.


MARC. X. MATTH. XIX. LUC. XuIII. In illo tempore, dixit iehsu discipulis suis: Facilius est camelum per foramen acus transire, quam diuitem intrare in regnum Dei, etc.

Si facilius est camelum ingentibus membris enormem angustum foramen acus penetrare, quam diuitem intrare in regnum Dei, nullus ergo diues intrabit  in regnum Dei. Et quomodo uel in Euangelio Mattheus, Zacheus et Ioseph , uel in ueteri testamento qui plurimi diuites intrauerunt in regnum Dei, nisi forte quia diuitias uel pro nichilo habere, uel ex toto corde relinquere Domino inspirante didicerunt? Nunquid enim Dauid in regni diuitiis confidebat, qui et de semetipso canit: Quoniam unicus et pauper sum ego ? Et alios hortatur: Diuitie, si affluant, nolite cor apponere . Credo non ausus est dicere Nolite suscipere. Nunquid Abraham Domino substantiam pretulisse credibile est, pro quo unicum ferire non dubitauit heredem ? Altiore autem sensu facilius est Christum pati pro dilectioribus seculi, quam dilectores seculi ad Christum posse conuerti. Cameli enim nomine se intelligi uoluit, qui sponte humilitatis infirmitatis nostre onera sustulit. In quo enim manifestius intelligitur, quam in ipso quod scriptum est: Quanto magnus es, humilia te in omnibus ? Per acum autem punctiones  significat, per punctiones dolores in passione susceptos. Foramen ergo acus dicit angustias passionis, qua scissa nostre quasi uestimenta nature quodammodo resarcire, id est, recuperare dignatus est, quatenus post lapsum melius reformati, gaudeamus ad testimonium Apostoli dicentis: Quicunque enim in Christo baptizati estis, Christum induistis .

Qui magis admirabantur, dicentes ad semetipsos: Et quis potest saluus fieri? Quo pertinet ista responsio, cum incomparabiliter maior sit turba pauperum, que diuitibus perditis potuerit saluari, nisi quia intellexerunt cunctos qui diuitias amant, etiamsi adipisci nequeant, in diuitum numero deputari?

Et intuens illos iehsu, ait: Apud homines impossibile est, sed non apud Deum. Omnia enim possibilia sunt apud Deum. Non ita accipiendum est, quod cupidi et superbi, qui nomine illius diuitis significati sunt, in regnum celorum sint intraturi cum suis cupiditatibus  et superbia, sed possibile est Deo ut per uerbum eius, sicut etiam factum esse et quotidie fieri uidemus, a cupiditate temporalium ad caritatem eternorum, et a perniciosa superbia ad humilitatem saluberrimam conuertantur.

Cepit Petrus et dicere: Ecce nos dimisimus omnia, et secuti sumus te. Grandis fiducia, Petrus piscator erat, diues non fuerat, cibos manu et arte querebat, et tamen loquitur confidenter: Dimisimus omnia. Et quia non sufficit tantum dimittere, iungit quod perfectum est: Et secuti sumus te, fecimus quod iussisti; quid ergo nobis dabis premii?

Respondens iehsu, ait: Amen dico uobis, nemo est qui reliquerit domum, aut fratres, aut sorores, aut patrem, aut matrem, aut filios, aut agros, propter me et propter Euangelium, qui non accipiat centies tantum, nunc in tempore hoc domos, et fratres, et sorores, et matres, et filios. et agros cum persecutionibus, et in seculo futuro uitam eternam. Quidam ex occasione  huiuscemodi sententie Iudaicam mille annorum fabulam post resurrectionem iustorum dogmatizant, quando omnia que propter Deum dimisimus multiplici nobis sint fenore reddenda, insuper et uita eterna donanda. Nec uident inepti, quod etsi in ceteris digna sit repromissio, in uxoribus tamen iuxta alios Euangelistas centenis appareat turpitudo, presertim cum Dominus et in resurrectione nubendum non esse testetur , et ea que dimissa fuerint, propter se recipienda in hoc tempore cum persecutionibus asseueret; quas utique persecutiones illi Chiliaste, sicut et cetera quoque contraria mille annis suis omnimodis abesse confirmant. Sensus ergo iste est: Qui propter Euangelium Christi carnalia reliquerit, spiritalia bona recipiet, que comparatione et merito sui ita erunt, quasi paruo numero centenarius numerus comparetur. Quia nimirum a fratribus atque consortibus propositi sui, qui ei spiritali glutino colligantur, multo gratiorem etiam in hac uita recipiet caritatem. Lege Actus apostolorum, quod  multitudinis credentium erat cor unum, et anima una, et erant illis omnia communia, nullusque egens erat inter eos qui sua Domino reliquerant ; de quibus et Apostolus ait: Tanquam nichil habentes, et omnia possidentes . Potest sane hoc quod ait, Accipiet centies tantum, nunc in tempore hoc domos, et fratres, et sorores, et matres, et filios, et agros, cum persecutionibus, per significationem altius intelligi. Centenarius quippe numerus de leua translatus in dexteram, licet eamdem inflexu digitorum uideatur tenere figuram, quam habuerat denarius in leua, nimirum tamen quantitatis magnitudine supercrescit. Quia, uidelicet, omnes qui propter regnum Dei temporalia spernunt, etiam in hac uita persecutionibus plenissima eiusdem regni gaudium fide certa degustant, a que in exspectatione patrie celestis, que iure in dextera significatur, omni pariter electorum sincerissime dilectione fruuntur. uerum quia multi uirtutum studia non eadem qua incipiunt intentione  pietatis consummant, sed uel accepto uirtutum amore tepescunt, uel ex integro ad scelerum uolutabra relabuntur, terribilis mox sententia subinfertur.

Multi autem erunt primi nouissimi, et nouissimi primi. uide enim Iudam de apostolo in apostatam uersum, et dicito quod multi erunt primi nouissimi . uide latronem in cruce factum confessorem, eodemque die quo pro suis crucifixus est peccatis gratia fidei cum Christo in paradiso gaudentem, et dicito quod nouissimi erunt primi. Sed et quotidie uidemus multos in laico habitu constitutos, magnis uite meritis excellere, et alios a prima etate spiritali studio feruentes, ad extremum otio torpente lassescere, atque inerti stultitia, quod spiritu ceperant, carne consummare.



HOMILIA LXXX. IN FESTO CONFESSORUM QUARTA


MARC. XIII. MATTH. XXIu. LUC. XII. In illo tempore, dixit iehsu discipulis suis: uidete, uigilate, et orate;  nescitis enim quando tempus sit, etc.

Perspicue ostendit Dominus quare dixerit: De die autem illo, uel hora nemo scit, neque angeli in celo, neque Filius, neque Pater, quia non expediat scire apostolis, ut pendule exspectationis incerti semper eum credant esse uenturum, quem ignorant quando uenturus sit. Et non dixit: Quia nescimus qua hora Dominus uenturus sit, sed: Nescitis. Premissoque patrisfamilias exemplo, cur reticeat consummationis diem, manifestius docet, dicens:

uigilate ergo, nescitis enim quando dominus domus ueniat, sero, an media nocte, an galli cantu, an mane, ne cum uenerit, repente inueniat uos dormientes. Homo autem qui peregre profectus, reliquit domum suam, haud dubium quoniam Christus sit, qui, ad Patrem post resurrectionem uictor ascendens, Ecclesiam corporaliter reliquit, quam tamen nunquam diuine presidio presentie destituit, manens in illa omnibus  diebus usque ad consummationem seculi. Carnis etenim locus proprie terra est, que uelut ad peregrina ducta est, cum per Redemptorem nostrum est in celo collata. Dedit autem seruis suis potestatem cuiusque operis, quia fidelibus suis concessa sancti Spiritus gratia, facultatem tribuit bonis operibus seruiendi. Ianitori quoque precepit ut uigilaret, quia ordini pastorum ac rectorum spiritalium, commisse sibi Ecclesie curam solerti obseruantia iubet impendere.

Quod autem uobis dico, omnibus dico, uigilate. Non apostoli tantum et successores eorum, rectores nimirum Ecclesie, sed et omnes uigilare precipimur. Uniuersi ianuas cordium nostrorum, ne hostis antiquus mala suggerendo irrumpat, instanter seruare iubemur, ne nos dormientes Dominus ueniens inueniat, sedulo singuli precauere debemus. Unusquisque enim pro se reddet rationem Deo. uigilat autem, qui ad aspectum ueri luminis mentis oculos apertos  tenet; uigilat, qui seruat operando quod credit; uigilat, qui a se torporis et negligentie tenebras repellit. Hinc etenim Paulus dicit: Euigilate, iusti, et nolite peccare . Hinc rursus ait: Hora est iam nos de somno surgere .



HOMILIA LXXXI. IN DIE FESTO SANCTI ANDREAE.


MARC. I. MATTH. Iu. LUC. u. In illo tempore, preteriens iehsu secus mare Galilee, uidit Simonem et Andream fratrem eius, mittentes retia in mare, etc.

Isti primi uocati sunt, ut Dominum sequerentur. Piscatores et illitterati mittuntur ad predicandum, ne fides credentium non in uirtute Dei, sed eloquentia atque doctrina putaretur. Queri autem potest quomodo binos uocauerit de nauiculis piscatores, primo Petrum et Andream, deinde progressus paululum alios duos filios Zebedei, sicut narrant Mattheus et Marcus, cum Lucas dicat ambas eorum nauiculas impletas magna illa captura piscium, sociosque  Petri commemoret Iacobum et Ioannem filios Zebedei uocatos ad adiuuandum, cum retia plena extrahere non possent, simulque miratos tantam multitudinem piscium que capta erat, et eum Petro tantum dixisse: Noli timere, ex hoc iam homines eris capiens , simul eum tamen, subductis ad terram nauibus, secutos fuisse. Unde et intelligendum est, hoc primo esse factum, quod Lucas insinuat, nec tunc eos a Domino uocatos, sed tantum Petro fuisse predictum quod homines esset capturus. Quod non ita dictum est, quasi iam pisces nunquam esset capturus, nam et post resurrectionem Domini legimus esse piscatos . Dictum est ergo quod deinceps capturus esset homines, non dictum est quod iam non esset capturus pisces. Unde datur secundum Lucam intelligi, eos ad capturam piscium ex more remeasse, ut postea fieret quod Mattheus et Marcus narrant, quando eos binos uocauit, et ipse iussit ut eum sequerentur,  primo duobus Petro et Andree, deinde aliis Zebedei duobus filiis. Tunc enim non subductis ad terram nauibus tanquam cura redeundi, sed ita eum secuti sunt, tanquam uocantem ac iubentem ut sequerentur.



HOMILIA LXXXII. IN DIE FESTO SANCTI NICOLAI.


LUC. XIX. In illo tempore, dixit iehsu discipulis suis parabolam hanc: Homo quidam nobilis abiit in regionem longinquam, accipere sibi regnum, et reuerti, etc.

Quoniam discipuli supra audita Domini passione uel resurrectione Hierosolymis implenda, non intelligebant que dicebantur, existimantes continuo regnum Dei esse uenturum: hanc eorum ignorantiam illuminans ostendit se primo sui regni fidem toto orbe dispersurum, ac sic in fine mundi iudicem omnium seculorum Regemque uenturum.

Dixit ergo: Homo quidam nobilis abiit in regionem  longinquam accipere sibi regnum, et reuerti. Homo nobilis ille est cui cecus supra clamabat: Fili Dauid, miserere mei. Et uenienti Hierosolymam concinebant: Hosanna filio Dauid, benedictus qui uenit in nomine Domini , Rex Isrel. Longinqua regio Ecclesia est ex gentibus, de qua eidem homini nobili qui loquitur: Ego autem constitutus sum Rex ab eo, dicitur a Patre: Postula a me, et dabo tibi gentes hereditatem tuam, et possessionem tuam terminos terre . Que uidelicet hereditas ac possessio, bifaria ratione regio longinqua uocatur: uel quia a finibus terre clamat ad Dominum , uel quia longe est a peccatoribus salus . Et cum Deus ubique sit presens, longe tamen ab eorum sensu qui idola colunt, Deus uerus abest. Sed qui erant longe, facti sunt prope in sanguine Christi .

uocatis autem seruis dedit illis decem minas. Denarius numerus ad legem pertinet propter decalogum. uocat igitur paterfamilias decem seruos, quia elegit  discipulos per litteram legis imbutos: dat eis decem minas, quia dicta legis spiritaliter intelligenda reuelat. Post passionem quippe resurrectionemque suam aperuit illis sensum, ut intelligerent Scripturas . Mina namque, quam Greci mnan uocant, centum drachmis appenditur. Et omnis Scripture sermo, quia uite celestis perfectionem suggerit, quasi numeri centenarii pondere fulgescit.

Et ait illis: Negotiamini dum uenio. uerba, inquit, legis ac prophetarum mystica interpretatione discussa populis offerte, atque ab eis fidei confessionem, morumque probitatem recipite. Iuxta quod Psalmista suis auditoribus precipit, dicens: Sumite psalmum, et date tympanum , hoc est, laudem predicationis in cordis intentione percipite, et deuotionem operis in carnis castigatione adhibete. Tympanum quippe est pellis in ligno extenta; pellis uero in ligno extenta caro est nostra, ad exemplum dominice crucis afflicta.

 Ciues autem eius oderant eum, et miserunt legationem post illum, dicentes: Nolumus hunc regnare super nos. Ciues impios Iudeos dicit, de quibus alibi protestatur: Nunc autem et uiderunt, et oderunt et me, et Patrem meum . Qui non solum presentem usque ad mortem crucis oderant, sed etiam post resurrectionem eius immiserunt persecutionem apostolis et predicationem regni celestis spreuerunt .

Et factum est ut rediret accepto regno. Significat tempus quando in manifestissima et eminentissima claritate uenturus est, qui eis humilis apparuit cum diceret: Regnum meum non est de hoc mundo .

Et iussit uocari seruos, quibus dedit pecuniam, ut sciret quantum quisque negotiatus esset. Ut sciret, inquit, non eum quid lateat, cui uerissime dictum est, Domine, tu omnia scis : sed sciret dicit, scire omnes faceret. Tunc enim omnium opera et cogitationes palam omnibus ostenduntur, quomodo  in Deuteronomio: Tentat, inquit, uos Dominus Deus uester, ut sciat si diligitis eum , hoc est, scire faciat. Nemo sane arbitretur eos solummodo quibus gratia predicandi data est, non autem et eos quibus predicatum est ad iudicium, tunc esse uocandos. Ipsi sunt enim pecunia quam boni serui acquisiere mercando; quin etiam sciat eos quoque, quibus nunquam est predicatum, ibidem adesse damnandos, de quibus infra dicemus.

uenit autem primus, dicens: Domine, mina tua decem minas acquisiuit. Primus seruus ordo doctorum est in circumcisionem missorum, qui unam minam negotiaturus accepit, quia unum Dominum, unam fidem, unum baptisma, unum Deum predicare missus est. Sed hec eadem mina decem minas acquisiuit, quia populum sub lege constitutum sibimet docendo sociauit.

Et ait illi: Euge, serue bone, quia in modico fuisti fidelis, eris potestatem habens supra decem ciuitates.  In modico seruus est fidelis, quia non adulterat uerbum Dei, sed sicut ex Deo coram Deo in Christo loquitur. Quidquid enim in presenti percipimus donorum, in comparatione futurorum perpaucum est et modicum, quia ex parte cognoscimus, et ex parte prophetamus: cum autem uenerit quod perfectum est, euacuabitur quod ex parte est . Ciuitates autem decem sunt anime per legis uerbum ad gratiam Euangelii uenientes, quibus iure tunc glorificandus ille preponitur qui eis pecuniam uerbi digne Deo commodauerit. Unde quidam negotiator egregius, ciuitates quibus preerat, hoc est, animas quas regendas acceperat, alloquens: Que est, ait, spes nostra aut gaudium, aut corona glorie? Nonne uos ante Dominum Iesum ?

Et alter uenit, dicens: Domine, mina tua fecit quinque minas. Seruus iste cetus est eorum qui preputio euangelizare missi sunt, cui Dominus ad predicandum eunti, unam minam, hoc est, unam eamdemque  fidem, que et circumcisioni credita est, prestiterat. Sed hec quinque minas fecit, quia gentes corporis sensibus ante mancipatas ad fidei euangelice gratiam conuertit.

Et huic ait: Et tu esto supra quinque ciuitates. Hoc est, ex earum quas imbueras animarum fide et conuersione, magnus sublimisque fulgeto. De quibus mystice dicit Isaias: In die illa erunt quinque ciuitates in terra Aegypti, loquentes lingua Chanaan . Quinque enim ciuitates in terra Aegypti quinque sunt corporis sensus, quibus in hoc mundo utimur, uidelicet uisus, auditus, gustus, olfactus et tactus. Et qui uiderit mulierem ad concupiscendam eam, qui auertit aures suas ne audiat pauperem, qui inebriatur uino, in quo est luxuria, qui coronare se gaudet rosis antequam marcescant, cuius sanguine plene sunt manus, et dextera repleta est muneribus , huius quinque ciuitates loquuntur lingua Aegypti, id est, uniuersi sensus faciunt opera tenebrarum. Aegyptus enim  tenebras sonat. At qui obturat aures suas ne audiat sanguinem, et claudit oculos suos ne uideat malum , qui gustat et uidet quam suauis est Dominus, qui castigat corpus suum, et seruituti subiicit , qui potest dicere cum Apostolo Christi, bonus odor sumus Deo , huius ciuitates loquuntur lingua mutata, quod interpretatur Chanaan. Et qui eas a tenebris docendo commutauerit, recte quinque ciuitatibus prefici mereatur, quia non de suis tantum, sed et de auditorum suorum, quos ad lucem uocauit, profectibus honoratur.

Et alter uenit, dicens: Domine, ecce mina tua, quam habui repositam in sudario. Timui enim te, quia homo austerus es: tollis quod non posuisti, et metis quod non seminasti. Seruus qui negotiari iussus acceptam domini pecuniam in sudario reposuit, ostendit eos qui ad predicandum idonei, predicationis officium iubente Domino per Ecclesiam uel saltem suscipiendum uel susceptum digne gerere detrectant.  Pecuniam quippe in sudario ligare, est percepta dona sub otio lenti torporis abscondere. Sunt enim homines hac sibi peruersitate blandientes, ut dicant: Sufficit ut de se unusquisque rationem reddat. Quid opus est aliis predicare, ut etiam de ipsis rationem reddere quisque cogatur, cum apud Dominum etiam illi sint inexcusabiles quibus lex data non est, neque audito Euangelio dormierunt, quia per creaturam poterant Creatorem agnoscere ? Hoc est enim quasi metere ubi non seminauit, id est, eos etiam impietatis reos tenere, quibus uerbum legis aut Euangelii non ministratum est. Hoc autem ueluti periculum iudicii deuitantes, pigro languore a uerbi ministratione conquiescunt, et hoc est quasi in sudario ligare quod acceperunt.

Dicit ei: De ore tuo te iudico, serue nequam. Seruus nequam uocatur, quia et piger ac deses est ad exercendum negotium, et procax ac superbus ad accusandum Domini iudicium.

 Sciebas ergo quod ego austerus homo sum, tollens quod non posui, et metens quod non seminaui: et quare non dedisti pecuniam meam ad mensam? Quod putauerat se pro excusatione dixisse, in culpam propriam uertitur. Si, inquit, durum et crudelem esse me noueras, et aliena sectari, ibique metere ubi non seminauerim, quare non tibi istiusmodi cogitatio incussit timorem, ut scires me mea diligentius quesiturum, et dares pecuniam meam siue argentum ad mensam? Utrumque enim Grecus sermo significat. Eloquia Domini, inquit, eloquia casta, argentum igne examinatum . Pecunia ergo et argentum predicatio Euangelii est, et sermo diuinus, qui dari debuit ad mensam, hoc est, promptis paratisque fidelium cordibus intimari. Ad quam uidelicet mensam, id est, auditorum mentem, non alia quam Dominica est deferenda pecunia, ut omnis sermo docentis Scripture sensum sequatur . Nam quod Dominus non quamlibet pecuniam, sed suam dicit nummulariis esse fenerandam, exponit  Apostolus, dicens: Si quis loquitur quasi sermones Dei.

Et ego ueniens, cum usuris utique exegissem illud? Qui uerbi pecuniam a doctore percipit, emitque credendo, necesse est eam cum usuris soluat operando, ut quod auditu didicit, exsequatur et actu. In usura quippe pecunia etiam non data recipitur. uel certe de accepto uerbi fenore usuras soluit, qui ex eo quod audit etiam alia studet intelligere que necdum ex predicatorio ore didicit.

Et astantibus dixit: Auferte ab illo minam, et date illi qui decem minas habet. Et dixerunt ei: Domine, habet decem minas. Recte amittit collatam gratiam, quam predicando aliis communicare neglexit, ut ei augeatur qui inde laborauit. Iuxta quod angelo Ephesi Ecclesie dicitur: Et mouebo candelabrum tuum de loco suo, nisi penitentiam egeris . Et cum regium chrisma, quod superbiendo Saul amisit, Dauid obediendo promeruit: Spiritus, inquit,  Domini discessit a Saul, et directus est in Dauid a die illa , et deinceps. Quod uero ablata a nequam seruo mina, ei qui decem minas habebat dari iussa est, mystice, ut reor, indicat, intrante plenitudine gentium omnem Isrel saluum futurum, et tunc abundantiam gratie spiritalis, quam modo nos tepenter exercemus, illius populi doctoribus esse conferendam .

Dico autem uobis quia omni habenti dabitur: ab eo autem qui non habet, et quod habet, auferetur ab eo. Hec ad superiora sententia respicit, docens et illum posse amittere munus Dei, qui habens non habet, id est, non utitur; et in eo augeri qui habens habet, hoc est, bene utitur. Que gratiarum mutatio quoniam in hac uita geri solet, notandum quod illud Domini redeuntis examen etiam nunc ex parte celebratum, sed tunc est uniuersaliter implendum. Quotidie namque accepto a Patre regno redit, quia peregrinantis in terra Ecclesie semper statum conspicit:  quotidie in tanto fidelium seruorum numero huic pecuniam negotiaturo commodat, in altero modum consummati operis examinatur: hunc fideliter prudenterque laborantem amplioris gratie munere donat, illum desidias molles et marcida luxu otia sectantem, et eo quod dederat, priuat. uerum uniuersali manifestato iudicio, quod dictu quoque terribile est, multi qui ad docendum uidebantur idonei, ob negligentie sue noxam inter indoctos reputabuntur. At alii simpliciores fratres, et elementorum penitus ignari ob conuersationis tamen eximie deuotionem inter apostolicos doctores premia summa percipient. Qui enim recipit prophetam in nomine prophete, mercedem prophete accipiet .

uerumtamen inimicos meos illos, qui noluerunt me regnare super se, adducite huc, et interficite ante me. Impietatem Iudeorum uel omnium reproborum ad Christum conuerti nolentium significat in die iudicii puniendam, ut per duos fideles seruos utriusque  populi doctores, per decem et quinque minas iidem credentes populi, per seruum nequam mali catholici, per inimicos qui eum super se regnare noluerunt, impietas eorum qui uerbum fidei aut nunquam audire aut male interpretando corrumpere maluerunt; per messionem ruris non seminati, eorum etiam quos uerbum Dei nec audire contigit, discussio signetur. Quibus quinque personis omne genus humanum, quod in die iudicii futurum est, exprimitur.



HOMILIA LXXXIII. IN DIE FESTO SANCTI STEPHANI PROTOMARTYRIS.


LUC. XIII. MATTH. XXIII. In illo tempore, dicebat iehsu turbis Iudeorum et principibus sacerdotum: Ecce ego mitto ad uos prophetas, et sapientes. Hierusalem, Hierusalem, que occidis prophetas, et lapidas eos qui mittuntur ad te, etc.

Hierusalem non saxa et edificia ciuitatis, sed habitatores uocat, quam patris plangit affectu, sicut et  in alio loco legimus, quod uidens eam fleuerit . In eo autem quod dicit: Quoties uolui congregare filios tuos, omnes retro prophetas a se missos esse testatur. Auis quoque similitudinem congregantis sub pinnis nidum suum, in cantico Deuteronomii legimus: Sicut aquila protegere nidum suum, et super pullos suos desiderabit expandens alas suas, suscepit eos et tulit super pinnas suas . Et pulchre qui Herodem de sua nece tractantem uulpem uocarat , seipsum aui comparat. Fraudulenta enim uulpes, semper insidias auibus tendere non cessat.

Ecce relinquetur uobis domus uestra deserta. Ipsam ciuitatem quam nidum suum uocauerat, nunc domum Iudeorum appellat: que non immerito Domini auxilio nudata, sue ditioni relinquitur, quia non solum auis illius omnipotentis quam Mattheus gallinam nuncupat , alis protegi despexit, sed et eamdem auem se protegere uolentem  uulpibus deuorandam, id est, Herodi et Pilato crucifigendum tradidit Christum. Nec mora, uulpium earumdem, hoc est, regum terre, et ipsa rapine donatur. Occiso enim Domino, uenerunt Romani, et quasi nidum uacuum diripientes, tulerunt eorum locum, gentem et regnum.

Dico autem uobis quia non uidebitis me donec ueniat cum dicetis: Benedictus qui uenit in nomine Domini. Hec quidem turbe dixerunt Domino ueniente ad Hierusalem; sed quia Lucas non dicit quo hinc abscesserit Dominus, ut non ueniret nisi eo tempore quo iam illud diceretur , cogit profecto hoc mystice intelligi, hoc est, de illo eius aduentu quo in claritate uenturus est, maxime cum Mattheus hec Dominum post decantatas ei a turba laudes dixisse testetur. Aliter quod dicit hoc est: Nisi penitentiam egeritis, et confessi fueritis ipsum esse me de quo prophete cecinerunt Filium omnipotentis  Patris, meam faciem non uidebitis. Habent Iudei datum sibi tempus penitentie, confiteantur benedictum qui uenit in nomine Domini, et Christi ora conspicient.



HOMILIA LXXXIu. IN DIE FESTO CATHEDRAE SANCTI PETRI.


MARC. uIII. MATTH. XuI. LUC. IX. In illo tempore, egressus est iehsu, et discipuli eius, in castellum Cesaree Philippi, etc.

Philippus iste est frater Herodis, de quo supra diximus, tetrarcha Ituree et Traconitidis regionis, qui in honorem Tiberii Cesaris Cesaream Philippi, que nunc Paneas dicitur, appellauit; et est in prouincia Phenicis, imitatus Herodem patrem, qui in honorem Augusti Cesaris appellauit Cesaream, que prius Turris Stratonis uocabatur, et ex nomine filie eius Libyadem trans Iordanem exstruxit. Iste locus est Cesaree Philippi, ubi Iordanis ad radices oritur Libani,  et habet duos fontes, unum nomine Ior, et alterum Dan, qui simul misti Iordanis nomen efficiunt.

Et interrogabat in uia discipulos suos, dicens: Quem me dicunt esse homines? Qui responderunt illi, dicentes: Alii Ioannem Baptistam, alii Etiam, alii uero quasi unum de prophetis. Pulchre Dominus, fidem discipulorum exploraturus, primo hominum sententiam interrogat, ne, uidelicet, illorum confessio non ueritatis agnitione probata, sed uulgi uideatur opinione firmata, nec comperta credere, sed instar Herodis de auditis hesitare putentur. Unde et Petro se Christum confitenti secundum Mattheum, dicit: Quia caro et sanguis non reuelauit tibi ; hoc est, doctrina humana fidei te ueritatem non docuit. Pulchre etiam qui diuersam de Domino sententiam ferunt, hominum nomine notantur. Nam qui ueritatem potentie eius fideliter ac pia mente cognoscunt, nequaquam homines, sed dii appellari merentur; quales fuisse apostolos secunda sua interrogatione  Dominus ostendit. Nam sequitur:

Tunc dicit illis: uos uero quem me dicitis esse? Attende enim, prudens lector, quod ex consequentibus textuque sermonis, apostoli nequaquam homines, sed dii appellentur. Cum enim dixisset: Quem me dicunt esse homines, subiecit: uos uero quem me dicitis esse? Illis quia homines sunt, humana opinantibus, uos qui dii estis, quem me esse existimatis?

Respondens Petrus, ait: Tu es Christus. Licet ceteri apostoli sciant, Petrus tamen respondit pre ceteris. Complexus est itaque omnia, qui et naturam et nomen expressit, in quo summa uirtutum est. Et iam ne nos de generatione Dei disseramus questiones, cum Paulus indicauerit nichil se scire, nisi Christum Iesum, et hunc crucifixum , Petrus nichil amplius quam Christum Dei Filium putauerit confitendum, nos et quando et quomodo natus sit, et quantus sit, humane infirmitatis contemplatione rimamur. Finis ergo fidei mee Christus est, finis fidei  mee Dei Filius est. Non licet mihi scire generationis seriem, non licet tamen nescire generationis fidem.

Et comminatus est eis, ne cui dicerent de illo. Et cepit docere illos, quoniam oportet Filium hominis multa pati, et reprobari a senioribus, et a summis sacerdotibus, etc. Idcirco se ante passionem et resurrectionem noluit predicari, ut, completo postea sanguinis sacramento, opportunius apostolis diceret: Euntes docete omnes gentes, baptizantes eos in nomine Patris, et Filii, et Spiritus sancti . Quia non prodesset publice predicari, et eius uulgari in populis maiestatem, quem post paululum flagellatum uisuri sint, et crucifixum, multa pati a senioribus et Scribis, et principibus sacerdotum. Et notandum, quod eum qui multa pati, et occidi, et resurgere debeat, Filium hominis appellat, quia, passo in carne Christo, diuinitas impassibilis mansit.

Et apprehendens eum Petrus cepit increpare eum. Quomodo increpauerit eum, Mattheus exponit apertius,  dicens: Et assumens eum Petrus cepit increpare illum dicens: Absit a te, Domine, non erit tibi hoc . Sepe diximus nimii ardoris atque amoris quam maximi fuisse Petrum in Dominum Saluatorem. Quia ergo post confessionem suam qua dixerat: Tu es Christus Filius Dei uiui, et premium Saluatoris quo audierat, secundum Mattheum: Beatus es, Simon Bariona, quia caro et sanguis non reuelauit tibi, sed Pater meus, qui in celis est, repente audit a Domino oportere eum ire in Hierosolymam, ibique multa pati a senioribus et Scribis, et principibus sacerdotum, et occidi, et tertia die resurgere, non uult destrui confessionem suam, nec putat fieri posse ut Dei Filius occidatur; apprehenditque eum in affectum suum, uel separatim ducit, ne presentibus ceteris condiscipulis magistrum uideatur arguere. Et cepit increpare illum amantis affectu, et optantis dicere: Absit a te, Domine: uel, ut melius habetur in Greco: Prouitius esto tibi, Domine, non  erit istud; hoc est, non potest fieri, nec recipiunt aures mee ut Dei Filius occidendus sit.

Qui conuersus, et uidens discipulos suos, comminatus est Petro, dicens: uade post me, satana. Satanas interpretatur aduersarius, siue contrarius. Quia contraria, inquit, loqueris uoluntati mee, debes aduersarius appellari. Multi putant quod non Petrus correptus sit, sed aduersarius spiritus, qui hec dicere apostolo suggerebat. Sed mihi error apostolicus, et de pietatis affectu ueniens, nunquam incentiuum uidebitur diaboli. uade, Satana, diabolo dicitur; uade post me Petrus audit. uade post me, hoc est, sequere sententiam meam. Quoniam non sapis que Dei sunt, sed que sunt hominum. Mee uoluntatis est et Patris, cuius ueni facere uoluntatem , ut pro hominum salute moriar; tu tuam tantum considerans uoluntatem, non uis granum tritici in terram cadere, ut multos fructus afferat .



HOMILIA LXXXu. IN DIE FESTO SANCTI WIGBERTHI.


Laudate et exsultate in Domino, dilectissimi fratres, qui deuotis mentibus ad solemnia sancti Wigberthi conuenistis, et Dominum Iesum Christum multimodis deuotissime laudibus collaudate, qui nunquam derelinquit sperantes in se, sed misericorditer nobis in hoc miserrimo mundi ergastulo constitutis, patronos pro nobis laudabiles intercedendum procurauit: quatenus per hos Christiane religionis imbuti, ferculisue satiati celestibus, spem celestium premiorum iam habere possimus, si illuc corde et opere sequamur. Ipse quoque Dominus noster iehsu Christus, omniumque creator sanctus, omnes sanctos condidit, et nullus unquam per se fit sanctus absque Dei larga prouidentia. Ideo quippe, sicut in sacris legimus Scripturis, ab Abel protomartyre, usque nunc glorificans sanctos et electos suos salutiferis in hoc mundo miraculis, qui mundialibus non fuerunt comprehensi illecebris,  sed omni quidem conamine mentis et corporis recte cogitando, atque ab omni iniquitate se continendo, diabolicis efficacissime resistebant suggestionibus: quapropter diuina exuberante gratia consortes et heredes sunt angelicis in celo sedibus, ubi nil ulterius desiderare queant, sed Domini Iesu Christi insatiabiliter uisione ac consortio supernorum ciuium perfruantur. Et ideo, fratres karissimi, assumamus nobis diuino suffragio arma et exempla illorum, qui per imaginabilem Dei adiuuamine fidem uicerunt regna transitoria, operati sunt iustitiam, adepti sunt promissiones: et sicut namque Dominus iehsu Christus ueridica in Euangelio uoce predixit, Sic luceat lux uestra coram hominibus, ut uideant opera uestra bona, et glorificent Patrem uestrum qui in celis est. Paulus sane egregius predicator premonuit, ita dicens: Non habemus hic manentem in cenoso mundo ciuitatem, sed futuram bonis operibus inquirimus. Quamobrem namque oportet  uos, qui sincerissimam apostolorum fidem tenetis, ut in omnibus sagaci atque infatigabili mente, quantum quiueritis, illos imitari studeatis; quia sicut legimus in sacris paginis, tantoque accensi fuerunt apostoli amore Christi, ut nec ullo modo tormentis uel minis regum, necnon etiam persecutionibus infidelium ab illo potuerunt auelli: sed firma fide et opere uel indissolubili caritate unanimiter perseuerantes, donec diuina ab hoc mundo uocatione celestia scandere meruerunt. Quid enim dicimus de uirginibus, quia humanis non sufficit ingeniis, de illis aliquid pro fragilitate carnis condignum scribere, uel imitari: quibus fuit una fides, immutabilis amor, caritas una: eratque illis uirginitas carnis, corpus intactum, uirginitas anime, fides incorrupta. Et ideo uero, quia fuerunt piis in Christo Domino studiis adornate, uirtutum palmas coronasque dignis acceperunt in celo premiis. De martyribus quoque quid dicendum est, qui panniculis  despectisque uestibus, corpora ad tormenta tradiderunt terrestria, quatenus Deum dominatorem omnium habere, et cum illo eternaliter regnare meruerint. Respuerunt florigeros huius mundi flores cum fallacibus curis, que homines insipientes commentis suis ludificant, totisque uiribus Dominum Christum dilexerunt: et propter hoc in celestibus thalamis regnat cum confessoribus  uel etiam omnibus sanctis. Legimus in diuinis historiis omnes diuersis ab huius mundi calle tribulationibus celestia scandere: de quorum scilicet omnium sanctissima uita aliquid nobis imitandum est, in quantum humana suppetit fragilitas, quia ad imaginem Dei facti sumus, sicut et illi: et ideo siquidem altithrono Deo nostras impollutas imagines reddere debemus, sicut alibi dicit, Imago Cesaris reddatur Cesari, imago Dei reddatur Deo: si non in comparatione illorum luculentam pro sanctitate habemus uitam, tamen quippe in desperationem que periculosa est, cadere,  Domini adminiculo non debemus, quia uniuerse uie Domini misericordia et ueritas suo fine distincte sunt. Etenim Omnipotentis benigna atque inffabilis uoluntas, nichilque discernit, nisi illud quod iustissime conuenit. Nemo uero de supra memoratis sanctis tam doctus fuit, qui summa non indiguerit misericordia: non enim ita ulli diuinorum bonorum sufficiunt augmenta, ut non semper amplius supersit, quod mens armata diuinis suffragiis, et intelligendum desideret, et gerendum. Quamobrem nemo de magnitudine iniquitatum suarum desperet, sicut alibi dicit: Nolo mortem peccatoris, sed ut conuertatur, et uiuat. Sed tamen uidelicet accelerande sunt medicine conuersationis [Lege conuersionis] ad Dominum, ne tempus correctionis atque emendationis pereat tarditate atque negligentia, quia nemini nostrum ultima dies nota est. Ideoque ueridicis Pauli sententiis aures cordis accommodemus, ubi dicit: Abiiciamus ergo opera tenebrarum, et induamus nos arma  lucis, sic ut in die honeste ambulemus. Nulla enim Domini nostri Iesu Christi opera misericordia uacant: quando homini et indulgentia consulit, et castigatione, et misericorditer prouidet temporalem austeritatem, ne eternam iuste inferat ultionem. Ideo uero nemo in huius uite itinere torpeat, ne in patria amenissimum perdat locum: idcirco qui Deum bona querit uoluntate, in quo est summum bonorum omnium, cuncta intra se bona perfectaque continens [F. continet]. Nil namque aliud querit, nisi sempiternum in celo gaudium. Queramus ergo Dominum, sicut iste beatus Dei famulus fecit, et propter hoc coram Deo et hominibus honoratur. Queramus illum armis cum quibus eum inuenire possimus: Deum diligendo, proximumque amando, eleemosynam dando, ecclesiam continuis orationibus frequentando, armisque semper diabolicis Domino donante resistendo, quia etiam per uarios casus mortalis uita, quasi mundi orbita cucurrit. Nemo in  hac uita gaudia habet certa, sed ab initio mundi usque huc multi deuiauerunt per ignorantiam, quia inter multa turbulenta et fallacia Deum nosse et amare difficile est. Propter hoc faciamus sicut propheta dicit: Querite Dominum dum inueniri potest, inuocate eum dum prope est. Derelinquat impius uiam suam, et uir iniquus cogitationes suas, et reuertatur ad Dominum, et miserebitur eius. Querite igitur bonum sine fine bonum, et persistite reperto: quia ueram etiam beatitudinem in summo Deo sitam esse necesse est, cui contradici nullo modo potest. Neque enim fas est homini cunctas diuine opere machinas uel ingenio comprehendere, uel explicare sermone. ueniet tempus quando que nunc specie gerimus, rerum ueritate capiamus. Hec uero strictim breuiterque attingimus: ceterum quid felicius, quidue salubrius, quam seruire Deo, qui mundum tantis gubernaculis regit, et omnes homines uult saluos fieri, et ad agnitionem ueritatis uenire: quatenus  sane cum generalis aduenerit dies, omnes leti pro bonis operibus, et Dei suffragio protecti, eternam beatitudinem una cum sanctis suis accipere mereamur.



HOMILIA LXXXuI. IN DIE FESTO SANCTI WIGBERTI SECUNDA.

Restat igitur adhuc aliquid de beato Wigbertho breui sermone narrare, qui tantis in hoc mundo beneficiis, omnibusque Christicolis claruit, ut merito totus Christianus populus summa ueneratione de solemnitate illius gaudeat: maxime namque nos, qui in suum apud Deum patrocinium hic et in futuro confidimus. Credimus siquidem illum in presentia Domini nostri Iesu Christi omnia posse impetrare, de quibus illum piis deuotisque poscit precibus, dum tanta in presentia populi miracula, sicut sepe audistis, pro eius laude nobilitauit. uidetis ergo, fratres karissimi, quanta humano generi gloria est, Deum deuota mente sequi, qui  nunquam in tribulationibus derelinquit sperantes in se, sed omnes qui pro amore illius florentem despiciunt mundum, eternis in celo gaudiis honorifice sublimat, sicut ipsa ueritas testatur, dicens: Qui autem diligit me, diligetur a Patre meo, et ego diligam eum, et manifestabo ei meipsum. Paulus quoque apostolus de diligentibus Deum dixit: Quod oculus non uidit, nec auris corporis audiuit, nec in cor hominis ascendit, que preparauit Deus diligentibus se. Erat quippe uir iste sanctus Wigbertus, sicut sacra fama narrat, omni dignitate preclarus, corde pro Dei amore letus, moribus semper compositus, in omni opere Dei strenuus; eius uero secreta conuersatio in uigiliis et orationibus, uel etiam in ieiuniis, in sanctitate uite, et signorum ostensione intelligi datur. Charitatem siquidem assiduus labor ostendit, quem quotidie pro Christi nomine sustinuit. Semper enim per omnes dies uite sue in diuino proficiens opere, Deo omnipotenti  amabilis pro eximiis operibus, et omni populo placabilis. Ab infantia enim cuncta que habere potuit, ad pietatis opus largifluis manibus tribuens: ut Christum pro nobis factum egenum, egens ipse sequeretur. Quis enim tam loquax in lingua, ut sigillatim omnia mirabilia uel beneficia, que per illum Deus operatur, assiduis explicare ualeat uerbis? Non enim de crastino cogitans, sed semper secundum Euangelium, de Dei confidens clementia, omnes ad se uenientes eternis pascebat ferculis: nullum, scilicet, in sua despiciebat angustia, sed semper diuino mestos reficiebat solamine, fraterno suffultus amore; cunctisque propter Deum prodesse satagebat, mente, uidelicet, et corpore ad sublimia erectus. Hospes et inops in mundo fuit; quamuis namque terrenis nutritus esset usibus, totisque semper uiribus celestia tractabat, quamobrem, scilicet, cum Domino equissimo, nec non et cum omnibus in celo habitatoribus eternaliter coronatur, ubi nunquam potest gaudiis fraudari, cui Christus ipse est  gaudium. Idcirco quippe nos quantum diuina suffragante gratia poterimus, illumque totis uiribus imitari studeamus, ut si talia in celestibus premia acquirere non poterimus, saltem aliquo in celo refrigerio non priuemur. Habemus ergo arma iustitie, sicut iste Dei famulus tenuit, Deum diligendo, proximumque sine simulatione amando, caritatem et pacem cum omnibus habendo, quia Christiane perfectionis est pacificum esse cum suis inimicis, spe correctionis, non consensu malignitatis, humilitatem et patientiam corde et opere ostendendo, quia malignus spiritus superbus hominem primum superbientem deduxit ad mortem, Christus quoque humilis hominem obedientem reduxit ad uitam. Simus namque pietatis et Christiane religionis amatores, misericordes, ad bonum opus unanimes, concordiam, que est custos uirtutum, firmiter custodientes, sicut alibi dicit: Cauete ergo, uiri, ne sit in uestris mentibus sententia discors: quod sapimus,  coniungat unus amor, quod uiuimus et intelligimus, uno eodemque constet studio. Nil firmum est dissociabile, et nil est in hominibus Deo placitum sine pace, nec munus amplissimum ad aram. Similiter etenim e contrario, diuinis armati suffragiis, fugiamus arma diaboli, id est, superbiam; omnia enim uitia in malis operibus tantum ualent, sola superbia in perfectis rectisque factis cauenda est, quia sine dubio frangit Deus omnem superbum, et semper superbis resistit Deus. Postea quoque toto nisu uel affectu cauenda est ebrietas, que est radix omnium mortalium ad peccandum. Iram, uidelicet, fugimus, que sepissime stomachando in proprium cadit luctum. Luxuriam et auaritiam, Deo donante, a nobis quasi uenenum expellimus; luxuria uero malesuada, mellisque sapore damnat in penas incorrigibiles. Nil namque in moderno tempore omne genus humanum tam miserabiliter deuastat, quam auaritia. Odium ergo et inuidiam a nostris cordibus respuimus, quia omnino non condecet  Christianum ut imaginem Dei in odio habeat; sed tamen in malis odimus prorsus malitiam, et diligimus creaturam. Discordiam quoque et fraudem diuinis munificentiis adiuti fugimus, nilque boni potest esse, ubi fraus et discordia regnant. Putet autem de his longius disputare. Omittimus malas, Domino adiuuante, syrenas, que hominum mentes assuefaciunt morbo, non liberant: tenemus illas uirtutes, in quibus est sola sanitas, et eterna felicitas. Ideoque, dilectissimi fratres, scitote quia in maxima egestate sunt diuites in hoc mundo, iustitie et ueritatis opes non habentes; qui autem altithrono Domino fideliter seruiunt, ea bona inueniunt que nullatenus perire possunt; parua enim sunt presentis seculi bona, in comparatione futurorum bonorum. Potest ergo unusquisque homo coactus dimittere temporalia bona, nunquam uero nisi per negligentiam et incuriam perdit eterna: quamobrem qui triumphale Christi signo signati estis, et  Domino opitulante uultis ancipitem superare uitam, in qua nil est aliud, nisi seductiones et infestationes, diligite semper moribus et operibus, quod uerus amator Christus iam habet; feruent enim mundi amatores pro damnis, proque pestiferis lucris; idcirco namque, quia mundus amaritudine et casu totus plenus est, et fluunt gaudia falsa. Appropinquate Deo bonis operibus, et appropinquabit uobis; querite illum non ficte, sed ueraciter, et inuenietis illum. Nullus, obsecro, dubitet in fide, nec de uenie largitione hesitet, nec de pie petitionis effectu, quia quanto fiducialius et benignius Deum deprecamur, tanto citius exaudiri mereamur. Fides enim omnibus bonis abundat, sicut in Euangelio ipse Saluator ait: Omnis enim qui cum fide petit, accipit: et qui querit inuenit, et pulsanti aperietur; et iterum: Omni habenti dabitur, et abundabit; ei autem qui non habet, et quod habet auferetur ab eo. Habemus igitur multa in diuinis paginulis exempla patrum  nostrorum; habemus etiam ante oculos exempla certissima, sicuti huius sancti uiri, cuius hodie festiuum celebramus diem, qui patriam cognationemque, et amicos seculares, feruente fide, pro amore Dei dereliquit, terrena contempsit cum pompaticis laudibus, ut celestia conquireret. Despiciamus quoque Domino suffragante mundum, et amemus cum preceptis eius Creatorem nostrum, quatenus per presentia bona que agimus, ad gaudia eterna felicitatis peruenire ualeamus, prestante Domino nostro Iesu Christo, qui patria uirtute trinus et unus uiuit et regnat in secula seculorum. Amen.



HOMILIA LXXXuII. IN DIE FESTO SANCTAE SCHOLASTICAE uIRGINIS.


In illo tempore, dixit iehsu discipulis suis parabolam hanc: Simile est regnum celorum thesauro abscondito, etc.

Lectio sancti Euangelii, fratres karissimi, quam  modo uestra caritas audiuit, magnum humanis mentibus celeste patefecit arcanum, monstrans nobis quod ipse, qui conditor est omnium Deus, ipse etiam sit nostre salutis Redemptor. Nam dans sepius parabolice discipulis a turbis sequentibus documenta uirtutum, aliquando clausis dabat dogmata dictis, ut propheta dicit: Aperiam in parabolis os meum, loquar propositiones ab initio seculi; ostendens quod ipse sit uera sapientia Patris, per quem omnia creata consistunt, dicente Salomone: Ego in altissimis inhabitabo, et thronus meus in columna nubis. Nam patefieri uolens quantum humanum sua pietate dilexerat genus, pro quo deitatis sue gloriam exinaniscens, formam nostre conditionis sumere non despexit. Idcirco multis figuraliter modis humanam similitudinem sumpsit, ut ipse ait:

Simile est regnum celorum homini negotiatori, querenti bonas margaritas. Optandum nobis est primitus humili prece, ut ille qui ausum loquendi non denegat,  quique promitit: Aperi os tuum, et ego adimplebo illud, ipse mentis nostre ligamina soluens, ad loquendum sue gratie tribuat incrementum. Inquirendum namque primitus est, quis iste negotiator sit tantus, qui non aliud nisi bonas margaritas emere cupiens, speciem sibi contulit celestis negotiatoris. Quis enim iste? quis uerus esse poterit, quam Christus Dei Filius, qui cum Deus sit immutabilis, formam nostre seruitutis suscipere non despexit, ut propheta dicit: Hic in terris uisus est, et cum hominibus conuersatus est. Et uidimus eum non habentem speciem, neque decorem, hic peccata nostra tulit; et qui est ante secula Deus, negotiator pro nobis factus est in fine seculorum, ut qui cuncta bene creauerat, humanis usibus perdita cernens, non aliter perfecte, nisi suis negotiis nos reparare prouidit. Nam quantum de primi hominis damno doluerit, quod paradisi gaudia amiserit, ipsa uite nostre aperte reconciliatio monstrat, quam non auro terre uena sublato,  quod Arabs mittit, et Indus, quod fures effodiunt et furantur, sed animam suam immaculatam pro nobis ponens chirographum nostre mortis destruxit; et tantis humilitatibus speciem glorie sue exinaniuit, ut non solum Filium hominis se dicat, cum sit per omnia Deus, sed etiam ut Psalmista dicit, profitetur: Sum uermis, et non homo, opprobrium hominum et abiectio plebis. Idcirco non solum sensibilium, sed etiam insensibilium creaturarum, formam sue diuinitatis uoluit comparari. Nam nunc sol iustitie, nunc angelus testamenti, nunc sponsus procedens de thalamo, nunc pastor bonus, nunc ouis sine uoce, nunc agnus innocens, nunc leo de tribu Iuda, nunc et uitis uera, et lux mundi, lapis angularis, nec non et uermis, et ostium dici uoluit; et ut Deo patri nos reconciliaret, etiam negotiator est factus. O Domine, quis hoc dicere auderet, nisi tu dixisses, qui nunquam falleris, qui ueritas uera es, qui sapientia perfecta es, in quo nichil potest esse, nisi summum bonum,  quod regnum sit simile celorum homini negotiatori, cum illud sit sine auaritie culpa, hic uero semper ambitiosis lucris negotia exercens, ut illud Salomonis: Malum est, malum est, dicit, omnis emptor, et cum recesserit, tunc gloriabitur. Et hoc respuens Psalmista dicat: Quia non cognoui negotiationes, introibo in potentias Domini. Cum et negotiatorum mos sit circuire nundinas, fallere mercatores incautos, decipere sacramentis simplices, uilius emere, carius uendere, uariis deceptionibus multos subuertere, et quod peius est, ut Sapientia dicit: Letantur, cum malefecerunt, et exsultant in rebus pessimis. Et illud Psalmiste: uerumtamen uani filii hominum, mendaces filii hominum in stateris, ut decipiant ipsi de uanitate sua in idipsum. uideamus quid sequitur.

 Querenti bonas margaritas. uere, ecce regni celorum bonus negotiator. Nam unde dubitari prius poterat, nunc mens facta est certa. Nam si non bonas quereret margaritas, regni celorum mercator non esset; ubi nullus nisi bonus inuenitur, ubi nullus intrat, qui pecuniam suam dat ad usuram, et munera accipit super innocentem. Scrutandum nec non est, de quo regno celorum Dominus dixerit, dum duobus modis intelligi potest. Nam aliud est regnum celorum, de quo dicit Psalmista: Celum celi Domino, terram autem dedit filiis hominum. Et illud: Celum mihi sedes est, terra autem scabellum pedum meorum. Hoc uero a diebus Ioannis Baptiste uim faciendo poterit obtinere, quisquis istius regni fecerit iustitie fructus. Aliud namque est, quod sancte Ecclesie typum tenens, bonos malosque una retinet caritate: iustos, ut perfectos mittat ad Christum, iniustos, pietatis patientia ut reuocet ad salutem. Certe isto in regno decem uirgines sunt, quinque sapientes et quinque fatue: ille suis lampadibus oleum  habentes, id est, sancti Spiritus dona; fatue non habendo, alienum emere inquirunt. Ille cum sponso in gaudium intrant, iste, a ianua excluse, horam neque diem sue sciunt salutis. De hoc uero in Euangelio dicit: Mittit angelos suos, et colligent de regno eius omnia scandala. In hoc uero etiam Ne in arca manens, que est sancta Ecclesia, munda et immunda animalia nutrit. Sequitur:

Inuenta autem una pretiosa margarita, dedit omnia sua et comparauit illam. Ecce enim qui multos querebat, unam emit, ut in Euangelio: Multi sunt uocati, pauci uero electi. Unam comparauit etiam, et pretiosam; illam, inquam, de qua in Canticis canticorum dicit: Una est columba mea, perfecta mea, et macula non est in ea. Ecce enim que fuit in Euangelio margarita, in cantico efficitur columba; et que ibi est pretiosa, hic facta est perfecta. Quia sancta Ecclesia margarita est per matrem bone operationis, ut Dominus dicit: Sic luceat lux uestra coram hominibus,  ut uideant uestra bona opera, et glorificent Patrem uestrum, qui in celis est. Et columba est per simplicitatis naturam, Domino dicente: Estote prudentes sicut serpentes, et simplices sicut columbe. uere pro hac omnia Christus dare dignatus est sua, id est, animam et sanguinem, et sic emere illam. Hec est sancta Ecclesia in terris, hec est Hierusalem sancta in celis, ornata omni lapide pretioso, in cuius portis Apostolorum nomina et margarite fulgent, cuius et per omnes uicos ab uniuersis Alleluia canitur; que non oculata fenestris solem inquirit, qui diurnis fulget in horis, ut canas frugum faciat aristas, et uariis tota depingat floribus arua, et nunc eo accurrat in arcem [a 1Kb] , nunc tenet occiduas umbras. Nec illa est Hierusalem quam Dominus uidens fleuit super illam, cuius et sempiternas predicat ruinas, quamque deuastauit tyrannus, et celsa strauit menia terris, sed illa que uera est uisio pacis, de qua Psalmista dicit: Hec requies mea in seculum seculi; hic  habitabo, quoniam preelegi eam. Nam huius lumen non solis est iam dicti, sed illius qui nescit occasum, ubi splendor et templum Deus est, et agnus. Sed dignum est in his altius aliquid explorare. Nam quid potest esse uerius, quam ut ista margarita sit, que tanta uenustate, tantoque nitore placet, ut omnia tradantur eius in comparatione? forsitan ista est hortus conclusus, fons signatus, porta clausa, quam propheta intuens dicit: Porta hec clausa erit, et non aperietur, et uir non transiet per eam, quia Dominus Deus ingressus est per eam, et erit clausa. An fortassis ista est de qua Psalmista dicit: Astitit regina a dextris tuis in uestitu deaurato, circumamicta uarietate. Et quare hoc? quia: Concupiuit Rex speciem tuam, idcirco, quia macula non est in te. uere hec est regina tota pulchra, immaculata: idcirco hanc  elegit Dominus in hereditatem sibi, de qua etiam carnem sumere non despexit. Et uideamus quid sequitur:

A dextris stat regina, quia uie que a dextris sunt, nouit Dominus. In uestitu deaurato, circumamicta uarietate. Hec uarietas reginarum est cultus, qua diuersitate operum precellat cunctis, non colore, uel stamine, quod seres mittit foris, sed que uirtutum operum fulget in actu, nec pingitur coloribus fucis, nec croceis arte depictis, sed est sacris uariata figuris. Quia dum Abel munus, dum Abrahe obedientie fidem, dum Isaac hostiam, dum Iacob titulum oleo unctum, dum Ioseph cernimus uenundationem, dum Lot hospitium, dum Melchisedech sacrificium, dum Dauid stratum cilicinum, dum Zachei decimas, trium puerorum caminum, nec non et prophetarum uaticinia, apostolorum martyrumque cruoris ruborem, uirginum candoris ruborem, confessorum documenta salutis, quid in his aliud, nisi uarietas fulget? Hac Paulus uarietate micat cum dicit: Quis nos separabit  a caritate Christi? tribulatio, an angustia, an fames, an nuditas, an periculum? et illud: Ter uirgis cesus sum, semel lapidatus sum, ter naufragium pertuli, et reliqua. Et Petrus: Obedire oportet Deo magis quam hominibus. Hac denique uarietate operum eternorum omnes sancti fulgent, ut sol in regno Patris Dei.

His breuiter prelibatis, fratres karissimi, quia beate Scholastice natalitia colimus, libet de eius uite meritis aliquid de uita beatissimi Benedicti huic opusculo introducere, ut quante excellentie sanctitatis fuerit, silentio non tegatur. Sed primitus omnipotenti Deo preces mittamus, qui omnia in sapientia fecit, ut ipse donare dignetur, quia dignatus est dicere: Qui sitit, ueniat et bibat, et: De uentre eius fluent aque uiue, ut cepta sic digne prosequamur, ut tante festiuitatis pertineat ad honorem, et uestre caritati prebeat incrementum. Soror namque eius Scholastica omnipotenti Domino ab ipso infantie tempore dicata, ad eam semel per annum uenire  consueuerat. Primitus quidem uirtutem tanti nominis inquiramus, ut suo decore oratio decurrat. Scholastica enim a schola deriuatur, que est sapientie nutrix; ab ipsa autem omnis doctrina sapientie surgit, ab ipsa uirtutum omnium norma concrescit, et tota uirtus anime procax fit ad discendum bona et mala, ut recto limite currere possit uiam salutis, qualiter peritura mundi despiciat, celestia semper mansura concupiscat, ne oberrans bonum ducat pro malo, malum pro bono, tenebras pro luce, et lucem pro tenebris, amarum pro dulci, et dulce pro amaro, et discernere possit, que uirtus sit spiritus, que carnis, ne indiscrete cuncta peragens, ibi bonum eligere speret ubi tota est malitie norma: ut est illud, Qui non fuerit discipulus ueritatis, erit magister erroris. Sed uideamus quis huius tante sororis possit esse germanus per omnia Benedictus non solum nomine, sed et opere; non solum in terris, sed etiam in celis. Ista non philosophorum schola scholastica  facta, sed Christi, mundi ludibria ab infantia fugiens, celestem sibi sponsum aptauit; iste uero a pueritie sue tempore abrupta uitiorum, et litterarum mundanarum Rome studia cernens, senili corde eum quem in ingressu mundi posuerat retraxit pedem. Quam felix Nursie tellus, tales que mittit alumnos! Nam Canopica regna aurea mittunt tyrannos. Tu Christo proles super ethera dignos. O felicia tante uiscera matris, que tali germine soboles mundo dedere, id est benedictionis et sapientie. uere ista est illa fertilis gleba, que sumpto semine aliud centesimum, aliud sexagesimum fructum produxit. Sed cur semel in anno sancta soror ueniebas? forsitan longitudine itineris a tua tenera planta formidabas? an munus parabas quod ferres? an forsitan tantum, et semel in anno fecundabat bonus frater rore uerbi celestis, ut madefacta mentium prata sufficerent ad incrementum salutis? an in mente habebas illud Salomonis, Prohibe pedem tuum de domo proximi tui,  ne forte sanatus oderit te? et illud. Mel inuenisti, fili mi, comede quod sufficit tibi, ne forte satiatus euomas illud. Sic sic agant omnes sorores, non densis gressibus fratrum limina frequentent, non carnalia basia requirant, non ineptas resonent fabulas: non munus deferant tantum, quod tela depingit, uel magistra manus adornat: non olfactoriola, non uariorum placentas saporum, sed cum Scholastica sacra Benedicti fratris requirite scholam, ut magis cibo celesti quam dono terreno satiati, reuerti ad propria queatis. Sequitur.

Ad quam uir Dei non longe extra ianuam in possessione monasterii descendebat. Quam sanctus, quam pudicus, quam discretus accessus: ut fragilis sexus non lassesceret, obuius frater occurrit, ne forte labor itineris frangeret mentis deuotionem: an illicitum cernebat ut tanti limen cenobii calcari femineo pede debuisset? an forsitan secularium latratus uitabat, qui bonos monachorum mores canino more deuastant, et hoc credant in illis quod suis  malis actibus agere non recusant? Et si hoc de tanto Patre sperare illicitum esset, de tenerioribus discipulis inflato gutture crisparent cachinnos. Idcirco non in secularium, sed in propriis possessionibus descendebat Pater almificus. Se uitur:

Quadam uero die uenit ex more, atque ad eam cum discipulis uenerabilis eius descendit frater. Ex more enim uenit, quia ex bona consuetudine mentis appropinquabat, et fide non ficta. Quam sanctus accessus, quam sanctus aduentus, quam pius cursus, qui magis amore mentis currebat ad Christum, quam deuotione pedum ad fratrem, imo et ad Christum fratrem! Nam et ipse dicit, Si quis fecerit uoluntatem Patris mei qui in celis est, ipse meus frater, soror et mater est. Sed quali deuotione ista currat, Psalmista dicit, Sicut ceruus desiderat ad fontes aquarum, ita desiderat anima mea ad te Deus. Sed quare Psalmista metaphorice cerui proposuerit mentionem, ut ita currat anima ad Deum ut ceruus ad fontem, non  uacua mysteriis manent. Nunquid solus ceruus et non columba, turtur et passer fontem requirit? Sed aliter ceruus, aliter columba ad fontis amnem recurrunt. Iste cursu pedum, ista erio uolatu descendit: iste insecutus frequenter arte uenatorum lassabundus currit ad aquam, hec uero infatigata solita accedit. Quod si mystice pensare uolumus, inuisibilis anima uisibilis animalis habet formam, qua uno cursu fatigationis, hic pergit ad fontem terrenum, hec ad fontem celestem; iste fatigatus uocibus canum, ista consecuta spiritibus malignis, pro quo ad fontem illum currendum est, qui est fons uiuus, puteus domus Iacob, ex quo aque uena salientis ebullit in uitam eternam. Certe tanta soror tali fide uenit ad fratrem. Nam aliter eger, aliter sospes ad medicum uadit: iste ut sanus sanum uisitet, iste ut languentem sanus procuret. Nam et ad fontem aliter sitiens festinat, aliter crapulatus a uino. Iste ut hausto refocillet mentem, ille ut recto itinere insitiens pergat. Soror  uero ista in tanto fratre ambas gratias cernens, sapiente pede infatigata uenit: prius, ut sana sanum uisitet; sequenter, ut egram non corpore, sed mente curet documento salutis: quia nec ipsa astra munda sunt in conspectu Dei, et secundum Apostolum, nec infans unius diei. Sequitur:

Qui totum diem in Dei laudibus sacrisque colloquiis ducentes, incumbentibus iam noctis tenebris, simul accepere cibum. Beata talis uisio parentum, pre oculis habentes Domini preceptum, Primum querite regnum Dei, et iustitiam eius, et hec omnia adiicientur uobis. Beata talia fercula, ubi prius ponitur panis angelorum quam hominum, et ubi prius refocillatur mens quam uenter. Nam hic reponitur cibus, qui placere possit mense celesti; ibi uero esca manet, quam indigeries corporis mittit. Et beatus sermo, qui toto diei spatio protelatur laude diuina, et qui a primo lucis ortu usque ad occasum, alternatim reciprocantur predicamina sacrosancta. Sequitur.

 Cumque adhuc ad mensam considerent, et inter sacra colloquia tardior se hora protraheret, eadem sanctimonialis femina soror eius eum rogabat dicens: Queso te ne ista nocte me deseras, ut usque mane aliquid de celestis uite gaudiis loquamur. Ad mensam sedent, cibum sumunt, uno dente caritatis ruminant panem, et colloquia sacra, ut unum esset os, quo terrenum panem frangerent et celestem. Nam uenter plenus cibo, mens erat adhuc ieiuna uerbo salutis: idcirco quasi famelica rogat, ut diuinis cibariis mentem satiaret periucundus celestis usque in lucem, ut qui fuerat luce diei magister, fieret etiam inter tenebras doctor herilis. Sequitur.

Cui ille respondit, Quid est, quid loqueris, soror? manere extra cellam nullatenus possum. Ecce percontatur frater sororem, magister discipulam, sanctus sanctam, quasi non sciens, quid dixerit soror. Sed ista inquisitio magis irascentis est, quam interrogantis,  dum bene Pater audisset quod soror rogauerit. Tanquam si diceret, Non bene est hoc quod rogas, ut insolitus extra cellam maneam, quod implere minime possum. O sanctitatis amator, quare germane denegas quod etiam extraneis prebes? sed hoc religio faciat, non causa doloris. Scis Domini preceptum, Qui diligit patrem, aut matrem, aut fratrem, uel sororem plus quam me, non est me dignus. Ideoque ad assuetum recurris orationis locum, ubi magis Deo quam sorori solitus es adherere. Sed presumenti uoce dicimus, Nunquid non Deus hic est, ubi bona soror sacramenta Dei perquirit, cum ipse dicat, Ubi duo uel tres congregati fuerint in nomine meo, in medio eorum sum? Ecce non rogat ut longo te tempore cernat more parentum, sed unius noctis spatium poscit, quo prebeas colloquia sacra. Quam dure attendis, sancte frater, preces sororis, ob tue causam sacre religionis. Illa bene querit, ut a te habeat; tu similiter ut redeas; illa fide, tu fide: illa amore Dei, tu pariter ut illa: illa ut cum sorore  in predicatione tempus noctis exsoluas, tu ut cum fratribus solitas Domino referas laudes. Sed quis e duobus melius, sequens sententia monstrat. Tanta uero erat celi serenitas, ut nulla in ere nubes appareret. uere nulla nubes esse potuit, ubi erat lux uera, que illuminat omnem hominem uenientem in hunc mundum. Sequitur.

Sanctimonialis autem femina cum uerba fratris negantis audisset, insertas digitis manus super mensam posuit, et caput in manibus omnipotentem Dominum rogatura declinauit. Dic, uirgo beata, cuius te schola docuit, que contra magistrum sententiam proponis? Nunquid non dicit, Perfectus omnis discipulus erit, si sit sicut magister eius? et in Euangelio inquit, Nesciat sinistra tua quid faciat dextera tua: et tu ambas manus innectis? et illud, Mittite in dexteram nauigii rete, et tu utroque latere recte immergis? Ille a dextris oues collocat, tu etiam in sinistra? Psalmista hinc a dextris ponit dicens, Dicit  Dominus Domino meo, Sede a dextris meis: nec non, Dextera Domini fecit uirtutem, dextera Domini exaltauit me. Et in Cantico, Dextera tua, Domine, glorificata est in uirtute, etc. Et tu ista derogans, non solum manus implectis, sed etiam digitos inseris? Dominus dicit in Euangelio, Tu autem cum oraueris, intra in cubiculum tuum et clauso ostio ora Patrem tuum: et tu ad cenam sedens, ante humanos oculos preces lacrymasque fundis? Sed quam laudanda sunt tua facta, o sanctissima feminarum! Quid tu in conclaui facis, quando talia patenti celo peragis? Nam ideo tibi una est dextra leuaque pars, quia fabricam attendis illius qui nullam habet sinistram; ut dicit: uidit Deus cuncta que fecerat, et erant ualde bona. Et in Cantico canticorum, Leua eius sub capite meo, et dextera illius amplexabitur me. Et in Psalm.: Manus tue fecerunt me, plasmauere me. Et illud in Cantico: Manus mee stillauere myrrham. Hac quippe auctoritate, quam pulchre tue manus complexe  consistunt, super quas caput reclinans, imbrem celitus lacrymans effudisti. Sed quod caput, Apostolus dicat, Caput mulieris uir, caput uiri Deus. Nam cuius uiri, nisi illius, unde propheta dicit, uir oriens nomen eius? Ecce ille qui pro salute omnium in cruce inclinato capite tradidit spiritum, suo capite nunc tuas declinauit in palmas, ut sui mysterii, quod mente querebas arcanum, tibi manaret ab astris: que tantum insertis digitis egisti miraculum, quid faceres, si palmas extendisses ad preces? Cumque leuaret de mensa caput, tante coruscationis et tonitrui uirtus, tantaque inundatio pluuie erupit, ut neque uenerabilis Benedictus, neque fratres qui cum eo aderant, extra loci limen, quo consederant, pedem mouere potuissent. Quam noua miracula mundo, quam cunctis laudanda preconia seclis: ubi nulla erat umbra nubis, er intonat clamoribus omnis, et densa tonitrua sonant, ubi nullius erat concussio uenti. Nam unus fons oculorum, et mensam rigabat  lacrymis, et ether imbribus arua, Stet nunc sancta caritas fixa, stent immobiles pedes fraterni: quod soror poscit, non deneget dilectio fratris; da uolens, nolens, pernox, sacra colloquia Pater. Ecce ista preceptum Domini complet, Petit ut accipiat, querit ut inueniat, pulsat ut aperiatur ei. Quid petit, ipsa dicat: Ut usque mane aliquid de celestis uite gaudiis loquamur. Nam ideo descendisti obuius, ut ista dona proferres: perfice quod cepisti. Nam non initio premium exstat, sed in fine operum bonorum. Idcirco e superis fudit Dominus imbrem, ut tu non deneges predicaminum amnem. uere non poscit munus caducum, sed regni celestis expetit lucrum. Sequitur. Sanctimonialis autem femina caput in manibus declinans, lacrymarum fluuios in mensa fuderat, per quos serenitatem eris ad pluuiam traxit: nec paulo tardius post orationem inundatio illa secuta est. Sed tanta fuit conuenientia orationis et inundationis, ut de mensa caput iam cum tonitru leuaret, quatenus unum idemque esset momentum et leuare caput, et  pluuiam deponere. Quam bonus Deus Isrel rectis corde, quam pie anime querenti illum? Ecce qui scrutator est mentium, et corda omnium cernit, qui per Psalmistam dicit, Inuocabit me, et ego exaudiam eum: cum ipso sum in tribulatione. Ecce non distulit, non multas expediuit preces, sed in ictu oculi, et puncto cordis petenti tribuit donum. Nam leuato de manibus capite, una fuit conuenientia orationis et inundationis. Gaude et letare, uirorum sanctissime, quia ecce tenes quod uoluisti, ecce habes quod semper quesisti: ecce miracula cernis insignia, celo terreque probata. uere si non negasses quod expetebas, non fuerant signa humanis oculis nata, que toto semper mundo lectio sacra sonat. Ecce iam Scholastice nomen uirtutum laude coruscat, ecce illius miracula plebs sancta congaudet, ecce quam cultasti surculo celesti fructus fert signorum. Sequitur.

Tunc uir Dei inter coruscos tonitrus atque ingentis  pluuie inundationem, uidens se ad monasterium non posse remeare, cepit conqueri contristatus, dicens, Parcat tibi omnipotens Deus, soror, quid est quod fecisti? Quare queris, uir Dei, quid soror fecerit? Nunquid non cernis quid ipsa fecerit? nunquid non uides pluuie guttas? Nunquid non audis concrepantes mugitus etheris? Nunquid non sentis miracula coruscare, signa fluere, fundamina domus contremiscere, et dicis, Quid fecisti? Nunquid ipsa hoc fecit, quod magis tua sancta negatio fecit, quia si non negasses, miraculum non eueniret. Hoc Christus gessit pietatis amator. Nam petenti Chananee mulieri preces audire distulit, ut eius fidem faceret acutiorem, ut querenti catello micas, filii daretur panis. Sed illa ut extranea a finibus tunc uenit, iam non extranea a consortio Christi: ista uero a cunabulis Christo dicata, cum Maria gloriosa uirgine audire meruit, Optimam partem elegit. Et quare, Pater, contristatus dicis, Parcat tibi omnipotens  Deus, soror, quid est quod fecisti? O uir Dei, tibi hominum mentes patescunt, tibi er numismata fundit, tibi arida dolia oleum manant, tibi alta profundi laci ferrum reducunt ab imo, ipsi inferi animam reddunt, et nunc quasi contristatus nesciens dicis, Quid fecisti? O pater beate, si fas est dicere, quantum fuerat iustius dicere, Parcat mihi omnipotens Deus, qui tuas bonas non audio preces, quam dicere, Parcat tibi omnipotens Deus, quid est quod fecisti? hoc est illud Salominis: Argue sapientem, et diliget te. Sequitur. Cui illa respondit: Ecce te rogaui, et audire me noluisti; rogaui Dominum meum, et adiuuit me. Subaudiatur: Te quidem rogaui ut fratrem, sed tu ut germanam noluisti audire. Sperabam ut mente haberes uiscera matris, partus dolorem, lacteas mammas, cunas nutricis, lauacra obstetricis, fascias temporales, quibus infantia olim nutriuit: sed tu me noluisti audire, et magis festinabas ad fratres, quos tibi sola caritas Christi facit  germanos, quos, etiam nescis a quo limite ad tua cunabula hos mundus transmittat. Idcirco rogaui Dominum meum, et audiuit me. Tu non attendebas, quod unus pater amborum contulit membra, tu non cernebas unam nobis mansionem esse inter uteri septa; idcirco ad illum Patrem cucurri qui nobis animam dedit, qui terrena tribuit, et celestia non denegauit: Modo ergo si potes, egredere, et me dimissa, ad monasterium redi : modo enim, quando tibi omnipotens Deus itinera clausit: modo, quando aditum eundi denegauit: modo si potes, me dimissa, ad monasterium redi. Et cur, Pater, fatigaris? nunquid non hic est monasterium ubi tu es, qui caput es omnium monasteriorum, et doctor omnium monachorum, dum non locus hominem, sed homo sanctificet locum? Sta nunc, Pater sanctissime, inuitus, ut alterius diei sol tibi prebeat gressus. Sequitur. Ipse autem exire extra tectum non ualens, qui manere sponte noluit in loco, mansit inuitus. Quam multis sanctis  uiris factus es, uir Dei, compar, qui inuiti fecerunt bonorum facta. Nam Iacob inuitus fratrem fugit, qui postea rediit cum multis: sic Ioseph inuitus pergit ad sedem ut doctor fieret populo Dei: sic Daniel uadit Babylonicam ad arcem, ut primus fieret sapientibus cunctis: sic Saulus inuitus factus est Paulus, ut fieret gentium predicator. Ideoque tua non requiescat caritas, sancte uir, stare inuitus, ut Christi tribuat documenta salutis. Sequitur.

Sicque factum est ut noctem totam peruigilem ducerent atque per sacra spiritalis uite colloquia sese uicaria relatione satiarent. Ecce nunc noua spiritalia gaudia surgunt, quia negans prius, factus est nunc attributor celestis: et colloquiis sacris uicaria relatione se satiant, qui prius erant a concordia discordes. Quanta sunt, omnipotens, tua mirabilia, Deus? nam omnia proba uoluisti, fecisti, et non est qui resistat maiestatis potestati tue. Ideoque laudant te celi, er, terra, mare, et cuncta que in eis sunt:  quia semper innouas signa, et mirabilia tua, ut te totus orbis agnoscat suum esse redemptorem. Da iam pius pio Patri Benedicto iter redeundi ad cellam, stringe erium amnem, tolle pluuie guttas, da serenitatis solem, ut qui letus accessit, gaudens recedat: ut simul eius soror ualedicens fratri, ad propria reuertatur, ut simul gaudentes et exsultantes tuo de munere ad sua tecta uehantur. Sequitur. Quia de re dixi eum uoluisse aliquid, sed minime potuisse: quia si uenerabilis uiri mentem aspicimus, dubium non est quod eamdem serenitatem uoluerit in qua descenderat permanere. Sed contra hoc quod uoluit in uirtute omnipotentis Dei ex femineo pectore miraculum inuenit. Nec mirum quod plus illo femina, que diu fratrem uidere cupiebat, in eodem tempore ualuit; quia enim, iuxta Ioannis uocem Deus caritas est, iusto ualde iudicio illa plus potuit que plus amauit. Breui sermone de his disserendum non est, nam secundum grammaticos, caritas media species  est, dum inter bonos et malos caritas esse possit, et inter latrones et pios, ut est illud: Perfecta caritas foras mittit timorem. Certe si perfecta est ista que inter bonos foras mittit timorem, imperfecta nichilominus fore creditur que inter malos ac superbos nequitie concordiam prestat. Sic in passione Domini Pilatus Iesum mittens Herodi, a quo iehsu ad Pilatum iterum remissus, amici facti sunt Herodes et Pilatus in ipsa die, nam antea inimici erant ad inuicem. Sed hec est perfecta caritas, que Deus est, que hic plus una potuit quam altera, de qua dicit Apostolus: Charitas Dei diffusa est in cordibus nostris per Spiritum sanctum qui datus est nobis. Sequitur.

Cumque die altero eadem uenerabilis femina ad cellam propriam recessisset, uir Dei ad monasterium rediit: et ecce cum post triduum in cella consistens, eleuatis in era oculis, uidit eiusdem sororis sue animam de eius corpore egressam, in columbe  specie celi secreta penetrare. Quam felices sunt oculi, qui animas possunt contemplari beatas, qui carnali intuitu spiritalia cernere queunt! Ista luminaria non adiacent in fundamine frontis, sed intus renitescunt ad cordis fenestras; de quibus dicit: Qui sunt isti qui ut nubes uolant, et sicut columbe ad fenestras suas. Ecce iam, Benedicte Pater, ista columba ad tuas iam cordis uolat fenestras, ut tue sororis animam per eas transiens, ad celestem illam deferat portam: ut illa fieret ductrix anima tante, que fuit auis quondam portatrix ad arcam reddita pacis. Quam felix ales talibus mysteriis compta, que meruit etiam super Dominum Christum Spiritum sanctum ferre. Ista frequens obsequiis instat regis eterni, ista assuetis pennis deargentatis auro dorsa refulgens, paradiso nuntia defert. De hac in Cantico canticorum dicit: Surge, amica mea sponsa, et ueni: columba mea in foraminibus petre, in cauerna macerie. Sequitur.

Qui tante eius glorie congaudens, omnipotenti  Deo in hymnis et laudibus gratias egit, eiusque obitum fratribus denuntiauit. Denuntiauit enim sanctus Pater fratribus, quod meruit sacro intuitu cernere secretum: et talibus congaudens uotis, omnipotenti Deo gratias egit, quia quam ante triduum rore uerbi celestis perfuderat, ad etherea regna in columbe specie scandere cernit. Sequitur.

Quos etiam protinus misit, ut eius corpus ad monasterium deferrent, atque in sepulcro quod sibi ipse parauerat, ponerent. Quo facto contigit ut quorum mens una semper in Domino fuerat, eorum quoque corpora nec sepultura separaret. Ecce, fratres, margarita celestis a negotiatore dudum empta, aptatur celestibus ornamentis, iam inter lilia candentia pascens, sequitur Agnum quocunque ierit. Ecce in paradiso Domini ab angelis collocatur, ecce in terris monachorum manibus aptatur in tumulo fratris, ut munus quod una mater contulit, nec celi ianua nec terre sepultura separaret: et quibus una  fuit semper mens in Christo, una esset corporum arca. Ecce reparata sunt tua damna, paradise. Ecce uirgo Dei manu formata, quam de tuo pestifer hostis abstulit loco, iam redit ad culmina celi, iam recognoscit sui palmam structoris: iam quia uicta fuit, uictrix calcat hostis colla maligni. Dic dic, inferni minister, dic, tartarce miles, dic, orcigenum genus omnium uenenorum fraude repletum, quid tibi fecit plasma sanctissimum Dei, quid tibi nocuit femina bene formata? Quaue causa ultro te consiliarius iniecisti, ut manducaret quod tuum non fuit? dic, pestifer fur, quia non potuisti rapere partem regni Dei, ideo uoluisti rapere per serpentem creaturam Dei, imo qualis Dominus, talem famulam mittit. Tu serpens lubricus, ille serpens tortuosus; tu omni dolore plenus, ille omni ueneno; tu mortis consilia dans, ille suis organis sibilans, mortis consilia propinat. Nunquid non potuisti in paradiso Dei aliud animal inuenire, quod tuis uotis concordaret, nisi  serpentem? uere non. Tu callidior angelis sanctis, ille callidior animantibus cunctis; tu bonus in celo formatus es, sponte malus effectus es, ille bonus in paradiso creatus est, per te reus electus est. uirgo Dei, plasma Dei, femina Dei, bona creata est, per te et serpentem illicita gustando effecta est peccatrix. Quid, demens, de his tibi profuit? Tu tibi perpetuos ignes cumulasti, ille terram comedet cunctis diebus: tu catenis igneis illigatus, ille omnium ira perimitur, calcaneis tunditur, uerberibus flagellatur. ue ue per omnia uobis! Ecce femina reparata est sanguine Christi, ecce pro amissione terreni paradisi, illa nunc culmina celi retinet, unde preceps ruisti: uersum est fel tuum in dulcedinem mellis, fraus maligna tua in reparatione [F. reparationem] omnium salutem [F. salutis]. Perforata est maxilla gutturis tui, neminem mordens, neminem uorans sine Deo uolente; et si quem uoraueris, pietate Dei prefocatus cum sanguine reiicies illum, et de uisceribus tuis abstrahet  illum Deus. Gaude iam, uirgo Dei, tantis sublimata triumphis, exsulta Benedicte Pater sanctissime Patrum, doctor dulcissime doctorum, quia consummatis operibus sanctis, pariter congaudetis super regna polorum. Intercedite pro uobis commissis, postulate pro nobis afflictis, rogate pro nostris delictis, poscite Christum non solum pro monachis commissis, sed etiam pro uestris ancillis, ut omnis etas, omnis sexus, omnis ordo, qui uestris preceptis colla submittunt, peritura mundi despiciant, gaudia eterna concupiscant, regna beata appetant, prospera animarum et corporum percipiant. Nulla diabolica fraude molestentur, nullis incursionibus malignorum affligantur, nullisque calamitatibus annichilentur. Euge, Pater beate, faue precantibus, appone aures precibus famulorum tuorum, da ueniam poscentibus, da dona querentibus, parce peccantibus: quia tu pastores, nos uero oues, audi balatus ouium tuarum, trahe me post te, ut ueniamus ad te, ut illic uera pascua inueniamus ubi sunt uera gaudia sempiterna. Redde Deo talenta  cumulata de nobis; reporta cum usuris credita dona doctrinarum, meque indignum huius operis presumptorem, tuis coniunge seruulis sacris, ut cum omni grege commisso premia uite assequamur, ut tibi dicatur a Deo: Euge, serue bone et fidelis, quia super pauca fuisti fidelis, supra multa te constituam: intra, cum his omnibus tibi creditis, in gaudium Domini tui, prestante ipso qui digna promittere gaudia dignatus est suis famulis, qui uiuit et regnat per cuncta secula seculorum. Amen.



HOMILIA LXXXuIII. DE SIMONE ET IUDA.

Simon et Iudas apostoli Domini, ingressi regionem Persidis per uoluntatem Dei, inuenerunt duos magos, Zaren et Arfaxat, qui fugerunt a facie Matthei apostoli de Aethiopia, et iam amplius non poterant loqui propter uirtutem apostolorum. Tunc uenit coram eis uarradas, dux Badinomorum, et fecit  eos inquirere suos pontifices, ut dicant exitum belli; et ait unus ex eis: Non possum loqui. Dixerunt apostoli: Nos permittimus eos loqui, ut tu cognoscas mendacia tuorum pontificum. uenerunt et nuntiauerunt regi quod iret ad bellum et uinceretur; sed cum seruarent illi eum, apostoli dixerunt, quod altera die hora tertia tui nuntii quos misisti, afferent tibi munera, et firmabis pacem; et sic factum est. Pontifices mala contra apostolos fecerant, et serpentes per incantationem, et apostoli acceperunt eos in pallia sua, et iactauerunt eos contra pontifices, et ceperunt eos comedere, et ipsi ceperunt ululare quasi lupi. Rex dicebat apostolis: Permitte eos occidere; responderunt: Nos non sumus missi occidere, sed uiuificare. Et dixerunt serpentibus: In nomine Domini nostri Iesu Christi, uenenum quod infunditis, auferte, et redite ad loca uestra; et fecerunt. Sex mensibus morati sunt ibi, et baptizati sunt ab eis sex millia hominum, exceptis paruulis et  mulieribus, et rex primum: et ordinauerunt episcopum Abidam, qui uenerat cum eis; auide sequebantur eum turbe, et eo amplius ducenti uiri passionem receperunt ipsi: et solemnitas passionis eorum celebratur u Calend. Nouemb., et uiuunt in eterna requie.



HOMILIA LXXXIX.

Ezechiel propheta uidit quamdam arborem, habentem quatuor radices circa quatuor partes mundi extensas, in qua erant tres rami, qui penetrabant celum, et erant ibi septem folia; in medio eius erat sol et luna, et duodecim stelle. Per quatuor radices intelligimus quatuor euangelistas. Sicut enim quatuor radices erant circa quatuor partes mundi extense, ita predicatio quatuor euangelistarum fuit extensa. Unde Dauid: In omnem terram exiuit sonus eorum, etc. Per tres ramos fidem Trinitatis, scilicet, Patris, et Filii, et Spiritus sancti. Per septem folia,  intelligimus septem dona Spiritus sancti. Unde Dauid in alio loco: Et folium eius non decidet. Per solem in medio positum, intelligimus Dominum nostrum Iesum Christum, qui dicitur Sol iustitie: per lunam intelligimus sanctam Ecclesiam; sicut luna crescit et decrescit, sic sancta Ecclesia crescit in bonis uirtutibus, et decrescit amittendo eas. Per duodecim stellas, duodecim apostoli significantur. Sicut luna et stelle recipiunt splendorem a sole, ita Ecclesia et apostoli recipiunt lumen a Christo, et gratiam Spiritus sancti. Per arborem, intelligimus Mariam matrem Domini, de qua dicitur: Egredietur uirga de radice Iesse, et flos de radice eius ascendet. Sicut sol erat positus in medio arboris, ita Christus fuit positus in medio utero uirginis; et sicut sol nascitur in oriente, et cadit in occidentem, et gyrat orbem terrarum, ita Dominus noster iehsu Christus uoluit nasci in utero uirginis: et quia ut Domini est, ipse est uerus sol iustitie, et uera lux, ut ait Ioannes: Ille est uera lux que illuminat omnem hominem  uenientem in hunc mundum. Nos eum deprecemur, ut ille dignetur illuminare corda, et tenebras uitiorum abolere, ut eo ducente ad celestem patriam peruenire ualeamus.



HOMILIA XC. DE SANCTO BARTHOLOMAEO.

Cum uenisset beatus Bartholomeus in Indiam, introiuit in templum ubi erat demon, nomine Astarot, et cepit manere quasi peregrinus. De hoc dicebant homines illius terre, quod sanabat omnes infirmos: et tunc uenerunt ibi multi de longinquis regionibus, et querere eum omnes ut eos sanaret. Ipse uero per uirtutem sancti Bartholomei manebat mutus. Perrexerunt homines ad illam ciuitatem, ubi erat alius demon, et interrogauerunt eum, si sciebat quare non poterat loqui: et ait illis: Ex illa hora, qua ibi fuit ingressus Bartholomeus apostolus, ita fuit uester deus ligatus igneis catenis, quod non  potuit loqui nec suspirare; et interrogauerunt quis esset iste Bartholomeus: respondit demon Berith: Amicus Dei omnipotentis est, et ideo uenit ad istam prouinciam, ut omnia uana idola destruat. Responderunt omnes, et dixerunt ei: Dic nobis signum ut possimus eum cognoscere. Respondit demon: Capillos habet nigros, caro eius candida, oculi sunt grandes, nares equales et directe, aures cooperte crine capitis, barba prolixa habens paucos canos. In corpore eius equalis statura est, nec multum longus, nec multum breuis. uestitus est albo pallio, et singulis annis habet gemmas purpureas: XXuI anni sunt, nunquam ueterascunt eius uestimenta: per diem orat centies, per noctem toties: uox eius quasi tuba, ambulant cum eo angeli Dei, qui non sinunt eum fatigari nec esurire. In omni nocte et die permanet letus in Deum, omnia prouidet, omni lingua loquitur, et intelligit. Reuersi autem homines, eum inuenerunt predicantem, et cognouerunt eum, et uenit  quidam homo plenus demonio, clamans et dixit: Bartholomee apostole Dei, incendunt me orationes. Et ait Apostolus: Obmutesce, diabole, et exi ab eo, et statim exiuit: ad ultimum rex mandauit eum decollari. Tunc uenerunt innumerabiles populi, duodecim ciuitatum, qui per eum in Deum crediderunt, et portauerunt corpus eius cum hymnis et cum omni gloria, et fecerunt ei basilicam mire magnitudinis, et posuerunt in ea corpus eius. Rex uero XXX depositionis eius die est arreptus a demonio, uenit ad tumulum sancti Bartholomei, et multi pontifices pleni demoniis, et confitebantur apostolum Dei, et ita fuerunt mortui. Et factus est timor magnus super omnes incredulos, et crediderunt uniuersi, ac baptizati sunt a presbyteris, quos ordinauit sanctus Bartholomeus. Factum est per reuelationem apostoli uniuerso populo clamante, et omni clero ordinauerunt regem episcopum. Ordinatus est rex Apollonius episcopus, et cepit multa signa facere  in nomine Domini, et sancti Bartholomei, et permansit in episcopatu uiginti annos, et migrauit ad Dominum per intercessionem sancti Bartholomei: nos ita suscipiat Deus, qui uiuit et regnat.



HOMILIA XCI. DE SANCTO LAURENTIO.

uenite, filii, audite me, timorem Domini docebo uos. Multum debemus diligere Dominum nostrum Iesum Christum, qui per Spiritum sanctum nos appellat, et dicit quod ueniamus ad eum, et audiamus suum sermonem. Nam ille docebit, quomodo nos timeamus et amemus Dominum, et nequaquam appellat nos homines, uel seruos, sed suos filios: quia dulcius nos appellare non potest, quam nomine filii, sicut modo audistis in capite huius sermonis, quod dicit Spiritus sanctus per os Dauid: O uos filii, uenite et audite me, timorem Domini docebo uos; et bene dicit Spiritus sanctus, quod ille primitus nos timorem docebit, sicut ipse idem dicit alio loco in Psalmo: Initium sapientie  timor Domini. Nec aliqua sapientia ualet homini, si Deum nescit timere et amare. Sed propter hoc quod diabolus decipit homines tribus modis, et per tres artes facit eum facere peccata omnia, nobis Dominus precepit tres uirtutes habere, quibus deleamus artes diaboli. Sed modo debetis scire quales ille tres artes diaboli, per quas decipit homines, scilicet male cogitando, et loquendo, et operando: nec ullum peccatum potest esse factum sine his tribus artibus, qualecunque sit. Nam de illis peccatis, que in mente non inueniuntur hominis, nullus sacerdos eum potest absoluere, nisi ipse confiteatur ea, et nominet. Modo audiamus illas tres uirtutes, quas Dominus nobis precepit habere contra tres artes diaboli, sicut Paulus apostolus nobis insinuat dicens: Nunc autem manent fides, spes, caritas, tria hec. Omnis homo debet habere fidem, et spem suam ponere in Deo, quia ille qui spem suam non ponit in Deo, peior est quam ille homo qui adorat idola, quia ita inuenimus  scriptum: Maius peccatum est de Dei misericordia desperare, quam idolis sacrificare; sed postquam habebit fidem et spem in Deo, oportet ut caritatem habeat, que est maior uirtus omnibus aliis, sicut dicit apostolus Paulus: Maior autem his est caritas; et alibi Ioannes apostolus: Deus caritas est, etc. Sed caritas partita est in duas partes, scilicet in dilectionem Dei et proximi. Sed istas tres uirtutes bene habuit iste pretiosus martyr sanctus Laurentius, cuius nos hodie festum colimus. Hoc inuenimus in legendo, quod sanctus Laurentius fuit leuita cuiusdam episcopi, multum sancti uiri, qui habebat nomen Sixtus, et tamen diligebat eum sanctus Sixtus, quod nunquam cantauit missam sine sancto Laurentio: thesauros Ecclesie custodiebat, et suus clauiger erat. Sed in illo tempore Decius Cesar, qui erat paganus et imperator Rome, mandauit suis ministris ut caperent sanctum Sixtum, et adducerent ad se. Sed quando sanctus Sixtus fuit adductus ante imperatorem,  et noluit adorare idola, sicut imperator ei precepit, iussit ut in ipsa hora mitteretur in carcerem, usque in alium diem. Sed sanctus Laurentius, qui suum magistrum sequebatur, cum uidit illum mitti in carcerem, uoluit secum ire, et ait: Quo progrederis sine filio, Pater? quo, sacerdos sancte, sine diacono properas? respondit ei Sixtus: Non ego te desero, fili, neque derelinquo, sed uoluntas Dei est ut tu sustineas maiores penas pro Dei fide. Sed nunc tibi mando, uade et accipe thesauros Ecclesie, quos ego tibi commendaui, et da pauperibus, quia post dies tres me sequeris. Sanctus Laurentius cogitauit statim quod expendisset et dedisset pauperibus thesauros, antequam illa nox transisset, suus magister postea dimitteret ire secum ad martyrium, et propter hoc cito accepit thesauros Ecclesie, et exiuit foras de ciuitate, et ascendit in montem qui uocatur Celio, in domum unius mulieris bone Christiane, que fuerat uidua XXXII annos, cui nomen erat Cyriaca: ibi inuenit  sanctus Laurentius multos Christianos absconditos, et lauit omnibus pedes, et osculabatur, deditque unicuique eorum de thesauris Ecclesie. Sed illa uidua Cyriaca habebat grandem infirmitatem in suo capite, et rogauit sanctum Laurentium ut ille dignetur manu sua tangere caput eius, et deprecari ad Dominum pro ea. Sed sanctus Laurentius nequaquam multum se rogare , sed plenus misericordia, posuit manum super caput eius, et Deus sanauit eam pro amore sancti Laurentii. Postea exiuit inde sanctus Laurentius, et iuit in alium locum, ubi inuenit multos Christianos absconditos, et lauit pedes eorum, et osculabatur; et erat ibi quidam cecus, nomine Cercentius, quem sanctus Laurentius per uirtutem Dei illuminauit. Sed antequam exiret inde, omnibus Christianis dedit de thesauris Ecclesie, et nichil aliud fecit nisi querebat pauperes, distribuebat thesauros Ecclesie, quos ille portauit secum, et mane obuiauit sancto Sixto, quem ministri imperatoris ducebant ad decollandum, et ait sancto Sixto: Noli me, sancte  Pater, derelinquere, quia thesauros quos mihi dedisti, iam expendi. Sanctus Sixtus ei respondere non potuit, quia ligatus erat, et ministri imperatoris ducebant eum ad decollandum, et duos sacerdotes secum, Fidelissimum et Agapitem. Tunc milites imperatoris ligauerunt sanctum Laurentium, et duxerunt eum ad imperatorem, dicentes quod ille habebat thesauros sui magistri, qui nunc erat decollatus: et ideo ceperunt eum, et adduxerunt ad eum. Tunc ait imperator illi, ut redderet thesauros, quos habebat reconditos. Cui sanctus Laurentius non respondit; unde imperator iratus, dixit ualeriano preposito suo ut eum custodiret, donec eum interrogasset. ualerianus autem accipiens eum, tradidit eum uillico suo cuidam ad custodiendum, qui custodiebat omnes illos quos imperator, uel ualerianus suus prepositus faciebat capere, et ille uillicus uocabatur Hippolytus. Sed sanctus Laurentius quando fuit missus in custodia Hippolyti, inter alios carceratos inuenit ibi hominem  nomine Lucillum, et non erat Christianus, et tantum plorauerat in carcere quod cecus factus fuerat: et precabatur sanctum Laurentium, ut eum illuminaret per uirtutem Dei. Cui sanctus Laurentius promisit, ut si ille crederet in Deum, et baptizaretur, in ipsa hora redderet ei lumen suum. Ille dixit se semper desiderasse ut baptizatus fieret, et statim sanctus Laurentius catechizauit eum, et benedixit aquam, et baptizauit eum in nomine sancte Trinitatis, et post Deus reddidit ei uisum. Similiter faciebat omnibus cecis ciuitatis: et sanctus Hippolytus, qui eum custodiebat, cum uidit sanctum Laurentium tales uirtutes facere, uenit ad eum, dicens ut sibi redderet thesauros, propter quos captus erat. Cui sanctus respondit Laurentius: O Hippolyte, si credideris in Dominum Iesum Christum, et thesauros tibi ostendo, et promitto uitam eternam. Hippolytus respondit: Si facis quod promittis, uere credam in Dominum Deum tuum Iesum Christum. Baptizatus  est autem a beato Laurentio et statim illuminatus est a Spiritu sancto, ita quod uidit sanctas animas gaudere in celo ante Deum: et hoc uidens gaudebat, et precabatur sanctum Laurentium ut baptizaret totam familiam suam: et baptizauit ibi sanctus Laurentius homines ac mulieres uiginti et nouem in domo Hippolyti. Tunc Hippolytus beato Laurentio ait quod imperator uolebat eum uidere; et ille respondit: Ambulemus, quia mihi et tibi gloria paratur. Et cum essent ambo ante ualerianum prepositum, ualerianus dixit beato Laurentio ut redderet sibi thesauros, antequam duceret eum ad imperatorem. Sed S. Laurentius dixit ad eum ut daret sibi inducias per duos dies uel tres, et redderet sibi thesauros. Tunc ualerianus dedit ei inducias per tres dies, ita ut semper esset in custodia Hippolyti: nesciebat enim quod Hippolytus esset Christianus. Tunc Hippolytus duxit sanctum Laurentium ad suam domum, et ualerianus nuntiauit imperatori quod sanctus Laurentius promisisset  reddere thesauros die tertia. Sed istis tribus diebus sanctus Laurentius nichil aliud fecit quam querebat pauperes, cecos, claudos, leprosos, et illos congregabat in domo Hippolyti; et tertia die cum omnibus pauperibus et Hippolyto ad palatium imperatoris iuit, quos fecit stare foras, et ipse intrauit in palatium ad imperatorem et ualerianum. Quem ut uidit imperator, interrogauit ubi essent thesauri, quos ille illa die dicebat se reddere. Cui ait beatus Laurentius ut exiret foras, misitque omnes pauperes, quos adunauerat ante palatium, et dixit imperatori: Isti sunt thesauri Ecclesie Dei, et de istis talibus quos uides perfecta est gloria Dei, sicut ipse dicit in Euangelio: Beati pauperes spiritu, quoniam ipsorum est regnum celorum. Imperator autem dixit ualeriano quod S. Laurentius hoc per ludibrium fecisset, et precepit ut afferret tormenta crudelissima, quibus eum tormentaret; et ita factum est. Deinde imperator Laurentio dixit: Laurenti superbe, nunc adora  deos nostros, quos adorauimus: quod si non feceris, omnia hec tormenta hac nocte expendam in te, malaque morte morieris. Cui respondit Laurentius quod non sacrificaret neque adoraret, nisi solum Deum uiuum et uerum quem semper adorauit. Tunc imperator magis iratus, mandauit denudare, et eum flagellare fortiter cum corrigiis minutis, que habebant mammazas in capitibus. Et postquam uerberatus fuit, imperator iussit ut mitteretur in tormentum unum, quod illi appellabant catasta, ubi omnia membra sua erant extensa, quod non poterat se mouere: sed per uoluntatem Dei quidam probus miles, nomine Romanus, de familia imperatoris, uidit angelum unum in specie pulcherrimi iuuenis, qui stabat iuxta S. Laurentium, et sanabat omnia uulnera eius, et tergebat eum uno gausape, et dixit ei: uideo ante te iuuenem pulcherrimum, festina me baptizare: afferens labrum cum aqua, misit ante pedes eius; et postquam baptizatus fuit, clamauit coram omnibus: Christianus ego sum. Imperator autem hoc audiens,  iratus ualde, iussit eum decollari, et ita martyr factus est. Post hec imperator iussit apportare lectum ferreum in specie craticule, ubi solent homines pisces tostire, iussitque ut beatus Laurentius desuper extenderetur, et carbones subtermitterentur. Postquam S. Laurentius ex una parte tostus fuit, dixit imperatori: Assatus est, iam uersa et manduca. Post hoc dictum, angeli susceperunt animam eius, et portauerunt in celum. Imperator uero dimisit corpus super craticulam, et iuit totus confusus, et Christiani qui erant in ciuitate, uenientes leuauerunt eum de craticula, et sepelierunt in monumento. Audiuimus qualiter beatus Laurentius pro amore Christi suscepit martyrium, sed nichil hoc nobis proficit, si inde exemplum bene uiuendi non accipimus. Unde Apostolus dicit: Si fuerimus socii compassionum, erimus et consolationum: propterea deprecemur Deum, ut per intercessionem sancti Laurentii, det nobis sic istum martyrem imitari, ut cum illo uitam eternam  habere mereamur, per Dominum nostrum Iesum Christum. Amen.



HOMILIA XCII. DE SANCTO IOANNE EuANGELISTA.

Hodie, fratres karissimi, celebramus festum sancti Ioannis euangeliste, non quando natus est in mundo, sed quando reliquit mundum. Iste est frater beati Iacobi, cuius in Hispania corpus requiescit. Iste est filius Zebedei, qui propter Deum reliquit patrem suum in mari, et secutus fuit Christum. Mater autem sancti Ioannis euangeliste consanguinea fuit beate Marie uirginis: et fecit ibi uinum Dominus de aqua, et sanctificauit nuptias, et uocauit Ioannem de nuptiis, et ipse reliquit coniugem, et secutus est eum: et propter hoc amauit eum iehsu plus omnibus discipulis, quia traxit eum de amore mulieris, et castus permansit. Postea uero nocte illa, in qua fuit traditus, dormitauit beatus Ioannes in sinu illius, et uidit secreta celestia, que postea scripsit, et uocauit Apocalypsim,  et postquam in celum ascendit, beatus Ioannes predicauit Ephesi: quod audiens Domitianus rex, inimicus ueritatis, transiuit ad Ioannem, et fecit eum ligatum Romam uenire: et cum non posset eum separare a Christo, mittit eum in dolium plenum oleo bullienti. Sed B. Ioannes signans se signaculo crucis, sanus et letus exiuit. Quod uidens Domitianus, ligauit illi manus a tergo, et sic cum iniuria magna fecit eum trahi in exsilium, in Pathmum insulam. Sed Dei uoluntate in ipso anno interfectus est Domitianus, et sanctus Ioannes de exsilio uenit: et cum ibi esset, Drusianam uiduam suscitauit. Quod cum audisset Aristodemus, indignatus est, et ait beato Ioanni: Si uis ut credam in Deum tuum, dabo tibi uenenum bibere, quod cum biberis, si mortuus non fueris, credam: sed prius dabo illud duobus latronibus, ut cum uideris eos mortuos, magis timeas, et cesses a tua incredulitate: qui cum essent mortui coram illo, accepit calicem in quo erat uenenum, et  armauit seipsum signo crucis, et bibit totum quod erat in calice: et postquam bibit, stetit sanus, et suscitauit latrones, qui erant mortui, et ipse Aristodemus credidit in Iesum Christum. Postea cum beatus Ioannes habebat annos nonaginta et octo, uenit ad eum Dominus iehsu Christus cum discipulis suis, et ait ei: Tempus est, chare amice, ut sedeas cum fratribus tuis ad mensam. Dominica die ad me uenies. Tunc beatus Ioannes aduocauit Christianos qui erant ibi, scilicet clericos ac laicos, et sacrificauit corpus et sanguinem Domini, et dedit eis, rogans ut permanerent in fide quam promiserant: et cum hoc fecisset, intrauit ecclesiam, quam ipse fecerat, et per totam noctem docuit omnes in fide permanere: et cum aurora appropinquasset, precepit foueam fieri iuxta altare, et intrauit in eam, et subito uenit lux de celo, et descendit Dominus cum multitudine angelorum, et accepit eum uiuum, et portauit in celum, et sic stat coram Deo in oratione pro nobis. Et  ideo, fratres karissimi, si uolumus ut beatus Ioannes oret pro nobis, et si uolumus esse participes eius letitie, debemus nos preparare in eius festiuitate cum omni humilitate, et aliis uirtutibus: debemus etiam relinquere in naui Zebedeum, id est diabolum in hoc mundo, et ambulare post Deum, sicut fecit beatus Ioannes; ut sicut non gustauit mortem, ita et nos per eius sanctam orationem possimus habere uitam eternam. Amen.



HOMILIA XCIII. DE INuENTIONE SANCTAE CRUCIS.

Quomodo inuenta fuit sancta crux, scire debemus. Fuit in tempore Constantini quidam serpens, qui comedebat multos homines Romanorum, et bestias: uenit itaque Constantinus, et occidit serpentem, et de ueneno serpentis factus est leprosus. Sui homines ceperunt querere medicos qui sanarent eum. Ad ultimum uenit quidam medicus, qui dixit se eum  sanare, unde fuit magnum gaudium inter Romanos. Dixitque medicus ad Constantinum: Quere unum dolium, et congrega omnes pueros, et occide eos, et in sanguine illorum balneabis te, et sanaberis. Et factum est ita. Congregati sunt ante palatium regis omnes pueri, et exiuit rex, et uidit pueros cum matribus suis flentibus, et ait: Melius est ut ego peream, quam tot homines cum filiis; et factum est ita. Ille uero rogantes Deum ut daret Constantino salutem, et exaudita est oratio mulierum. Et quadam nocte beatus Petrus et Paulus uenerunt ad Constantinum, et dixerunt ei dum dormiret: O Constantine, quere sanctum Siluestrum, quia ipse mundabit te. Mane autem facto, Constantinus dixit matri sue, quomodo Petrus et Paulus ei dixerunt. Quo audito regina gauisa est, et quesiuit sanctum Siluestrum, et dixit ei quomodo suus filius eum uidere uolebat. Quo audito sanctus Siluester, accipiens baculum, iuit ad Constantinum; cui ait Constantinus:  O sancte Siluester ex Deo benedicte, qui hodie suam uirtutem in me per te demonstrabit, sana me: cui Siluester respondit: Si credideris in Filium uirginis, sanitatem accipies: cui Constantinus: Amorem Dei super omnia diligo. Tunc sanctus Siluester iussit aquam deferri, in qua baptizauit eum, et sanus factus est. Hoc facto, Constantinus dixit sancto Siluestro: Quid uis ut dem tibi? cui sanctus Siluester: Nihil aliud peto, nisi sanctorum apostolorum corpora; quo audito, Constantinus abstraxit corpora apostolorum de puteo, et statim posuit ea in optimo loco cum magno gaudio et honore. Post hec uocauit suos milites, dicens se mare transire uelle, et omnia que haberet in hac parte, sancto Petro daturum, et ita factum est. Transiuit mare, et fecit Constantinopolim, unde Saraceni congregati ibant eum debellari. Constantinus autem hoc audiens, timuit ualde; sed angelus Domini nocte ueniens, inquit ei: Noli timere, quia dum ingrederis bellum, uidebis signum  crucis in celo, et facies illud in lancea, et securus ingredere bellum, et habebis uictoriam; et ita factum est, et occidit multos Saracenos. Hoc peracto, misit ad Helenam matrem suam Hierosolymam, ut quereret crucem Domini. Cum autem intrauit Hierosolymam, conuocauit omnes Iudeos, et petiit crucem: qui dixerunt se nescire. At illa ait: Per Deum, qui me fecit, nisi eam reddetis, uos omnes occidam. Quo audito, querebant inducias, et concessit usque in diem sequentem. Iudei sciscitabantur ad inuicem, si quis sciret ubi esset. Tandem unus, nomine Iudas, inquit: Audiui patrem meum dicentem quod suus atauus sibi dixerat ubi Iudei miserunt eam. Post hec dixerunt regine quod Iudas dixerat. Regina uero retinuit Iudam, et alligauit eum, donec ipse Iudas orauit ad Deum, et Deus indicauit ei ubi sancta crux erat. Foderunt autem terram, et inuenientes tres cruces, nescierunt que esset crux Domini, sed mortuus ablatus super crucem latronum non mouit; tertio autem super crucem Domini, et reuixit, et  ita inuenta est sancta crux. Post hec foderunt in eodem loco, et inuenerunt clauos, quos fixerunt in manibus et pedibus Domini, et unum ex illis dedit Helena Constantino, quem posuit in freno equi sui, et post hec non fuit uictus in bello. Postea baptizauit Iudam, imponens sibi nomen Quiracus, et constituit illum episcopum in Ierusalem, per quem Dominus dignatus est multa facere miracula.



HOMILIA XCIu. DE SANCTO PETRO ET PAULO.

Felix per omnes festum mundi cardines apostolorum Petri et Pauli sacratissimi prepollet alacriter, quos Christo almo consecrauit sanguine, Ecclesiarum deputauit principes. Fratres karissimi, legimus quod festiuitas apostolorum Petri et Pauli per quatuor partes mundi declaratur, id est, ab Oriente usque in Occidentem, a Septentrione usque in Meridiem, quia hos apostolos constituit principes totius  mundi, et doctores Ecclesiarum, quorum alter hodie pro Deo fuit decollatus, scilicet, sanctus Paulus; alter crucifixus, scilicet, sanctus Petrus. Isti sunt due oliue coram Domino, etc. Hoc dicit quod apostoli qui hunc diem per sanguinem suum sibi consecrauerunt, sunt floridi ante Deum, et suauiter olentes ut due pulchre oliue; et ideo sunt equati ad oliuas, quia de oliuis factum est oleum, quod significat in sancta Ecclesia caritatem et misericordiam, quibus uirtutibus isti pleni exstiterant: propter hoc dicit Scriptura quod hi duo fiunt oliue ante Deum, et preclara duo luminaria et duo candelabra luce splendentia. Unde Dominus in Euangelio: uos estis lux mundi, et sanctus Augustinus: Exueret Deus in tetra caligine mundum, doctrine ascendit lumen apostolice. Isti apostoli soluunt et ligant uincula nostrorum apostolorum. Unde Scriptura dicit quod sicut homo missus in carcere, ita stringitur peccator diaboli ligaminibus, et ad infernum ducitur.  Istis apostolis dedit Dominus potestatem ligandi ac soluendi. Si uolumus illis ostendere nostra ligamina, et confiteri sacerdotibus peccata, tunc isti absoluunt nos a peccatis. Unde scriptum est: Accipite Spiritum sanctum; quorum remiseritis peccata, remittuntur eis, et quorum retinueritis, retenta sunt. Sed solo Petro dedit claues paradisi, quia nullus paradisum intrabit, si illam legem quam docuit, tenere contempserint. Ne forte nobis tedium incurrat, pretermittendum est de sancto Paulo et de Petro dicendum. In tempore illorum erat quidam peruersus Rome, nomine Simon magus, qui fuerat Christianus per deprecationem apostolorum; sed postea diabolus cor eius intrauit, et cogitare eum fecit, quomodo posset emere de apostolis illam uirtutem, qua posset facere miracula sicut illi. Sanctus Petrus respondit ei, hoc audiens, quod illa uirtus erat de Deo, quam illi habebant, nec homo posset emere, uel uendere, et homines qui illam emere putant, facti sunt maledicti et separati a Deo. Maledictio  ista primum super Simonem magum uenit, et super illos qui honorem sancte Ecclesie uendunt et emunt. In alio die Simon magus renuit Christianitatem, et adorauit idolum, et apostata factus est, id est, retrotractus. Iste inimicus Dei tantam uirtutem ex parte diaboli habuit, quod per incantationes suas faciebat que uolebat. Etenim imperator tam amabat eum, quod dicebat eum defendere Romam ab omni malo, nec aliquid faciebat sine eius consilio. Sed quadam die Simon magus et Petrus contendebant coram imperatore de multis rebus, et Simon super omnia erat uictus; et dum uidit quod non posset uincere Petrum, iratus, dixit imperatori quod sibi erat contrarius Petrus, nec magis uellet stare in terra, sed ascendere in celum, omni plebe uidente. Imperator autem audiens promisit illi, si ascenderet, illa hora occideret apostolos. Placuit hic sermo Simoni, et ait Petro se uelle altera die ascendere in celum. Nocte uero illa uiri ac mulieres  qui erant Christiani in ciuitate uenerunt ad sanctum, rogantes ut pro amore Dei clam exiret de ciuitate, et fugeret alibi. Non enim habebant opus ut tam cito moreretur, sciebant tamen illum pro Deo uelle mori; sed nullum habebant pastorem, nec talem consiliatorem. Sanctus Petrus propter amorem illorum, non propter metum, exiuit clam de ciuitate solus, et dum uenit ad portam, obuiauit Domino, et ait: Domine, quo uadis? uado iterum crucifigi. Hoc dixit Dominus, quia Iudei prius eum crucifixerunt, sed modo ueniebat Romam, ut secundo cum Petro crucifigeretur, quia quantam penam sustinuit Petrus in cruce, tantam sensit iehsu Christus. Postquam Petrus hoc audiuit, intellexit quod non de seipso dicebat, sed propter hoc, quia ille exiuit de Roma, uolens fugere ad locum, ubi uero eum inuenire non possit; et ideo rediit in ciuitatem, nuntians Christianis, quomodo obuiauit Christo ad portam. Christiani hoc audientes, laudauerunt Deum in miraculis  suis, et amplius eum non rogabant exire, quia cognouerunt quod uoluntas Dei esset, ut martyrizaretur. Altera die imperator iussit quod Petrus et Paulus, et omnis populus ciuitatis ad se uenirent, et uiderent quomodo Simon magus ascenderet in celum, et descenderet sanus. Postquam adunati sunt, Paulus ait Petro: Domine magister, qui prius erat electus quam ego, quem magis Deus diligit, et magistrum constituit hominibus, ego procumbens precor Deum, tu uero stans quando Simonem uidebis uolare, coniura diabolos, qui illum tenent, quod amplius non teneant. Itaque sancto Petro stante, et Paulo ante pedes eius in oratione procumbente, Simon turrim ascendit magnam omni populo uidente, ibi incantationes fecit, et ligauit duas alas cruribus suis, et totidem brachiis, et cepit uolare. Sed quia sanctus Petrus sciebat quod quanto plus ascenderet, tanto magis de alto caderet, dimisit eum bene ascendere; et quando erat in alto, ait Paulo: Frater, leua  oculos tuos, et uide: uidens itaque Paulus, quod Simon posset facere quod promiserat, pro timore rogauit Petrum, ut coniuraret diabolos per uirtutem Dei, ut illi dimitterent eum. Post hec Petrus coniurauit, illi uero coniurati dimiserunt, et cadens in terram crepuit medius. Tunc sanctus Paulus et omnes uidentes laudauerunt Deum, qui tam grande miraculum propter amorem beati Petri operatus est. Imperator autem uidens Simonem mortuum, ira commotus, iussit Petrum et Paulum ligari, Paulumque decollari, et Petrum crucifigi. Itaque dum Petrus duceretur ad crucem, totus populus clamabat quod tota ciuitas periret si Petrus moreretur; sed Petrus eos precabatur ut tacerent, et non deturbarent suam passionem, quia gloria Domini sibi parata fuit. Et postquam uenit ad crucem, rogauit ministros, quod non crufigerent eum sicut Iudei crucifixerunt, sed conuerterent illi pedes sursum, et caput deorsum, Quia non est dignum me peccatorem et seruum ad similitudinem eius fuisse crucifixum, qui totum mundum fecit de  nichilo. Illi uero secundum rogationem eius fecerunt. Beatus Petrus in cruce expansus orauit ad Deum, et dixit: Domine Iesu Christe, gratias nunc reddo tibi, qui es pastor omnium animarum Christianarum; oues quas mihi tradidisti, id est, animas, tibi commendo, et illas reddo tibi, ut custodias eas ab omni malo, ne noceat illis diabolus, sed partem habeant mecum de tua gloria, in qua uiuis et regnas sine fine. Omnes iuxta crucem stantes, et hanc orationem audientes, quam Petrus pro uiuis ac defunctis dixit, responderunt Amen. Et post orationem emisit spiritum, animamque sancti angeli portantes ante Deum in celum, cantauerunt Gloria in excelsis Deo, etc. Marcellus autem quidam discipulus sancti Petri, accepit corpus apostoli, et lauit illud tali unguento, quod nunquam posset putrescere, et postea misit illud in monumento. Sed totus populus Rome consilium inierunt simul, ut occiderent Neronem, quia occiderat istos duos apostolos amicos Dei. Imperator  uero hoc cognoscens, propter metum de Roma exiuit, et fugit in insulas, ubi mortuus fame et frigore, et a lupis et leonibus comestus est, animamque eius diaboli, quibus seruiuit, ad infernum deportauerunt. Audistis, fratres, qualem passionem apostoli sustinuerunt pro Deo, et solemnitas eorum que hodie colitur parum nobis prodest, si exemplum Domini [F. Domino] uiuendi ab eis non sumimus. Unde scriptura dicit: Nihil prodest interesse festis hominum, si deesse contingat festis angelorum, id est, nichil proficit facere festum inter homines in hoc seculo, si non possumus facere festum in celo cum angelis, qui Deum laudant die ac nocte; propterea quia tales non sumus, ut Deum digne laudare possimus, mundemur a uitiis, et precemur Deum, ut per suam misericordiam, et preces apostolorum Petri et Pauli, det nobis ita in hoc seculo uiuere, ut dum anime de corporibus exierint, ad illam possint uenire gloriam,  per Dominum nostrum Iesum Christum. Amen.



HOMILIA XCu. DE NATIuITATE DOMINI.

Apparuit benignitas et humanitas Saluatoris nostri Dei, etc. Benignitas Domini nostri apparuit, cum mundum per assumptam humanitatem redimere uenit, quod factum est ad similitudinem roris uel pluuie, quia sicut lana recipit rorem uel pluuiam, et emittit sine corruptione sui, ita et uirgo Maria recepit Christum in se, et emisit integritate uirginitatis seruata. Unde dictum est: Descendet sicut pluuia in uellus, et sicut stilla stillauit super terram. Et alibi: Aperiatur terra, id est, uirgo Maria, et germinet Saluatorem, id est, Dominum nostrum Iesum Christum. uirgo fuit ante partum, et in partu, et post partum, ad similitudinem bone terre, que emittit spicam ex se. In spica sunt quatuor: palea, culmus, arista  et granum, que in Christo bene demonstrantur. Palea fuit in Christo passibilitas, id est, eius mortalitas, culmus est integritas humane carnis, arista eius sanctissima anima. Granum dicitur esse puritas diuinitatis; et sicut ex grano efficitur homo exterior, ita ex diuinitate Christus homo spiritualis reficitur. Cuius Christi Natiuitas hodie, fratres karissimi, celebratur, ut per eius mysterium et dignam eius participationem a potestate diaboli liberemur. Sed notandum est quod tres misse hodie celebrantur, prima in nocte, secunda in crepusculo, tertia in clara die. Iste tres misse celebrantur propter tria tempora que fuerunt in hoc seculo: primum tempus ante legem, secundum sub lege, tertium gratie. Prima missa cantatur pro illis in obscura nocte, qui fuerunt in primo tempore in omni obscuritate seculi sine cognitione Dei; secunda cantatur in crepusculo pro illis qui fuerunt in secundo tempore, qui per legem datam et prophetas habuerunt Dei cognitionem, sed non plenariam; tertia cantatur in  clara die pro illis qui sunt in nouo tempore, quibus plenaria cognitio Dei facta est. uel tres misse celebrantur propter tres uirtutes, scilicet, spem, fidem, caritatem. Sed ut digne hanc festiuitatem celebrare possimus, ille nobis suam gratiam prestare dignetur, qui cum Patre et Filio regnat per omnia secula seculorum. Amen.



HOMILIA XCuI. DE uINCULIS SANCTI PETRI.

Notandum est, fratres karissimi, qua de causa celebretur festiuitas sancti Petri a uinculis, scilicet, Kalendis Augusti. Hoc enim a quibusdam asseritur. Dux Romanorum, nomine Quirinus, habebat filiam gutturosam, nomine Balbinam, habebatque dux ille beatum Alexandrum papam in carcere clausum propter Christiane fidei confessionem; ipsa uero puella pergebat sepissime ad carcerem, ubi beatus Alexander catenis tenebatur ligatus, et osculabatur quotidie  catenas quibus ligatus erat, ob gratiam recuperande sanitatis. Cui beatus Alexander dixit: Noli, filia, osculari has catenas, sed quere catenas quibus beatus Petrus ab Herode Ierusalem uinctus fuit, et osculare illas, et recipies sanitatem. Que puella audiens, narrauit patri suo, sicut audiuit a prefato papa. Quod audiens pater puelle misit Hierosolymam nuntios, qui perquirerent carcerem ubi apostolus fuerat ligatus, et inde secum afferrent catenas, et ita factum est: quas ablatas prefata puella deosculans, illico recepit sanitatem, sicque beatus Alexander exiens de carcere constituit hanc celebrari festiuitatem, Kalendis Augusti, in honorem sancti Petri, et eius nomine edificauit ecclesiam, que dicitur Auincula, in qua catene eius deosculabantur a populo deuoto. Merito beati Petri apostoli principis apostolorum nostris infirmitatibus plura sanitatum beneficia prestantur, largiente Domino.



HOMILIA XCuII. DE MAIORI LITANIA.


Fratres karissimi, dignum est ut audiatis qua de causa litanie rogationum fuerant inuente. Tempore Mauricii imperatoris erat sanctus Gregorius archidiaconus Rome, et papa Pelagius; et in illo tempore tante pluuie fuerunt, ut omnia flumina transcenderent terminos suos, ita ut Tiberis super muros Rome ascenderet. Aque autem, que ita exundarant, quidquid in siluis serpentum et scorpionum erat deportabant, et quidam magnus serpens in modum trabis uenit per Tiberim, quem omnes Romani uiderunt. At postquam ceperunt siccari flumina, ex ardore solis ascendit magnus fetor de cadaueribus serpentum, ut quicunque sentiebant fetorem ueneni statim moriebantur. Et fuit magna mortalitas in urbe Roma, ita ut cum sero esset, et dominus cum uxore et filiis et omni familia iret dormitum, mane  omnes ferebantur ad sepulturam; et insuper sagitte ignee descendebant de celo, et percutiebant homines, et statim moriebantur. Et primum percussit Pelagium papam, et mortuus est; deinde multa millia tali morte mortua sunt. Erat ubique dolor et luctus, quia omni die et hora nichil aliud faciebant Romani, nisi mortuos sepeliebant. Elegerunt autem Gregorium, ut esset papa, et miserunt Constantinopolim, ut ita assentiret. Interea dum exspectabant preceptum imperatoris, et mortalitas magna in ciuitate erat, uocauit omnem populum Romanum, et dixit eis ut agerent penitentiam de malefactis, et inuocarent misericordiam Dei; et statuit septem litanias, ut omnes irent simul ad sanctum Petrum. Prima litania omnium clericorum, secunda abbatum et monachorum, tertia sanctimonialium, quarta uiduarum, quinta coniugatorum, sexta omnium puerorum, septima mulierum; et ita, secundum preceptum Gregorii, uenerunt ad secundum [Leg. sanctum] Petrum et omnes  clamantes dixerunt: Kyrie eleison, sancte Petre, ora, etc., et subito ceciderunt in ecclesia mortui septuaginta, et tunc remansit mortalitas, et ieiunauerunt die illa in pane et aqua, et precepit omni Ecclesie agere hunc diem dicens. Quicunque hunc diem celebrauerit, non morietur in illo anno morte subitanea. Post multum tempus fuit magna mortalitas in ciuitate uiennensi. Erat autem episcopus ciuitatis nomine Mamercus, uir sanctus et bonus, et cum faceret baptisterium in uigilia pasche, subito descendit ignis de celo, et incendit ecclesiam, et medietatem ciuitatis: et mortalitas hominum ex una parte erat, ex altera ignis, qui incendebat omnes uillas et castella. Et leones et lupi intrabant uicos, et deuorabant homines. Tunc instituit sanctus Mamercus tres dies rogationum, ut omnis populus qui erat auxilium et misericordiam a Deo peteret, et ut eos defenderet a morte subitanea: et nos precemur omnes sanctos ut pro nobis intercedant ad Deum, ut dignetur nobis dare remissionem peccatorum, et custodiat  corpora et animas nostras, qui uiuit et regnat, cum Patre et Spiritu sancto, per omnia secula seculorum. Amen.



HOMILIA XCuIII. AD POPULUM.

Homo natus de muliere, breui uiuens tempore: et dum uiuit, multas sustinet miserias, plus amore corporis quam anime. Sed anima non potest mori, sed cum exit de corpore, cito moritur corpus, et antequam exeat de corpore, magnum sustinet pauorem, quia uidet ante se sanctum Michelem, qui exspectat eam, et propter misera agmina timet exire. ue illis animabus quas diabolus suscipit, et ligat sub laqueo, quia non possunt de eius laqueo euadere, non per eleemosynas et orationes fidelium. Legimus de sancto Macario quod una die dum perambulabat, peruenit in desertum locum in cemeterio Iudeorum, et inuenit caput Iudei mortui, et postquam tetigit  illud baculo, ait, Quid me uoluis? Respondit sanctus Macarius: Dic mihi ubi sunt anime Iudeorum? Respondit caput: Puteus est mire profunditatis, quantum est a terra usque ad celum, et in puteo est aqua frigida super omne frigus, et ignis calidior cunctis ignibus, et fetor intolerabilis, fames et sitis, et serpentes, et inter dolores istos stamus et cruciamur nos et multe anime Christianorum. Et ait sanctus Macarius: Dic mihi si habetis ullam requiem. Respondit caput: Quandiu tu siue alter ita bonus missas pro mortuis dicis, quantum durat missa, tantum sumus in requie. Et post hec Macarius lacrymans discessit, orans pro animabus. Et, karissimi, oremus Dominum nostrum Iesum Christum pro animabus omnium fidelium defunctorum, cum missis et psalmis, et orationibus, ieiuniis et eleemosynis, ut dimittat eis omnia peccata sua per suam misericordiam, tribuatque eis uitam eternam: et nos dum uiuimus, talia facere, et sic obedire sue iussioni studeamus,  ut post hanc uitam mereamur ingredi in ianuas paradisi, quod nobis prestare dignetur iehsu Christus.



HOMILIA XCIX IN DIE CINERUM.

Hodie, fratres karissimi, in pugnam contra diabolum intramus, et debemus illum uincere per totam Quadragesimam, et propter hoc imponimus hodie cineres super capita nostra. Antiqui milites cum debebant ire ad bellum, fortiter per septem dies equos suos pascebant leuibus cibis, ut plus currere possent. In capite septem dierum ponebant cineres super capita sua, ut Deus omnipotens daret eis uictoriam. Et nos, fratres karissimi, pascamus corpora nostra leuibus cibis his diebus, ut ueloces possimus esse contra antiquum hostem, et ut Deus det nobis uictoriam de inimico nostro. Et in alia figura intelligitur quod recordari debemus nos de puluere esse factos, et in puluerem reuerti: sicut dixit Deus ad  primum hominem, Terra es, et in terram ibis; et omnia que sunt nobis transitoria, nobis uilescere debent, quia mundus transibit et concupiscentia sua. Et Iacobus apostolus nos docet, dicens: Fratres, nolite diligere mundum, quia qui eum diligit, non est caritas in eo. Et alia figura est quare hodie portamus cineres: Pater de celis uenit ad Ionam prophetam, et dixit ei: uade in Niniuen ciuitatem magnam, et predica in ea quod nisi dimiserit idola que adorat, in capite quadraginta dierum submergetur. Respondit Ionas: Domine mi, nescio ciuitatem; et Ionas fugit a facie Domini, et ueniens ad mare intrauit nauem cum nauigatoribus, qui uolebant transire ad aliam prouinciam; et factum est dum nauigarent, orta est tempestas magna in mari, et nauis cepit perire: et nauigantes miserunt sortem, et cecidit super Ionam: et iactauerunt eum in mare, et cetus deglutiuit eum, et portauit eum in uentre suo tribus diebus et tribus noctibus, donec  uenit in Niniuen, et eum ibi euomuit. Ipse autem exiens de ore piscis, nesciebat ubi esset, et perdiderat omnes capillos propter piscis calorem, et quesiuit ab hominibus que terra esset illa, et dixerunt quia Niniue est. uidens itaque Ionas uoluntatem Dei, intrauit ciuitatem, et predicabat dicens: In capite quadraginta dierum Niniue subuertetur. Postquam rex audiuit sermones Ione, timore percussus surrexit de solio suo, et proiecit uestimentum regale, et uestiuit se sacco, et conspersit se cinere, et precepit ieiunium fieri per totam ciuitatem, ut neque homines neque pecora gustarent cibum per tres dies: et uidit Deus quod conuersi sunt a uia sua mala, et misertus est populi sui. Et nos, fratres, qui multum sumus in abyssum mersi propter peccata nostra, hodie aspergimus nos cinere, et ut Deus uideat humilitatem nostram, et dimittat peccata nostra nobis, et habeat misericordiam, sicut habuit de Niniue. Propterea, fratres karissimi, hodie laboratis  euomere peccata uestra, et nolite redire ad uomitum quasi canis qui cum plenus est uomit morticinam carnem, et iterum manducat: sed pugnemus cum diabolo his quadraginta diebus, ut in die resurrectionis cum Domino mereamur habere uitam eternam.



HOMILIA C

Dies Dominicus, dies electus est, in quo gaudent angeli. Interrogandum est quis primus rogauit ut anime haberent requiem in inferno, et respondendum est quia Paulus apostolus et Michel archangelus rogauerunt Dominum, quando ex inferno exierunt, quia Dominus uoluit ut Paulus uideret penas inferni. uidit autem portas arboreas, igneas, et peccatores cruciatos in illis arboribus: et alii pendebant per pedes, alii per manus, alii per capillos, alii per colla, alii per linguas, alii per brachia. Et iterum uidit fornacem ignis ardentem septem  flammis, et multi puniebantur in ea, et septem plage erant in circuitu fornacis. Prima nix, secunda glacies, tertia ignis, quarta sanguis, quinta serpentes, sexta fulgur, septima fetor. Et in ipsa fornace ponebantur anime peccatorum que non egerunt penitentiam in hoc seculo: ibi cruciantur, et recipit unusquisque secundum opera sua. Alii flent, alii ululant, alii gemunt, alii ardent et desiderant habere requiem, sed non inueniunt, quia anime nunquam morientur. Timendus autem est nobis ille locus, in quo est dolor sempiternus, in quo gemitus, in quo tristitia sine gaudio, in quo abundantia lacrymarum propter cruciationem animarum, in quo rota ignea mille uicibus: in illo die ab angelo tartareo in unaquaque uice mille anime concremantur. Postea uidit flumen horribile, in quo multe bestie diabolice erant quasi pisces in medio maris, que animas peccatorum deuorant; et desuper illud flumen habetur pons, per quem transeunt anime iuste sine dubitatione, et anime peccatorum unaqueque secundum  meritum suum: ibi uidit Paulus multas animas peccatorum demersas, alteras usque ad genua, alteras usque ad umbilicum, alteras ad labia, alteras ad supercilia, et quotidie perenniter cruciantur. Et fleuit Paulus, et suspirans interrogauit qui essent demersi ad genua; et dixit angelus: Hi sunt qui detrahunt alienis sermonibus: et qui ad umbilicum, hi sunt fornicatores et adulteri, qui non sunt reuersi ad penitentiam; qui uero ad labia, hi sunt qui intrantes ecclesiam, non audiunt uerbum Domini: qui ad supercilia, hi sunt qui gaudent de malitia proximi sui. Et flens Paulus dixit: ue his quibus preparantur tante pene. Et uidit alium locum tenebrosum, plenum uiris et mulieribus comedentibus linguas suas, et dixit ei angelus: Hi sunt feneratores pecuniarum, qui usuras recipiunt, et non sunt misericordes, propterea sunt in hac pena. Et uidit alium locum in quo erant puelle nigre, habentes uestimenta nigra, indute pannis et sulphure, et igne, et dracone, et  serpentes et uiperas circa colla habebant: et quatuor angeli increpantes eas, et habebant cornua ignea, et ibant in circuitu earum dicentes: Agnoscite quod egistis male. Et interrogauit Paulus que essent; et ait angelus: He sunt que non seruauerunt castitatem ad nuptias, et que maculauerunt se in parentibus suis, et necauerunt infantes suos, dantes eos bestiis in escam. Et post hec uidit uiros ac mulieres super camelos, et multos fructus habebant ante illos, et non poterant sumere ab eis. Dixit itaque angelus Paulo: Hi sunt qui absoluunt ieiunium ante tempus. Et uidit in alio loco senem inter quatuor diabolos plorantem, et interrogauit Paulus quis hic esset; et angelus: Hic est negligens, qui non custodit legem Dei, sed auarus fuit et dolosus, et superbus, et ideo sustinebit penas innumeras, usque in diem iudicii. Et fleuit Paulus, et ait angelus ei: Paule, cur fles super humanum genus? nam uidebis adhuc maiores penas; et ostendit ei puteum signatum septem foribus, et  dixit ei: Sta longius, ut possis sustinere fetorem; et aperuit os putei, et surrexit fetor magnus superans omnes penas; et dixit ei angelus: Qui in hunc puteum mittuntur, nunquam de eis fiet conuersio in conspectu Dei: et dixit ei Paulus: Qui sunt hi qui mittuntur in eum? Qui non credunt Christum Filium Dei uenisse in carnem: et qui non baptizantur, non communicantur corpori Christi. Et uidit in alio loco uiros ac mulieres, uermes ac serpentes comedentes eos, et erat anima super animam, quasi ouis in ouili: profunditasque illius loci, quasi exaltantur celi a terra: et audiuit gemitum suspirantium quasi tonitrum magnum, et post hec uidit inter celum et terram animam peccatoris, ululantem inter septem diabolos, ducentes eam eo die exeuntem de corpore, et clamauerunt angeli contra eam dicentes: ue tibi, misera anima, quid fecisti in terra, contempsisti mandata Dei, nec ulla bona fecisti opera, ideoque eris posita in tenebras exteriores, ubi erit fletus et stridor  dentium. Post hec, in uno momento deduxerunt animam angeli de corpore ad celum, et audiuit uocem millium angelorum letantium propter eam, et dicentium: O anima felicissima ac beata, letare hodie, quia fecisti uoluntatem Dei: et leuauerunt eam ante Deum quia ipse elegit opera sua bona, et postea sanctus Michel eam collocauit in paradiso, ubi erant sancti, et clamauerunt cum magna letitia contra animam iustam: et clamor factus est quasi celum et terra mouerentur; et clamauerunt peccatores qui erant in penis, dicentes: Miserere nostri, Michel, et tu, Paule dilectissime Dei, intercede pro nobis ad Deum. Et ait angelus: Nunc flete, et flebimus uobiscum, et angeli nobiscum, ut forte misereatur Deus, et det aliquod refrigerium. Audientes autem hec qui erant in penis, exclamauerunt uoce magna, et Michel archangelus et Paulus, et millia millium angelorum: et auditus est sonus uocis eorum in quarto celo dicentium: Miserere, Christe Fili hominis: et uidit Paulus celum moueri, et Filium  Dei descendentem de celo, habentem diadema in capite suo. Rursus clamauerunt qui erant in inferno, una uoce dicentes, Miserere nostri, Fili Excelsi. Et uox Filii audita est, dicens eis desuper: Ego pro uobis crucifixus fui, lancea perforatus, clauis fixus, felle et aceto potatus, pro uobis mortuus, ut uos uiueretis: sed uos mendaces fuistis, auari, inuidi, superbi, malefici, nec ullum bonum fecistis, nec penitentiam accepistis, sed iniqui fuistis in omni uita uestra. Post hec se prostrauit Michel et Paulus et angeli millia millium angelorum, orantes Dei Filium ut requiem haberent omnes qui erant in inferno. Et ait Dominus: Propter Michelem ac Paulum et angelos meos, et maxime pro resurrectione mea concedo uobis requiem ab hora nona sabbati usque ad horam primam ferie secunde. Et ostiarius inferni, qui dicitur Cerberus, extulit caput suum super omnes qui erant in inferno, et contristatus est ualde. Tunc letati sunt omnes qui erant in penis,  clamantes una uoce: Benedicimus te, fili Dauid, qui dedisti nobis misericordiam. Nam plus prodest nobis remedium unius diei ac noctis, quam totum tempus uite nostre quod consumpsimus super terram. Et dixit angelus: Qui custodierit diem Dominicum, habebit partem cum angelis Dei. Et interrogauit Paulus ab angelo quot essent pene in inferno? et dixit angelus, pene sunt centum quadraginta quatuor millia, ac si essent centum uiri eloquentes ab initio mundi, unusquisque habens quatuor linguas ferreas, non possent ceteras penas inferni numerare. Nos autem, fratres karissimi, audientes tanta tormenta inferni, conuertamur ad Dominum nostrum, ut cum angelis eius ualeamus regnare.



HOMILIA CI. IN REuELATIONE SANCTI MICHAELIS.

Deus uolens angelos honorari in terra ab hominibus, hanc occasionem, ut legimus, primam ostendit.  Est autem quedam ciuitas in Apulia que dicitur Sipontus, in qua erat quidam diues, nomine Garganus, habens armenta multa boum et pecudum in monte uicino, qui dicitur Garganus. Erat autem quidam taurus nimis superbus, qui cum alii boues ad domum reuerterentur, ille solus uagus remansit in monte: quadam uero die Dominus iratus, quia aliis reuertentibus non reuertebatur domum. Hic autem apprehendens [apprehendit] arcum et sagittas, uolens eum occidere, sed uoluntate Dei sagitta acuta rediit, et eum uulnerauit a quo fuit missa. Quod uidens Garganus, ualde timuit, et propius accedere uoluit, pergensque ad episcopum suum, narrauit ei omnia que acciderant. Tunc pontifex prudens instituit triduanum ieiunium populo, et orarent ut Dominus ostenderet eis quid esset, et quid significaret quod ille a telo suo fuerat uulneratus. Tertia uero nocte Michel archangelus apparuit pontifici, dicens ei: Scias quia uoluntate Dei hoc factum est.  Ego sum Michel princeps militie celestis, et locum illum iuxta quem taurus stabat, mihi consecraui, ut in eodem loco Christiani inuocent auxilium, et sentiant. uade ergo et tu et omnis populus ad speluncam iuxta quam stabat taurus, et intrate in eam, et uidebitis altare, et super altare rubicundum pallium, ibi facite orationes uestras, et habete memoriam meam, et auxiliabor uobis. Audiens hec episcopus gauisus est ualde, et mane cum populo ascendens in montem Garganum, intrauit in speluncam, sicut angelus dixerat. Hec fuit prima causa quod memoria angelorum fuit in terra; ab hoc tempore usque in presens sunt ecclesie et festiuitates eorum ad laudem Dei, qui uiuit, etc.



HOMILIA CII. AD QUAMLIBET DIEM.

Pius et misericors Dominus nos per prophetam hortatur ad compunctionem cordis, et penitentiam,  dicens: Conuertimini ad me toto corde uestro, in ieiunio et fletu et planctu, quia nolo mortem peccatoris, sed magis ut conuertatur, et uiuat. Et iterum: Noli tardare conuerti ad Dominum; ne differas de die in diem, quia nescis quid futura parat dies; cur tardas conuerti ad Dominum? scilicet, periculo anime tue, quia mors non tardat; quod si inuenerit te tardantem, ducet ad tormenta, quia tu peccator conuerti dissimulas, et non metuis mortem, ne ipsa repentina subripiat tibi diem conuersionis. Nonne homines subito moriuntur? Si bonum est peccata dimittere, et ad Deum conuerti, fac cito. Deus promisit remissionem peccatorum, uiuendi non promisit; ideo conuertatur unusquisque ad Deum citius, et derelinquat impius uiam suam subito; cum ueniet dies ultima, peribit dilatio, et restabit damnatio. Si perire non uis, redi ad Deum, et uiues. Noli desperare de uenia peccatorum, nec de longa uita cogitare. Conuertere ergo ad penitentiam. Cras, inquies, conuertam; quare non hodie? Dices: Quid mali, si  cras dicam. Quid mali, si hodie. Forte dices: Longa erit uita mea. Dicam: Si longa est uita, sit bona; si breuis, et ipsa sit bona. Non uis habere longum prandium et malum, et uitam longam uis habere et malam. uillam emis, bonam desideras. Uxorem uis ducere, bonam queris. Filios tuos uis nasci bonos, optimas caligas emis, et non uis malas, et uitam uis malam! Quid tibi prodest uita tua, quam solam uis malam, ut inter omnia bona tua malus sis? Ne tardes conuerti ad Dominum, et ne differas de die in diem. uerba Dei sunt hec, non mea; non a me audisti, sed ego tecum audio a Domino. Respondes forte: Cras conuertam. O uox coruina. Quis dedit tibi hanc securitatem? qui indulgentiam remittendi promisit, crastinum diem dissimulandi non spopondit. Coruus non rediit ad arcam, columba rediit. Si enim tunc uis agere penitentiam, quando non potes, peccata dimiserunt te, tu autem non illa. Satis alienus est a fide, qui ad agendam penitentiam tempus exspectat.  Metuendum est ut dum sperat misericordiam, incidat in iudicium. Qui tempus datum negligit, frustra effundit preces ad Deum. Festinet unusquisque ad Deum, dum potest, quia, dum potest, ualuerit oratio, et cum tardare uoluerit, non potuerit. uigila, Christiane, sub misericordia Dei, pugna cum diabolo, quia arma Christi tecum habes. Deus qui iubet te pugnare, cupit tibi dare paradisum, si bene pugnaueris, ubi sunt diuitie tue, ubi Christum uidebis et angelos, et homines iustos fulgentes sicut sol, ubi non est nox, nec fames, nec sitis, nec ullus dolor. Quid uis, homo Christiane, qui te non emendas? nescis quanta et qualia parata sunt in inferno, ubi est fletus, et stridor dentium, ubi flamma, pediculi et rane, et uermes non moriuntur. Ignis qui ibi est non exstinguitur; ibi sunt tenebre et mala, nulla lux ibi est, nulla consolatio; ibi est fetor quem nullus sustinere potest. Considerate diligentius superborum sepulcra mortuorum, et agnoscite, quia nichil in eis  remansit nisi fletus et fetor, et fimus uermium. O homo, considera uehementer sepulcra, et dic: ue mihi misero peccatori! Iste dum uixit in hoc seculo, secutus est luxuriam et fornicationem, et penitentiam non egit, ex illo misero nichil remanet, nisi fetor amarus, et cum impiis cruciatur. ue misero peccatori, timeo ne et mihi sic contingat. Tunc clamauit ille mortuus de sepulcro: uide, et agnosce puluerem meum, et relinque desiderium malum, ne mecum crucieris in inferno. Quod tu es fui, quod ego sum tu eris. O homo dimitte periuria, luxuriam, homicidium, furtum, auaritiam, et alia peccata, que dinumerare longum est, ut in inferno non crucieris, sed habeas gloriam cum Deo Patre, etc.



HOMILIA CIII. AD QUAMLIBET DIEM.

Fratres karissimi, tempus est transeundi de malo ad bonum, de tenebris ad lucem, de isto infidelissimo  seculo ad gaudia sempiterna, ut non comprehendat nos illa dies, in qua Dominus noster iehsu Christus adueniet ponere orbem terre desertum, et peccatores eternis cruciatibus mancipare, qui noluerunt agere penitentiam de peccatis que egerunt. In mendacio est magnum crimen, sicut ait Salomon: Os quod mentitur, occidit animam. Iracundia uiri iustitiam Dei non operatur, et cupiditas. Unde dicit Apostolus: Radix omnium malorum est cupiditas, et superbia, per quam ille angelus apostata cecidit, qui initium uiarum Dei, sicut legitur in prophetia, contempsit. Lucifer qui mane oriebatur, cecidit. uitanda est superbia, que ualuit angelos decipere; quanto magis homines ualebit decipere! Et inuidia est nobis timenda, per quam diabolus primum hominem decepit, sicut scriptum est: Per inuidiam crucifixus est Christus; et ideo qui inuidet proximo, Christum crucifigit. uidete ut semper pauidi et solliciti exspectetis Iudicis aduentum, ne nos imparatos inueniat,  quia Apostolus ait: Dies Domini tanquam fur in nocte ueniet. ue illis quos inueniet dormientes in peccatis. Tunc namque congregabuntur, sicut legitur in Euangelio, ante eum omnes gentes, et congregabit oues, sicut pastor segregat oues suas ab hedis: et statuet oues a dextris, hedos autem a sinistris. Tunc dicet rex his qui a dextris eius erunt: uenite, benedicti Patris mei, etc., ubi nullus dolor, nec tristitia erit, ubi uox non inuenitur alia, nisi caritas et pax et letitia sempiterna cum omnibus electis Dei, ubi nullum bonum deesse poterit. Tunc respondebunt iusti dicentes: Domine, cur tantam gloriam, et tanta bona preparasti? Respondebit: Pro misericordia, pro fide, et pietate et ueritate, et cetera. Domine, quando uidisti ista bona in nobis? Respondebit Dominus: Amen dico uobis, quod fecistis uni ex minimis meis fratribus, mihi fecistis, et quod fecistis in abscondito, ego palam uobis reddam. Tunc dicet Rex his qui erunt a sinistris eius: Ite, maledicti, in ignem  eternum, qui preparatus est diabolo et angelis eius, ibi erit fletus et stridor dentium, et lacryme oculorum; ubi mors optatur, et non datur; ubi uermes non moriuntur et ignis non exstinguetur; ubi nullum gaudium, sed tristitia; ubi nulla requies, nisi pena; ubi nullus auditus, nisi gemitus. Tunc respondebunt et ipsi dicentes: Domine, cur tantas penas nobis preparasti? Pro iniquitate et malignitate uestra, dicet Dominus. Itaque, fratres, rogo uos, ut qui in bonis operibus sunt, perseuerent in omni opere bono; qui uero mali sunt, cito se corrigant, antequam illos mors subitanea inueniat. Dum ergo tempus habemus, operemur bonum ad omnes, et mala facere cessemus, ut ad uitam eternam peruenire ualeamus.



HOMILIA CIu AD QUAMLIBET DIEM.

 Misericordia et ueritas obuiauerunt sibi, etc. Fuit quidam paterfamilias, Rex potens, qui quatuor filias habuit, quarum una uocabatur Misericordia, altera ueritas, tertia Iustitia, quarta Pax; de quibus dictum est: Misericordia et ueritas, etc. Habebat etiam quemdam filium sapientissimum, cui nemo in omni sapientia poterat comparari: habebat etiam quemdam famulum seruum, quem exaltauerat, quem multo honore ditauerat, ut pote quem ad imaginem et similitudinem suam fecerat, et nullo aliquo merito precedente. Dominus uero, uti mos est huiusmodi sapientum dominorum, sapienter uoluit mores cognoscere, et explorare, et fidem famuli sui, utrum esset fidelis erga se, necne: dedit ei leue mandatum dicens: Istud mandatum si custodieris, ampliori honore honoraberis; si non, pessima morte morieris. Famulus, sumpto mandato domini sui, haud mora, transgressus est illud mandatum. Quid plura? Quid uerborum uos lacrymis demorabor? Deinde transgressio non tamen adfuit, sed causam transgressionis  quesiuit famulus superbus, rigidus, contumeliosus, inflatus, totam culpam retorsit in dominum suum. Cum enim dixit: Mulier quam dedisti mihi sociam, ipsa me decepit, totam culpam impegit in Auctorem. Dominus non tam pro trangresso mandato, quam pro illata contumelia offensus, quatuor uocauit tortores seuissimos, uni illorum precipiens ut eum incarceraret, alteri ut uiuum decollaret, tertio ut eum iugularet, quarto, ut eum deuoraret crudeli pena. Post hec cum se occasio offerret, hos quatuor tortores propriis nominibus insinuabo. Tortores isti sua seuitia studentes, arreptum miserum omnibus penis afficere ceperunt. Has uero famuli penas audiens una de filiabus regis, scilicet, Misericordia, ueloci cursu currit ad carcerem, et introspiciens, uidensque famulum tortoribus mancipatum, penis affectum, non potuit non misereri, quia misericordie proprium est misereri. Laceratis ergo uestibus et complosis manibus, expansis per colla capillis, ululans  et clamans recurrit ad patrem, et ingeniculata ante pedes paternos cepit simplici et gemebunda uoce dicere: Heu! Pater carissime, nunquid ego sum filia tua Misericordia, et non tu diceris misericors? Si misericors es, famuli tui miserearis; et si famuli tui non misertus fueris, misericors non eris; si misericors non fueris, me Misericordiam non habebis. Taliter illa apud patrem argumentante, aduenit soror eius ueritas, et cur Misericordia fleret, quesiuit a patre, cui pater: Ista, inquit, soror tua Misericordia uult ut ego miserear illius superbi transgressoris, cui penam indixi. ueritas autem hoc audiens, admodum stomachata, toruisque oculis intuens patrem, sic ait: Nunquid ego sum filia ueritas? Nonne diceris uerax esse? Nonne uerum est, quod ei penam iniunxisti, et per mortem tormenta promisisti? Si uerax fueris, uerum persequeris; si uerum persecutus non fueris, uerax non eris; si uerax non fueris, ueritatem non habebis. Ecce misericordia et ueritas  obuiauerunt sibi. Has lites, contentiones, has rixas, has causas audierat tertia soror, scilicet, Iustitia, clamoribus earum accita cepit a ueritate causam querere, et ueritas [Supple. que] non poterat nisi uera dicere, ait: Ista, inquit, soror nostra Misericordia, si soror dici debeat, que nobis non consentit, uult ut pater noster misereatur illius superbi transgressoris; et Iustitia, inflato uultu uersans inopinatum corde dolorem, sic ait ad patrem: Nunquid ego sum filia tua Iustitia? Non diceris esse iustus? Si iustus fueris, in transgressorem iustitiam exercebis; si iustitiam non exercueris, iustus non eris; si iustus non eris, me Iustitiam filiam non habebis. Ecce ueritas et Iustitia hinc et illinc, sola Misericordia et uirgo madentes . Ultima celicolum terras Astrea reliquit, scilicet, Pax fugit in regionem longinquam. Ubi enim est lis et contentio, ibi non est pax; et quanto maior est contentio, tanto maior pacis elongatio. Pace igitur amissa, et tribus filiabus in graui dissensione positis,  quid faceret, cui parti tutius cederet, difficillime definiebat. Si enim Misericordie cederet, ueritatem et Iustitiam offenderet; si ueritati et Iustitie cederet, Misericordiam filiam non haberet; et tamen necesse erat ut misericors esset, et iustus et pacificus et uerax. Consilio ergo opus erat. Aduocans igitur pater filium sapientissimum, super hoc negotio eum consuluit: cui filius: Committe mihi, pater, presens negotium persequendum, et ego tibi de transgressore sumam uindictam, et quatuor filias tuas, reducta pace, tibi restituam. Cui pater ait: Magna sunt que promittis, si uocem facta sequantur. Si dictis facta prestas, faciam quod hortaris. Suscepto igitur mandato regali, filius sumpsit secum Misericordiam sororem suam, et saliens in montibus, transiliens colles, peruenit ad carcerem, et respiciens per fenestras, aspiciens per cancellos, uidit famulum incarceratum, presenti uita priuatum, et deuoratum, et a planta pedis ad uerticem usque non erat in eo sanitas. uidit illum iugulatum, quia per ipsum  mors in mundum intrauit. uidit illum deuoratum, quia ex quo homo moritur, uermibus esca datur. Et quia nunc se occasio obtulit, accipite nomina eorum quatuor tortorum. Primus qui eum incarcerauit, carcer est exsilium presentis uite, de qua dictum est: Heu mihi! quia incolatus meus prolongatur. Secundus qui eum decollauit, miseria est mundi, que nos omnes penis et miseriis afficit; tertius qui eum iugulauit, mors est, que nos omnes iugulat et occidit; quartus qui eum deuorauit, uermis est, quia, sicut dixi, ex quo homo moritur, uermes ad corrodendum eum suscipiunt. Quatuor itaque tortores isti, uidelicet, huius exsilii carcer, et miseria mundi, mors et uermis, a primo homine usque ad nouissimum per totam successionem penas primi transgressoris exigunt. Carcer uero nos detinet, id est, miseria mundi, que nobis omnia mala infert. Mors nos iugulat, uermis nos rodit. uidens igitur filius his quatuor tortoribus famulum suum mancipatum, non potuit  non misereri, quia Misericordiam comitem habuit, et introsiliens in carcerem mortis, mortem suam uicit, et alligato forti, eius uasa rapit, et spolia distribuit, et copiosa preda, ascendens in altum, captiuitatem duxit captiuam, donaque dedit hominibus, et famulum duplicato honore in patriam reduxit induta stola immortalitatis. Hoc uidens Misericordia, non habehat unde conquereretur, quia uidit famulum duplicato honore reuersum, stola immortalitatis indutum. ueritas non inueniebat causas querele, quia pater fuerat inuentus uerax. Iam omnes famulus penas exsoluerat. Iustitia similiter iam nichil conquerebatur, quia in transgressore fuerat iustitia, et sic qui perierat reinuentus est. uidens igitur Pax sorores suas concordantes, reuersa est, et eas pacificauit. Ecce Misericordia et ueritas obuiauerunt sibi: Iustitia et Pax osculate sunt. Sic igitur per mediatorem hominum et angelorum pacificatus et reconciliatus est homo, et ad ouile Dei ouis centesima reducta  est: ad quod ouile nos perducat iehsu Christus, cui est honor et gloria in omne euum. Amen.



HOMILIA Cu. IN DIE PALMARUM.

Cum appropinquasset iehsu Hierosolymam, et uenisset Bethphage, ad montem Oliueti, tunc misit duos discipulos, etc. Intrante articulo sue passionis Christus uenit Hierusalem, propter Adam qui descenderat a Ierusalem in Iericho, et inciderat in latrones: qui plagis impositis semiuiuus relictus, spoliatus a gratuitis, uulneratus in naturalibus, a Samaritano curatus est. Adam cecidit a Hierusalem in Iericho, id est, ab immortalitate in mortalitatem, quando per suggestionem Eue de pomo uetito spoliatus a gratuitis, id est, a uirtutibus anime; et uulneratus in naturalibus, id est, in mente et ratione. Adam nos uendidit per gulam, sed non potuit reparare nos. Propter Adam ergo Samaritanus, id est, Christus uenit Hierusalem,  uolens reparare nos. Terrenum quod ceciderat de manu eius. Iste est ille qui seipsum coxit in clibano passionis: panis uiuus effectus, panis est angelorum. Hodie Christus Hierusalem per aureas portas intrauit, et occurrerunt ei pueri Hebreorum. Alii ramos iactabant in uiam, alii uestimenta. Similiter fideles hodie debent uenire in Hierusalem per aureas portas, et debent ramos portare, et uestimenta proiicere in uiam. Per aureas portas intrant qui corporeos sensus, ne pro licitis carpant illicita, gladio circumcisionis castigant. Circumcidendi sunt oculi, ne uideant uanitatem; circumcidende sunt manus, ne operentur manus, quo Deus uel proximus offendatur: et sic de ceteris membris. Ipsa caro circumcidenda est, que militat aduersus animam. Ramos debent fideles portare, id est, bona opera, quia per bona opera preuenit misericordia iudicium. Opera misericordie sunt, uestire nudos, colligere hospites, errantes reuocare, uisitare infirmos, consolari senes, coadunare paruulos,  sepelire mortuos, quod inuenitur in Tobia; ut testatur illud Euangelii: uenite, benedicti Patris mei , et cetera. Debetis, karissimi, uestimenta in uiam proiicere, id est, carnem mortificare; quia qui seminat in carne, de carne metet corruptionem: qui seminat in spiritu, de spiritu metet uitam eternam. Debetis subtrahere uentri, et dare pauperibus: sic ieiunium uestrum erit ordinatum. Si hec feceritis hodie, estis Hierosolymis; sed si in peccato perseueretis, estis in Iericho. Sed ut perueniatis in Hierusalem, exoremus Dominum, que construitur ex uiuis lapidibus: quod ille nobis concedat qui uiuit et regnat Deus per omnia secula seculorum. Amen.



HOMILIA CuI. IN DOMINICA DECIMA TERTIA POST TRINITATEM.


LUC. X, MATTH. Xu. In illo tempore, dixit iehsu discipulis suis: Beati oculi qui uident que uos uidetis etc.

 Non oculi scribarum et Phariseorum, qui corpus tantum Domini uidere, sed illi beati oculi, qui eius possunt cognoscere sacramenta, de quibus dicitur: Et reuelasti ea paruulis . Beati oculi paruulorum, quibus et se et Patrem Filius reuelare dignatur.

Dico enim uobis quod multi prophete et reges uoluerunt uidere que uos uidetis, et non uiderunt: et audire que auditis, et non audierunt. Abraham exsultauit ut uideret diem Christi, et uidit et gauisus est: Isaias quoque et Micheas et multi alii prophete uiderunt gloriam Domini, qui et propterea uidentes sunt appellati. Sed hi omnes a longe aspicientes et salutantes, per speculum et in enigmate uiderunt. Apostoli autem in presentia habentes Dominum, conuescentesque ei, et quecunque uoluissent interrogando discentes, nequaquam per angelos aut uarias uisionum species opus habebant doceri. Quos uero Lucas multos prophetas et reges dicit, Mattheus apertius prophetas  et iustos appellat. Ipsi enim sunt reges magni, quia tentationum suarum motibus non consentiendo succumbere, sed regendo preesse nouerunt.

Et ecce quidam legis peritus surrexit tentans eum, et dicens: Magister, quid faciendo uitam eternam possidebo? Legis peritus qui de uita eterna Dominum tentans interrogat, occasionem, ut reor, tentandi de ipsis Domini sermonibus sumpsit, ubi ait: Gaudete autem quod nomina uestra scripta sunt in celis . Sed ipsa sua tentatione declarat quam uera sit illa Domini confessio qua Patri loquitur: Quod abscondisti hec a sapientibus et prudentibus, et reuelasti ea paruulis.

At ille dixit ad eum: In lege quid scriptum est? quomodo legis? Ille respondens, dixit: Diliges Dominum Deum tuum ex toto corde tuo, et ex tota anima tua, et ex omnibus uiribus tuis, et ex omni mente tua, et proximum tuum sicut teipsum. Dum legis perito respondet, perfectum nobis Saluator iter uite celestis ostendit: cui primo de dilectione Dei et proximi  legis scripta proponenti, dicit:

Recte respondisti: hoc fac, et uiues. Deinde post inductam parabolam respondenti illum fuisse proximum uulnerato, qui fecit misericordiam in illum, adiicit: uade, et tu fac similiter; id est, tali misericordie studio proximum tuum necesse habentem, diligere et sustentare memento: apertissime declarans, solam esse dilectionem misericordiam, et ipsam non uerbo tenus ostentatam, sed operis exsecutione probatam, que perpetuam ducat ad uitam.

Ille autem, uolens iustificare seipsum, dixit ad Iesum: Et quis est meus proximus? Quanta inanis glorie dementia! legis peritus ob uulgi fauorem captandum, quo sapienter respondisse iactaretur, primum se legis fatetur ignorare mandatum, uere iuxta Saluatoris sententiam, sapiens et prudens in lege, sed quia non humiliari cum paruulis Christi, sed seipsum iustificare desiderat, beatos oculos columbarum innocentie lacte lotarum, quibus Christi arcana uidere posset, accipere recusans. Cui profecto Dominus ita  responsum temperauit suum, ut omnem qui misericordiam faceret, cuilibet proximum doceret: et tamen hec eadem parabola specialiter ipsum Dei Filium, qui nobis per humanitatem proximus fieri dignatus est, designaret. Neque enim ita proximum, quem sicut nos diligere iubemur, super Christo interpretari debemus, ut moralia mutue fraternitatis instituta sub allegorie regulis extenuare, et auferre conemur.

Suspiciens autem iehsu, dixit: Homo quidam ab Hierosolymis descendebat in Hiericho. Homo iste Adam intelligitur in genere humano: Hierusalem, ciuitas pacis illa celestis, a cuius beatitudine lapsus in hanc mortalem miseramque uitam deuenit: quam bene Hiericho, que luna interpretatur, significat, uariis uidelicet defectuum laboribus erroribusque semper incertam.

Et incidit in latrones. Latrones diabolum et angelos eius intellige, in quos quia descendebat, incidit;  nam nisi prius intus intumesceret, foris tentatus tam facile non caderet. uera est enim satis sententia, que dicit: Ante ruinam enim exaltatur cor .

Qui etiam despoliauerunt eum. Gloria uidelicet immortalitatis et innocentie ueste priuarunt. Hec est enim prima stola qua iuxta aliam parabolam luxuriosus filius per penitentiam rediens ornatur, et qua protoplasti amissa cognouerunt esse se nudos, tunicasque pelliceas nature mortalis induti sunt.

Et plagis impositis, abierunt semiuiuo relicto. Plage peccata sunt, quibus nature humane integritatem uiolando, seminarium quoddam, ut ita dicam, angende mortis fessis indidere uisceribus. Abierunt autem non ab insidiis aliquatenus cessando, sed earumdem insidiarum fraudes occultando. Semiuiuum reliquerunt, quia beatitudinem uite immortalis exuere, sed non sensum rationis abolere ualuerunt. Ex qua enim parte sapere et cognoscere Deum potest,  uiuus est homo; ex qua uero peccatis contabescit, et miseria deficit, mortuus idem lethiferoque est uulnere fedatus.

Accidit autem ut sacerdos quidam descenderet eadem uia, et uiso illo preteriuit. Similiter et leuita, cum esset secus locum et uideret eum, transiit. Sacerdos et leuita qui uiso saucio transierunt, sacerdotium et ministerium ueteris Testamenti est, ubi per legis decreta mundi languentis uulnera monstrari tantum, non autem curari poterant, quia impossibile erat, ut Apostolus ait , sanguine uitulorum et agnorum et hircorum auferri peccata.

Samaritanus autem quidam iter faciens, uenit secus eum: et uidens eum, misericordia motus est. Samaritanus, qui interpretatur custos, Dominum significat, cui rectissime Propheta, ne hos latrones posset incurrere, supplicat: Custodi me, inquiens, a laqueo quem statuerunt mihi, et a scandalis operantium iniquitatem . Qui propter nos homines, et  propter nostram salutem descendens de celo, uite presentis iter arripuit, et uenit secus eum qui uulneribus tabescebat inflictis: id est, in similitudinem hominum factus, et habitu inuentus ut homo, compassionis nostre susceptione finitimus, et misericordie factus est collatione uicinus.

Et appropians alligauit uulnera eius, infundens oleum et uinum. Peccata que in hominibus inuenit, redarguendo cohibuit, spem uenie penitentibus, terrorem pene peccantibus incutiens. Alligat enim uulnera, dum precipit, Penitentiam agite; infundit oleum, dum addit, Appropinquabit enim regnum celorum; infundit et uinum, dum dicit, Omnis arbor que non facit fructum bonum excidetur, et in ignem mittetur .

Et imponens illum in iumentum suum, duxit in stabulum, et curam eius egit. Iumentum eius est caro, in qua ad nos uenire dignatus est: in quo saucium imposuit, quia peccata nostra ipse portauit in corpore  suo super lignum; et iuxta aliam parabolam inuentam que errauerat ouem, humeris suis impositam reportauit ad gregem. Itaque imponi iumento, est in ipsam incarnationem Christi credere, eiusque mysteriis initiari, simul et ab hostium incursione tutari. Stabulum autem est Ecclesia presens, ubi reficiuntur uiatores, de peregrinatione hac in eternam patriam redeuntes. Et bene iumento impositum duxit in stabulum, quia nemo nisi baptizatus, nisi corpori Christi adunatus, Ecclesiam intrabit.

Et altera die protulit duos denarios, et dedit stabulario, et ait: Curam illius habe. Altera dies est post Domini resurrectionem. Nam et ante quidem per Euangelii sui gratiam illuminauerat his qui in tenebris et in umbra mortis sedebant, sed potior resurrectione celebrata perpetue lucis splendor effulsit. Duo denarii sunt duo Testamenta, in quibus eterni regis nomen et imago continetur. Finis enim legis Christus. Qui altera die prolati dantur stabulario, quia tunc aperuit illis sensum, ut intelligerent Scripturas.  Altera die stabularius denarios, quorum pretio uulneratum curaret, accepit, quia Spiritus sanctus ad ueniens docuit apostolos omnem ueritatem, qua gentibus erudiendis instare atque Euangelium predicare sufficerent.

Et quodcunque supererogaueris, ego cum rediero reddam tibi. Supererogat stabularius quod in duobus denariis non accepit, cum dicit Apostolus: De uirginibus autem preceptum Domini non habeo, consilium autem do . Itemque: Et Dominus ordinauit his qui Euangelium annuntiant, de Euangelio uiuere: sed non usi sumus hac potestate, ne quem uirum grauaremus . Cui rediens quod promiserat debitor reddet quia ueniens in iudicio Dominus dicit: Quia super pauca fuisti fidelis, super multa te  constituam. Intra in gaudium Domini tui .

Quis horum trium uidetur tibi proximus fuisse illi qui incidit in latrones? At ille dixit: Qui fecit misericordiam in illum. Iuxta litteram manifesta est Domini sententia, nullum nobis amplius eo qui misereatur esse proximum, si Hierosolymite ciui non sacerdos, non leuita ex eadem gente, imo in eadem urbe nati et nutriti, sed extere gentis accola, quia magis misertus est, factus est proximus. Sacratiore autem intellectu, quoniam nemo magis proximus quam qui uulnera nostra curauit, diligamus eum, quasi Dominum Deum nostrum: diligamus quasi proximum: nichil enim tam proximum quam caput membris: diligamus etiam eum qui imitator est Christi. Hoc est enim quod sequitur:

Et ait illi iehsu: uade et tu fac similiter. Id est, ut uere te proximum sicut teipsum diligere manifestes, quidquid uales in eius uel corporali uel spirituali necessitate  subleuanda deuotus operare.



[a 1Kb] HOMILIA CuII.


LUC. Xu. In illo tempore, dixit iehsu discipulis suis parabolam hanc: Homo quidam habuit duos filios, et dixit adolescentior ex illis patri, Da mihi portionem substantie que me contingit, et diuisit illis substantiam, etc.

Euangelica lectione, fratres karissimi, audistis duorum filiorum parabolam; sed homo iste, qui duos filios habuisse dicitur, Deus Pater intelligitur, duorum uidelicet genitor populorum atque creator. Maior enim filius eos qui in unius Dei cultura permanent significat, minor eos qui in cultura idolorum Dominum deseruere. Et dixit adolescentior ex illis patri: Pater, da mihi portionem substantie que me contingit, et diuisit illis substantiam, quam substantiam hic euangelicus pater diuidit filio spirituali, nisi  prudentiam, et intellectum, uel etiam libertatem arbitrii, que uere et perpetue sunt opes bene utenti ea? Diuidit enim Deus Pater hanc filiis substantiam, quia in prima natiuitate equaliter cunctis ratio nascentibus datur, sed in subsequenti conuersatione unusquisque plus aut minus hanc habere substantiam inuenitur, dum hanc in semetipsis per malam uoluntatem negligentes deserunt, diligentes autem custodiunt naturale rationis bonum. Alius enim memor et intelligens Domini creatoris esse ea que ab eo sumpserat, ita ut sunt, Dei Patris esse credens, quasi paterna custodit. Alius autem a semetipso hec esse, et sua existimans, sicut proprie possessionis licentia dispensandis abutitur, et cito profligata facultate priuatur, unde sequitur: Et non post multos dies congregatis omnibus, adolescentior filius peregre profectus est in regionem longinquam, et ibi dissipauit substantiam suam uiuendo luxuriose. Qui addit longe non locum mutando, sed auersionem mentis expressit, quia quanto plus quisque in prauo  opere deliquit, tanto a Dei gratia longius recedit. Et ita, qui obliuiscitur Deum Creatorem suum, hic uere peregrinari a Deo dicitur, quia mala conuersatio in seculari desiderio non solum peregrinum, sed et alienum Deo hominem facit, sicut et hi qui peregrinos se faciunt, non cum concupiscentiis carnis et desideriis huius mundi a celesti regno exsulantur. Hac ergo peregrinatione per magnam ignorantiam peregrinos nos fuisse sciens beatus Apostolus dicit: uos, qui longe aliquando fuistis a Deo per incredulitatem, et malam conuersationem uestram. nunc facti estis prope in sanguine Christi ab eterne mortis erepti interitu . Nolite uos iterum terrenis inherendo desideriis elongari a Domino, cum adhuc estis prope uere fidei confessionem, perseuerate in  bonorum operum exhortatione, in uoluntate adherentes ei omni tempore, quia ipse portionem hereditatis sue, id est gaudia uite eterne daturus est omnibus inuocantibus eum in ueritate, id est, qui in uoluntate eius se custodire contendunt. Sequitur: Et postquam omnia dissipauit, facta est fames ualida in regione illa, et ipse cepit egere. Et abiit, et adhesit uni ciuium regionis illius, et misit illum in uillam suam, ut pasceret porcos, et cupiebat implere uentrem suum de siliquis quas porci manducabant, et nemo illi dabat. Postquam ergo quis pro peccatis suis obliuiscitur Domini sui preceptis, et eius uoluntati non famulatur, spiritualibus destituitur opibus, id est prudentia et intellectu, omnes ornatus anime consumit. Porcos pascere dicitur, hoc est sordidas et immundas in anima sua enutrire cogitationes, escas inutiles desiderare, que nichil corpori proficiunt, id est carnales concupiscentias adimplere, quod est seductio et corruptio uite, que uirtutem anime nullam prestant,  sed totis penitus animam bonis priuant eamque perimunt, quibus demonia semper animas fidelium decipere atque seducere festinant. Talis igitur merito egere dicitur, quia omnium bonorum operum fructu et meritis est destitutus, de quo subditur: In se autem reuersus dixit: Surgam, et ibo ad patrem meum, et dicam ei: Pater, peccaui in celum, et coram te, iam non sum dignus uocari filius tuus, fac me sicut unum de mercenariis tuis. Quis ergo iste filius, qui in longinquam regionem peccando a Deo elongatus, tandem penitentia motus, redit confitendo ad patrem, nisi Christianus, qui se libidine ac luxuria perdiderat, et elongauit a Deo, probrosis se actibus ac tota feditate polluerat, et porcos pauit, id est demoniorum se mancipauit seruitio, qui cum se instinctu et misericordia Dei recognoscit omni bono destitutum, et undique inopia boni operis obsessum, reuertitur ad indulgentiam patris, et se coram angelis Dei in celo, et sanctis Dei peccasse, et se  reum esse confitetur, imploratur misericordiam, ut indulgentiam recipiat peccatorum? Nos ergo, fratres karissimi, conuertamur ad Dominum Deum nostrum, et agamus preteritorum penitentiam peccatorum. Nulla enim debemus desperatione deterreri, cum specialiter hanc parabolam in persona penitentis uideamus aptari, ipso Domino manifestius declarante, et dicente: Dico uobis, sic erit gaudium in celis coram angelis Dei super uno peccatore penitentiam agente . Dedit ergo Dominus penitentibus uiam egressionis, et eos qui a malis suis se ad pristina bona conuertunt, destinauit in sorte iustorum. Igitur, karissimi, si quis inter nos grauium scelerum cogitatione maculatus sit, si quis sordidarum uoluntatum sit peste pollutus, expandat misericordi Deo sue iniquitatis arcanum, aperiat interne preuaricationis opericulum. Nota quidem sunt Deo cuncta que gerimus, que etsi non dixerit lingua, non potest celare conscientia; Patet quippe ei omne quod clausum est, et oculis eius apertum est quidquid in cogitationibus  nostris obstrusum uidetur. Ergo cum omnia nouerit, non querit pro ignorantia confessionem, sed pro misericordia desiderat confiteri, et non inuenire. Hec igitur agnoscentes, dilectissimi, unusquisque serenum per officia confessionis instituat, causamque suam semetipso accusante componat, dictet in se sub breuitate sententiam, ut Christi iudicis possit uitare iracundiam; quisquis enim illum cupit habere misericordem, exerceat in se ipse censuram. Totum autem quod timemus fiat ueniabile, si in uobis inuenta fuerit hec plenitudo iustitie. Ecce Dominus confessionis nostre munus exspectat, et cum sit nota diuinis oculis hominum conscientia, uult penitenti ea, in qua est, lacrymis sacrificium confessionis offerre. Penitentia, inquam, est, que sub uno actu officia diuersa complectitur. Hinc enim publicat confitentem, hinc reatum non denegat, unde crimen excusat. Hinc obiicit propria peccata peccanti, inde indulgentiam exhibet confitenti.  O magnificum bonitatis diuine thesaurum! O singulare clementissimi Iudicis institutum! Cum apud seculi Iudicem confessus statim dirigitur ad penam, apud Dominum confitens mox pergit ad ueniam, cui honor, et gloria in secula seculorum. Amen.



HOMILIA CuIII.


IOAN. II. In illo tempore: Prope erat Pascha Iudeorum, et ascendit Hierosolymam iehsu, et inuenit in templum uendentes oues, et boues, et columbas, et nummularios sedentes, et cum fecisset quasi flagellum de funiculis, omnes eiecit de templo, etc.

Presentem sancti Euangelii lectionem, fratres karissimi, sollicita intentione oportet considerare, quia appropinquante Pascha Iudeorum, Dominus ascendit Hierosolymam, nobis profecto dat exemplum, quanta animi uigilantia dominicis debeamus subiici imperiis, cum ipse Dei Filius eadem que ex diuinitatis auctoritate statuit, decreta custodiuit. Ne enim putarent  homines absque crebris orationum bonorumque actuum sacrificiis uel supplicia euadere, uel ad gaudia eterna posse pertingere, ipse ad orandum, ad adorandum in Hierusalem, ad immolandumque Dei Filius ascendit, qui ueniens Hierosolymam, quid ibi gesserit, audiamus: Et inuenit in templo uendentes boues, et oues, et columbas, et nummularios sedentes, et cum fecisset quasi flagellum de funiculis, omnes eiecit de templo. Inter omnia signa que fecit iehsu, hoc uidetur esse maximum quod unus homo, et ipse in illo tempore contemptibilis, et in tantum uilis apud Iudeos, ut postea crucifigerent, principibus eorum cernentibus, lucra sua destrui audiebat, potuitque unius flagelli uerbere tantam eiicere multitudinem, et talia facere que infinitus non potuisset facere exercitus. Igneus enim fulgor radiabat ex oculis eius, et diuinitatis eius maiestas lucebat in facie, et ideo manum ei non audebant iniicere principes. uidebantur enim licite uendi in templo que ad hoc emebantur  ut in eodem templo offerrentur Domino; sed nolens ipse Dominus aliquid in domo sua terrene negotiationis fieri, eiecit omnia ipsosque factores repulit. Quid ergo putamus, fratres mei, facere Dominum, si rixantes, si otiosis fabulis uacantes, uel aliquolibet scelere reperiret occupatos, qui hostias, que sibi immolabantur, ementes in templo uidit, et eliminare festinauit? Hec omnia propter illos dicta et facta sunt qui ingrediuntur ecclesiam non solum intentione orandi negligenter, uerum etiam ea pro quibus orare debuerunt, augent, cum uitiis, odiis, detractionibusque alios insequuntur, addentes uidelicet peccata peccatis, nec timentes ex eo districti Iudicis examinatione damnari. Unde multum tremenda sunt hec, dilectissimi, digno expauescenda timore, sedulaque precauendum industria, ne ueniens Dominus, quando minime cogitamus, peruersum quid in nobis, unde merito flagellari ac de ecclesia eiici debeamus, inueniat; et maxime in ecclesia, que specialiter domus est orationis, timendum satis est ne nos aliud in  ea, quam ipse diligit, agentes inueniat, et ipse se nobis, qualem non uolumus, districtus redditor ostendat, ne nos in templo suo nummularios, id est terrenis rebus et concupiscentiis huius mundi seruientes, et desideriis irretitos inueniat, ne inter sanctos positos aliquid ibidem propter uanam mundi gloriam operari, ne ficte bona et mala aperte facientes reperiens damnet, ne uendentes boues, id est uerbum predicationis, quod impendimus, non diuino amore, sed eterni questus intuitu audientibus impertire, ne uendentes oues, ut supra diximus, humane laudis appetitu opera exercere, de quibus alibi Dominus dicit quia receperunt mercedem suam , ne nos uendentes columbas inueniens damnet, id est acceptam Spiritus sancti gratiam non propter gratis, ut preceptum est, sed propter pretium, impositionem quoque manuum, uel ordinationem cuiusquam, qua Spiritus sanctus accipitur, etsi non ad questum pecunie, ad uulgi tamen fauorem tribuere. Notandum  est autem quia non soli uenditores sunt columbarum, et domum Dei domum negotiationis facientes, qui sacros ordines largiendo pretium inquirunt, uerum etiam hi qui gradum, uel gratiam in Ecclesia spiritalem, quam Domino largiente percipiunt, non simplici intentione, sed cuiuslibet causa humane retributionis exercent. Quicunque ergo tales sunt, si nolunt, ueniente Domino, de ecclesia auferri, auferant ista de suis actibus, ne faciant domum Dei domum negotiationis, unde iustam in futuro sentient uindictam. Sequitur: Recordati sunt uero discipuli eius, quia scriptum est: Zelus domus tue comedit me. Zelo domus Patris Saluator eiecit impios de templo. Zelemus et nos, fratres karissimi, domum Dei, et quantum possumus, ne quid in ea prauum geratur, resistamus. Si uiderimus fratrem, qui ad domum Dei pertinet, superbia tumidum, si detractionibus assuetum, si ebrietati seruientem, si luxuria supplantatum, si iracundia turbidum, si alicuiquam uitio substratum, studeamus, in quantum facultas suppetit, castigare  polluta, ac peruersa corrigere, et si quid de talibus emendare nequimus, non sine acerrimo mentis sustinere dolore, et maxime in ipsa domo orationis, ubi corpus Domini consecratur, ubi angelorum sanctorum presentia semper adesse non dubitatur, ne quid ineptum fiat, ne quid quod nostram fraternamue orationem impediat totis uiribus abigamus. Sequitur: Responderunt ergo Iudei, et dixerunt ei: Quod signum ostendis nobis, quia hoc facis? Respondit iehsu, et dixit eis: Soluite templum hoc, et in tribus diebus excitabo illud. De quo templo diceret Euangelista post aperuit, uidelicet de templo corporis sui, quod illi destruebant in morte, cum eum crucifigebant, sed ipse die tertio a mortuis excitauit. Quia ergo signum querebant a Domino, quare solita commercia proiiceret de templo, respondit, ideo secretissime impios exterminari de templo, quia ipsum templum significauerit templum corporis sui, in quo nulla fuerit macula peccati, neque immerito lapideum purgauit  sceleribus templum, qui templum corporis sui, quod uerum Dei fuerat templum, ab hominibus morte solutum, diuine sue Maiestatis potentia excitare posset a morte. Quia ergo iam prope est tempus quo solutionem eiusdem templi uenerabilis, que facta est a perfidis Iudeis, et excitationem, quam ipse tertia die, sicut promisit, mirabiliter exhibuit, annua solemnitate celebrare desideramus, mundemus templa corporum et cordium nostrorum, ut Spiritus Dei habitare dignetur in cordibus nostris. Et iuxta quod Apostolus admonet, abiectis operibus tenebrarum, induamus nos arma lucis, sicut in die honeste ambulemus, non in comessationibus et ebrietatibus, non in cubilibus et impudicitiis, non in contentione et emulatione; sed induimini Dominum nostrum Iesum Christum, qui cum Patre, et Spiritu sancto uiuit et regnat Deus ante omnia secula seculorum. Amen.



HOMILIA CIX.


 LUC. XI. In illo tempore, erat iehsu eiiciens demonium, locutus est mutus, et admirate sunt turbe, etc.

uirtutes quidem Domini nostri Iesu Christi factas esse in plebe Iudeorum audiuimus, et credimus, sed miracula que nunc legebantur, requiramus. Erat, inquit euangelista, iehsu eiiciens demonium, et illud erat mutum, et cum eiecisset demonium, locutus est mutus, et admirate sunt turbe. Homo iste mutus et cecus incredulos significat, omnesque maleuolos, qui mandata Domini, nec operibus facta, nolunt ad imitandum uidere, nec aure cordis ad intelligendum audire, qui uinculo infidelitatis et inuidie in lingua ligati, ut ipsa audita Dei mandata aliis inuident dicere, et annuntiare contemnunt, siue qui idola muta et surda colunt, ceci et muti sunt, dicente Psalmista: Similes illis fiant, qui faciunt ea, et omnes, qui confidunt in eis . Tria igitur signa simul in uno homine isto facta sunt: cecus illuminatur, et mutus loquitur, et possessus a demone liberatur, quod  et tunc quidem carnaliter factum est, sed et quotidie in sancta Ecclesia geritur, cum per sanctos predicatores quis ab infidelitate conuertitur ad fidem, ut expulso et abrenuntiato diabolo, cui ante seruiuit, ad fidei lumen redit, et ad agnitionem superni Creatoris uenit, ac deinde laudem Dei iugiter ex seipso proferre non desinit, et aliis uerbum ueritatis, quantum ualet, atque eterne salutis gaudia annuntiare contendit. Quidam autem dixerunt: In Beelzebub principe demoniorum eiicit demones. Pharisei, et omnes simul increduli, et peruersi opera Dei calumniabantur. Quibus ipse Dominus alibi ait: ue uobis qui clauditis regnum celorum, nec ipsi intratis, nec alios per inuidiam introire permittitis . Sequitur: Et alii tentantes signum de celo querebant. Ipse autem, ut uidit cogitationes eorum, dixit: Omne regnum in se ipso diuisum desolabitur, et domus supra domum cadit. Cogitationes hominum nemo nouit, nisi solus Deus. Ideo ergo, quia Iudei credere noluerunt in Dominum Iesum, nos ergo eum ex fide diligamus,  et timeamus, quia per ipsum facta sunt omnia, et ipse cogitationes et corda omnium nouit, et ipse reddet unicuique secundum opera sua. Ideoque non ad dicta Iudeorum, sed cogitationibus eorum respondit, ut uel sic compellerentur potentia eius, quia dixerunt intra se, eum in Beelzebub, id est in potestate principis demoniorum, non in potestate Dei, eiicere demonia. Ostendit enim regnum suum indiuiduum esse, qui ubique regnat, cuius regni non erit finis. Et ideo se in hunc mundum uenisse, ut diaboli regnum destrueret, et portas regni celestis omnibus credentibus, et per opera iustitie intrare uolentibus aperiret, et his, qui in eo spem suam figerent, eterne salutis gaudia patefaceret. Eos autem qui in diabolo spem potius quam in eius misericordia ponerent, diuisos esse a beatorum consortio, et ab eterne uite gaudio expulsos innotuit. Graue igitur scelus est opera Dei diabolicas credere uirtutes. Ideoque, dilectissimi, nolite diabolo acquiescere seductori, sed potius Dei inherentes  uoluntati ponite in eo spem uestram, et ipse uos diriget in omni bono. In omnibus igitur angustiis et tribulationibus uestris, in omnibus pressuris quecunque euenerint in hoc mundo, a Domino Deo omnipotente querite misericordiam et indulgentiam. Querite eius misericordiam fide recta, caritate sincera eum diligite, credentes, quidquid tribulationis acciderit, uel angustie, hoc pro peccatis nostris maxime accidisse. Confitemini peccata uestra Deo, et sacerdotibus eius, et sanctis uiris in Ecclesia, et agite penitentiam de omnibus que egistis, illicitis, eleemosynis abluite a uobis sordes animarum uestrarum, uociferate ad Dominum puro corde, fide sincera, et caritate perfecta, ponite spem uestram semper in misericordia eius, credentes quia quidquid ab eo fide recta et sincera petitis accipietis. Ipse statim paratus est sua misericordia in mensa omnibus se inuocantibus, in ueritate indulgentiam, et refrigerium prestare sempiternum. Nolite uanis demoniorum seduci  erroribus, toto corde diaboli machinamenta despicite. Si enim semel, aut bis, aut forte ter, quaterue nequitias quas diabolus in uos tentando conatur immittere, toto animo et tota fide contemnitis, et in eadem cautela semper uigilare contenditis, ita ipsum diabolum Deus a uestra infestatione dignabitur repellere, ut nunquam uos possit sua calliditate decipere. Nolite ergo seduci, fratres, nolite alibi auxilium querere, nisi ad Christum Dominum nostrum. Nolite ab eo recedere, et a uanis et inutilibus precantatoribus, et a diabolicis auguriis querere remedia, quia quando aliqua necessitate, uel angustia, aut etiam tribulatione, uel infirmitate corporis, a Domino flagellamur, ad requiem, et ad remedium sempiternum uocamus. Et quomodo ad illum peruenire uolumus, si ab illo flagella patienter atque humiliter non sustinemus? Quapropter sufferamus patienter eruditionem Patris celestis, ut ad patriam peruenire mereamur regni eterni. Hec, dilectissimi, ideo dicimus,  ut ne quis ex uobis cum egrotatur, uel alia quacunque pressura, uel tribulatione patitur, aliunde, nisi a Domino auxilia querat, uel desideret remedia, quia ipse solus et uerus est medicus animarum nostrarum. Ideo ad illius toto corde et tota mente tendamus misericordiam,  de illius semper in quibuslibet angustiis adiutorio presumamus. Quia percutit, et medetur ipse uulneribus: inficit, et ipse sanitatem infert sempiternam, cui est honor et gloria per immortalia secula seculorum. Amen.



uENERABILIS BEDAE OPERUM PARAENETICORUM SECTIO SECUNDA, IN QUA CONTINENTUR ASCETICA.





LIBELLUS PRECUM







ADMONITIO PRAEuIA.

 Bede uenerabilis Homiliis subiicere libet libellum precum ab eo compositum, quem eruimus ex ueteri Corbeiensi codice ante annos octingentos scripto, atque adeo ad auctoris ipsius etatem proxime accedente. Constat precipue ex libri Psalmorum uersiculis, quos auctor excerpsit ex S. Hieronymi uersione secundum Hebraicam ueritatem; in qua sanctus doctor uersiculos ipsos per cola et commata distinxit: id quod a Beda etiam obseruatum nobis non retinere religio fuit. Ex hoc autem libro colligere possumus qualis presertim fuerit orandi modus patribus nostris, qui orationum precipuum fontem ex Psalmorum libro deriuabant. Erunt forte qui hec leuiora existimabunt: uerum nichil paruipendendum in magnis uiris, apud quos uel leuissima magni sunt ponderis. Porro codicis scriptor Bede prefationem ad calcem libri collocauerat, quam nos suo loco restituimus.



PRAEFATIO.

Angelica admonitione perdocemur Deum celi semper  benedicere, eiusque mirabilia attentius enarrare, Raphele Tobi et suis ita perorante. Benedicite, inquit, Deum celi, et coram omnibus uiuentibus confitemini illi . Et post pauca: uos autem, inquit, benedicite Deum et enarrate omnia mirabilia eius . Et Psalmista: Confitebor tibi, Domine, in  toto corde meo, narrabo omnia mirabilia tua . Et iterum: Benedicam Dominum in omni tempore, semper laus eius in ore meo . Et iterum: Narrantes laudes Domini et uirtutes et mirabilia eius que fecit . Itemque: Annuntiate inter gentes gloriam eius, in omnibus populis mirabilia eius. Confitemini et inuocate nomen eius. Annuntiate inter gentes opera eius. Cantate et psallite ei, narrate omnia mirabilia eius. Mementote mirabilium eius que fecit . Quocirca reus fiam, si confiteri Domino eiusque mirabilia enarrare cessem.  Unius etenim officio displicuere nouem. Aggrediar pro uiribus de pluribus pauca, de maximis modica, de innumerabilibus miraculis metrico carmine contingere aliqua, auctoritate scilicet sanctorum Patrum fretus, qui multa in laudibus diuinis metrice adplauserunt, ex quibus prefulgidorum uirorum, Hilarii uidelicet Pictauensis, Sedulii quoque ac Iuuenci presbyterorum, nec non et Aratoris Romane Ecclesie subdiaconi, atque Eldelmi et Prosperi  discurrens uirentia prata, paradisigenas inde sumens comptis floribus herbas, quibusdam flosculis mee imbecillitatis pro uiribus locis et suis opportunitatibus interpolatis, hanc tantillam intexui coronam uernantem.



INCIPIT uENERABILIS BEDAE LIBELLUS PRECUM.


 Beatus uir qui non abiit in consilio impiorum,
   et in uia peccatorum non stetit
   et in cathedra derisorum non sedit;
Sed in lege Domini fuit uoluntas eius,
   Et in lege eius meditabitur die ac nocte.
Et erit tanquam lignum transplantatum
   iuxta riuulos aquarum, quod fructum
   suum dabit in tempore suo
Et folium eius non defluet,
   Et omne quod fecerit prosperabitur.
Nunc ergo reges intelligite,
   erudimini iudices terre.
Seruite Domino in timore,
    Et exsultate ei in tremore.
Adorate pure, ne forte irascatur,
   Et pereatis de uia.
Misrere mei, et exaudi orationem meam.
uerba mea auribus percipe Domine.
   Intellige murmur meum, Rex meus
   Et Deus meus, quia te deprecor.
Domine deduc me in iustitia tua propter
   insidiatores meos. Dirige ante
   faciem tuam uiam meam.
Domine, ne in furore tuo arguas me,
   neque in ira tua corripias me.
Miserere mei, Domine, quoniam infirmus sum,
    Sana me, Domine, quoniam conturbata sunt
   ossa mea.
Et anima mea turbata est ualde,
   et tu, Domine, usquequo.
Reuertere, Domine, erue animam meam
   propter misericordiam tuam.
Domine Deus meus in te speraui, salua me
   ab omnibus persequentibus, et libera me.
Ne forte capiat ut leo animam meam, et
   laceret, et non sit qui eripiat.
Domine, Dominator noster, quam grande est
   nomen tuum in uniuersa terra!
Letabor et gaudebo in te:
   Canam nomini tuo, Altissime,
Usquequo exaltabitur inimicus meus
    super me? Conuertere et exaudi me.
   Domine Deus meus.
Inlumina oculos meos, ne unquam
   obdormiam in morte,
Nequando dicat inimicus meus,
   Preualui aduersus eum.
Exsultabit Iacob et letabitur Isrel,
   timentes autem Dominum
   glorificat Deus.
Custodi me, Domine Deus, quoniam speraui in te,
   Dicens Deo, Deus meus es tu, bene mihi
   non est sine te.
Custodi me quasi pupillam intus in oculo,
   in umbra alarum tuarum protege me.
Ego autem in iustitia uidebo faciem tuam.
 Diligam te, Domine, fortitudo mea,
   et redemptor meus.
Ab occultis meis munda me, Domine,
   et ab alienis parce seruo tuo.
Nos autem nominis Domini Dei nostri
   recordabimur.
Exaltare, Domine, in fortitudine tua,
   cantabimus et psallemus
   uirtutes tuas.
Tu autem, Domine, ne longe sis a me, fortitudo
   mea, in auxilium meum festina,
Erue a gladio animam meam.
   Salua me ex ore leonis.
Et benignitas et misericordia subsequentur me omnibus diebus
    uite mee.
Et accipiam benedictionem a Domino.
   Ad te, Domine, animam meam leuabo.
uias tuas, Domine, ostende mihi, et
   semitas tuas doce me.
Deduc me, Domine, in ueritate tua
   et doce me, quia tu es Deus
   Saluator meus.
Peccatorum adolescentie
   mee, et scelerum meorum
   ne memineris.
Secundum magnam misericordiam
   tuam, recordare mei.
Propter nomen tuum
    propitiare iniquitati mee,
   quoniam grandis est.
Respice in me et miserere mei.
   De angustiis meis educ me.
uide humilitatem meam
   et laborem meum, et porta
   omnia peccata mea.
Custodi animam meam, redime me,
   et miserere mei.
Dominus lux mea, et salutare meum,
   quem timebo.
Audi, Domine, uocem te inuocantis.
   miserere mei,
   et exaudi me.
Ne abscondas faciem tuam
    a me, ne declines in furore
   a seruo tuo.
Auxilium meum fuisti,
   ne derelinquas me, et ne dimittas
   me, Deus saluator meus.
Ostende mihi, Domine, uiam tuam.
   Deduc me in semita recta,
   propter insidiatores meos.
Ne tradas me, Domine,
   anime tribulantium me.
Ego autem credo, quod uideam bona Domini
   in terra uiuentium.
Audi, Domine, deprecationem meam,
   cum clamauero ad te.
Ne tradas me cum peccatoribus
    et cum operantibus iniquitatem.
Deus fortitudo mea, et scutum.
   Adorate Dominum in decore sancto.
Audi, Domine, et miserere mei.
Domine, esto adiutor, et laudet te
   gloria mea, et non taceat.
Domine Deus meus in eternum confitebor tibi.
In te, Domine, speraui, non confundar in eternum,
   in tua iustitia salua me.
Inclina ad me aurem tuam, uelociter
   exaudi me.
Quia fortitudo mea es. In manus tuas
   commendabo spiritum meum. In manu tua
   tempora mea.
Libera me de manu inimicorum meorum
    et persequentium me.
Ostende faciem tuam super seruum tuum.
Beatus, cui dimissa est iniquitas,
   et absconditum est peccatum.
Peccatum meum notum facio tibi,
   et iniquitatem meam non abscondo.
Tu es protectio mea.
   Ab hoste custodies me.
Ecce oculi Domini super timentes eum, et super
   exspectantes misericordiam eius.
Fiat misericordia tua, Domine, super nos,
   sicut sperauimus in te.
Benedicam Dominum in omni tempore,
   semper laus eius in ore meo.
 Magnificate Dominum mecum,
   et exaltemus nomen eius pariter.
Quesiui Dominum, et exaudiuit me.
   et de omnibus angustiis meis
   liberauit me.
Gustate et uidete, quoniam bonus est Dominus.
   Beatus uir qui sperat in eo.
Timete Dominum omnes sancti eius.
   Quoniam non est inopia timentibus eum.
Querentibus autem Dominum
   non deerit omne bonum.
Dominus custodit omnia ossa eorum,
   unum ex his non confringetur.
Redimet Dominus animas seruorum suorum.
Iudica, Domine, aduersarios meos,
    pugna contra pugnantes me.
Apprehende scutum et hastam,
   et consurge in auxilium meum,
   Dic anime mee, Salus tua ego sum.
Anima autem mea exsultabit in Domino,
   letabitur in salute tua.
Confitebor tibi in ecclesia grandi,
   et lingua mea meditabitur iustitiam
   tuam, tota die laudem tuam.
Domine, in celo misericordia tua Deus.
   Quam pretiosa misericordia tua Deus!
Quoniam tecum est fons uite, et in lumine tuo
   uidebimus lumen.
Attrahe misericordiam tuam scientibus te,
   et iustitiam tuam rectis corde.
 Ne ueniat mihi pes superbie,
   et manus impiorum non me
   commoueat.
Puer siquidem fui, et non uidi
   iustum derelictum.
Quia Dominus diligit iudicium, et non derelinquet sanctos suos. In eternum custoditi sunt,
   et auxiliabitur eis Dominus.
Domine, ne in ira tua arguas me,
   neque in furore tuo corripias me
Te enim exspectabam, Domine, tu exaudies,
   Domine Deus meus: quia sequebar bonum.
Ne derelinquas me, Domine Deus meus,
   ne elongeris a me.
Festina in auxilium meum, Domine,
    Deus salutis mee.
Prestolatio mea tu es. Ab omnibus iniquitatibus meis libera me. Opprobrium
   stulto ne ponas me. Tolle a me
   plagas tuas.
Exspectans exspectaui Dominum, et inclinatus est,
   et exaudiuit clamorem meum.
Domine ad adiuuandum me festina, gaudeant
   et letentur in te qui querunt te.
Auxilium meum et salutare meum,
   Deus meus, ne moreris.
Ego dixi, Domine, miserere mei, sana animam
   meam, quia peccaui tibi.
   Tu autem, Domine, miserere mei.
 Sicut areola preparata ad irrigationes aquarum, sic anima mea preparata est ad te Deus.
Iudica me, Deus, et discerne causam meam
   a gente non sancta, a uiro doloso
   et iniquo salua me.
Tu enim es fortitudo mea, quare
   proiecisti me?
Surge, auxiliare nobis, et redime nos
   propter misericordiam tuam.
Thronus tuus, Deus, in seculum eternum.
Propterea populi confitebuntur tibi
   in seculum et in eternum.
Deus noster, spes et fortitudo, auxilium
   in tribulationibus inuentus es ualidum.
    Rex magnus super omnem terram.
Canite Domino nostro, canite, canite, regi
   nostro canite.
Quia ipse est Deus noster in seculum et in perpetuum
   Ipse erit lux nostra in monte.
uerumtamen Deus redimet animam meam
   de manu inferi, cum assumpseris me.
Fortis Dominus Deus locutus est: non propter
   uictimas arguam te, et holocaustomata tua coram me sunt semper.
Non accipiam de domo tua uitulum, neque.
   de gregibus hircos.
Mea sunt enim omnia animalia siluarum.
   Scio omnes aues montium, et uniuersitas
   agri mecum est.
 Si esuriero, non dicam tibi, meus est enim
   orbis terre, et plenitudo eius.
Immola Deo laudem, et redde
   Altissimo uoto tua.
Et inuoca me in die tribulationis,
   liberabo te, et glorificabis me.
Qui immolat confessionem, glorificat me,
   et qui ordinate ambulat, ostendam ei
   salutare meum.
Miserere mei, Deus, secundum magnam
   misericordiam tuam.
Iuxta multitudinem miserationum
   tuarum dele iniquitates meas.
Multum laua me ab iniquitate mea,
   et a peccato meo munda me,
    et omnes iniquitates meas dele.
Cor mundum crea in me Deus, et spiritum
   stabilem renoua in uisceribus meis.
Ne proiicias me a facie tua, et Spiritum sanctum
   tuum ne auferas a me.
Redde mihi letitiam Iesu tui, et Spiritu
   potenti confirma me.
Libera me de sanguinibus, Deus Deus salutis mee,
   laudabit lingua mea iustitiam tuam.
Domine, labia mea aperies, et os meum annuntiabit laudem tuam.
Sacrificium Deo spiritus contribulatus, cor contritum et humiliatum, Deus, non despicies.
Misericordia Dei tota est die
 Ego sicut oliua uirens in domo Dei
   speraui in misericordia Dei in seculum.
Exsultabit Iacob et letabitur Isrel.
Deus, in nomine tuo saluum me fac, et in fortitudine tua ulciscere me.
Deus, exaudi orationem meam, et ne despexeris
   deprecationem meam, attende mihi,
   et exaudi me.
Ego autem fiduciam habebo tui, in quacunque
   die territus fuero. Ego in te confidam.
Non timebo quid faciat mihi caro;
   hoc scio quia tu es Deus meus.
Miserere mei Deus, miserere mei,
   quoniam in te confidit anima mea.
Et in umbra alarum tuarum spero
    donec transeant insidie.
Inuocabo Deum altissimum, Deum
   ultorem meum.
Mittet de celo et saluabit me
   uere Deus iudicans in terra.
Eripe me de inimicis meis, Deus meus,
   et a resistentibus mihi protege me.
Fortitudinem meam ad te seruabo,
   quoniam tu Deus eleuator meus, Dei mei
   misericordia preueniet me.
Quoniam factus es fortitudo mea, et refugium in die tribulationis mee.
Tibi cantabo, quoniam Deus adiutor meus.
   fortitudo mea, Deus meus, misericordia mea.
Da nobis auxilium in tribulatione;
    uana est enim salus ab homine.
In Deo faciemus uirtutem, et ipse
   conculcabit tribulantes nos.
Exaudi, Deus, laudationem meam.
De nouissimo terre ad te clamabo,
   cum triste fuerit cor meum.
Cum fortis eleuabitur aduersum me,
   tu eductor meus fuisti, spes mea,
   turris munitissima a facie iudicii.
Habitabo in tabernaculo tuo iugiter,
   sperabo in protectione alarum tuarum.
Tu enim Deus, exaudisti orationem meam,
   dedisti hereditatem timentibus nomen tuum.
Misericordia et ueritas seruabunt te.
Ab ipso enim prestolatio mea. Ipse est
    fortitudo mea et salus mea,
   susceptor meus, non timebo.
Deus, fortitudo mea tu es, de luce consurgam
   ad te, anima mea . Desiderauit
   te caro mea.
Sic in sancto apparui tibi, ut uiderem
   fortitudinem tuam et gloriam tuam.
Melior est misericordia tua quam uite:
   labia mea laudabunt te.
Sic benedicam tibi, uita mea. In nomine
   tuo leuabo manus meas, quia fuisti
   auxilium meum: in umbra alarum
   tuarum laudabo.
Audi. Deus, uocem loquentis. A timore
    inimici serua uitam meam.
Audi nos, Deus saluator noster, spes
   omnium finium terre.
Omnis terra adoret te, et canat
   tibi, canat nomini tuo.
Benedicite, populi, Deo nostro, et auditam
   facite uocem laudis eius.
Qui posuit animam meam ad uitam.
Benedictus Dominus qui non abstulit orationem meam et misericordiam suam a me.
Deus misereatur nostri, et benedicat nos.
   Illustret faciem suam super nos.
   Benedicat nobis Deus.
Exsurgat Deus et dissipentur inimici eius,
   et fugiant qui oderunt eum a facie eius.
 Iusti autem letentur, exsultent in conspectu Dei, et gaudeant in letitiam.
Exaudi, Domine, quoniam bona est misericordia
   tua, secundum multitudinem miserationum
   tuarum respice ad me.
Et ne abscondas faciem tuam a seruo
   tuo: quoniam tribulor, cito exaudi me.
Accede ad animam meam, et redime eam
   propter inimicos libera me.
   Salus tua, Deus suscepit me.
Deus, ut liberes me, ut auxilieris mihi,
   festina.
Gaudeant et letentur in te omnes
   qui querunt te.
Ego autem egenus et pauper sum,
    festina pro me.
Auxilium meum, et saluator meus,
   Domine, ne moreris.
In te, Domine, speraui, non confundar
   in eternum, in tua iustitia erue me
   et libera me.
Inclina ad me aurem tuam, et salua me
Deus meus, salua me de manu impii,
   de manu iniqui et nocentis: quia tu es
   exspectatio mea, Domine.
Deus, ne elongeris a me, Deus meus,
   in auxilium meum festina.
Erit nomen tuum in eternum. Ultra solem
   perseuerabit nomen tuum.
Mihi autem propinquare Deo bonum est,
    Posui in Domino Deo spem meam.
Deus autem rex meus ab initio.
Ne tradas bestiis animam eruditam
   lege tua, uitam pauperum tuorum ne obliuiscaris in perpetuum.
Ego autem annuntiabo in sempiternum,
   cantabo Deo Iacob.
Cum surrexerit ad iudicandum Deus,
   ut saluos faciat omnes mites terre.
uoce mea ad Dominum clamaui, uoce
   ad Deum et exaudiuit me.
In die tribulationis mee Deum exquisiui
Ipse uero misericors propitiabitur
   iniquitati, et non disperdet.
 Ne recorderis ueterum nostrarum iniquitatum,
   cito occumbent misericordie tue,
   quia attenuati sumus nimis.
Auxiliare nobis, Deus iehsu noster, propter
   gloriam nominis tui, et libera nos,
   et propitiare peccatis nostris
   propter nomen tuum.
Suscita fortitudinem, et ueni ut saluos
   facias nos.
Domine exercituum, conuerte nos, et ostende faciem tuam, et salui erimus.
Laudate Deum, fortitudinem nostram.
Iudicate, pauperi et pupillo, egeno
   et inopi iuste facite.
Saluate inopem, et pauperem
    de manu impiorum liberate.
Deus, ne taceas, ne sileas, et non acquiescas,
   Deus, et sciant quia nomen tuum est, Deus noster.
Tu solus excelsus super omnem terram.
Domine Deus exercituum, exaudi orationem.
Domine exercituum, beatus homo qui
   confidit in te.
Conuerte nos, Deus iehsu noster, et solue iram
   tuam aduersum nos, noli in eternum
   irasci nobis.
Ostende nobis, Domine, misericordiam tuam,
   et salutare tuum da nobis.
Inclina, Domine, aurem tuam, et exaudi me:
   quoniam egenus et pauper sum ego.
Miserere mei, Domine, quoniam ad te clamabo
    tota die; letifica animam serui tui,
   quia ad te animam meam leuo.
Exaudi, Domine, uocem meam, et ausculta uocem
   deprecationum mearum.
In die tribulationis inuocabo te,
   quoniam exaudies me.
Doce me, Domine, uiam tuam, et ambulem
   in ueritate tua.
Unicum fac cor meum, ut timeat nomen tuum
   in sempiternum.
Tu autem, Domine, misericors, clemens,
   respice in me, et miserere mei.
   Da fortitudinem seruo tuo, et salua
   filium ancille tue.
Fac mecum signum in bonitate, ut uideant
    qui oderunt me, et confundantur.
Quia tu, Domine, auxiliatus es mihi,
   et consolatus es me.
Et cantabunt quasi in choris omnes
   fontes mei in te.
Ingrediatur ante te oratio mea,
   inclina aurem tuam ad laudationem meam.
Ego autem ad te, Domine, clamaui, et mane
   oratio mea preueniet te.
Confitebuntur celi mirabilia tua, Domine,
Misericordia et ueritas preibunt
   faciem tuam.
Appareat apud seruos tuos opus tuum,
   et gloria tua super filios eorum.
 Et sit decor Domini Dei nostri super nos, et opus
   manuum nostrarum confirma
Tu enim es, Domine, spes mea: quoniam letificasti me, Domine, in opere tuo.
Testimonia tua fidelia facta sunt
   nimis.
Misericordia tua, Domine, sustentabat me.
uenite, adoremus, et curuemur,
   flectamus genua ante faciem Domini
   factoris nostri; quia ipse est Dominus Deus noster.
Gloria et decor ante uultum eius.
Qui diligitis Dominum, odite malum.
   Custodit Dominus animas sanctorum suorum.
   De manu impiorum eruet eos.
Recordatus est misericordie sue.
 Exaltate Dominum Deum nostrum.
Seruite Domino in letitia. Ingredimini
   coram eo in laude.
Scitote quoniam Dominus ipse est Deus. Ipse
   fecit nos et nos ipsius sumus.
Misericordiam et iudicium cantabo tibi, Domine.
   Psallam et erudiar in uia perfecta
   quando uenies ad me.
Domine, exaudi orationem meam,
   Et clamor meus ad te perueniat
Non abscondas faciem tuam a me
   in die tribulationis mee, inclina
   ad me aurem tuam.
In quacunque die inuocauero te,
   uelociter exaudi me.
 Benedic, anima mea, Domino, et omnia
   interiora mea nomini sancto eius.
Benedic, anima mea, Domino, et noli obliuisci
   omnium retributionum eius.
Qui propitiatur cunctis iniquitatibus
   tuis, et sanat omnes languores tuos.
Qui redimit de corruptione uitam tuam,
   et coronat te misericordia et
   miserationibus.
Benedic, anima mea, Domino, Domine Deus meus,
   magnificatus es nimis.
Sit gloria Domini in seculum seculi. Letabitur
   Dominus in operibus suis.
Querite Dominum et uirtutem eius.
   Querite faciem eius semper.
 Recordamini mirabilium que fecit.
Beati qui custodiunt iudicium, et
   faciunt iustitiam in omni tempore.
Salua nos, Domine Deus, ut confiteamur
   nomini sancto tuo, et canamus laudantes
   te. Benedictus Dominus Deus Isrel.
Confitemini Domino quoniam bonus, quoniam
      in eternum
   misericordia eius.
Confiteantur Domino misericordie eius,
   et mirabilia eius in filios hominum.
Quia satiauit animam uacuam, et animam
   esurientem impleuit bonis.
Da nobis auxilium in tribulatione.
    uana est enim salus ab homine.
In Deo erimus fortes, et ipse superabit
   hostes nostros.
   Tu autem, Domine, fac mecum propter nomen tuum,
   quoniam bona est misericordia tua.
Libera me, quoniam egenus et pauper sum.
Adiuua me, Domine Deus meus, saluum me
      fac secundum
   misericordiam tuam.
Dominare in medio inimicorum tuorum.
Confitebor Domino in toto corde. Gloria
   et decor opus eius, opus manuum eius
   ueritas et iudicium.
Beatus uir qui timet Dominum, in mandatis
    eius cupit nimis.
Sit nomen Domini benedictum, amodo
   usque in eternum.
Non nobis, Domine, non nobis, sed nomini
   tuo da gloriam.
Propter misericordiam et ueritatem.
Obsecro, Domine, salua animam meam,
   et nomen Domini inuocabo.
Gloriosa in conspectu Domini mors sanctorum
      eius,
   et ueritas Domini in eternum.
Domine, Deus meus es, non timebo quid faciat
   mihi homo.
Dominus mihi auxiliator, et ego despiciam
   odientes me.
 Melius est sperare in Domino, quam sperare
   in principibus.
Confitebor tibi, Domine, quoniam exaudisti me,
   et factus es mihi in salutem.
Confitebor tibi in directione cordis,
   cum didicero iudicia iustitie tue.
   Ne errare me facias a mandatis tuis.
Reuela oculos meos, et uidebo
   mirabilia in lege tua.
uiam mendacii aufer a me,
   et legem tuam dona mihi.
Inclina cor meum ad testimonia tua
   et non ad auaritiam.
Inueniant mihi misericordie tue,
   Domine, et salus tua iuxta eloquium tuum.
 Hec est consolatio mea in afflictione
   mea, quia eloquium tuum uiuificabit me.
Misericordia tua completa est.
   Precepta tua doce me.
Antequam audirem ego ignoraui.
Bonus, beneficus, doce me precepta tua.
Sit, obsecro, misericordia tua in consolatione mea, sicut locutus es seruo tuo.
Secundum misericordiam tuam uiuifica me,
   et custodiam testimonia oris tui.
Nisi quod lex tua meditatio mea,
   forte periissem in pressura mea.
Quam dulce gutturi eloquium tuum
   super mel ori meo!
 uoluntaria oris mei complaceant tibi, Domine.
Et secundum iudicia tua doce me. Confirma
   me secundum uerbum tuum, et uiuam.
Auxiliare mihi, et saluus ero.
Fac cum seruo tuo iuxta misericordiam
   tuam, et precepta tua doce me.
Respice ad me, et miserere mei,
   et doce me precepta tua.
Iustus es, Domine, et rectum iudicium tuum,
uocem meam audi iuxta misericordiam tuam,
   secundum iudicium tuum uiuifica me.
uide afflictionem meam, et eripe me.
   Iuxta misericordiam tuam uiuifica me.
Pax multa diligentibus legem tuam,
   et non est illis scandalum.
 Ingrediatur laus mea coram te, Domine,
   secundum uerbum tuum doce me.
ueniat deprecatio mea ante uultum tuum,
   secundum eloquium tuum libera me.
Domine, libera animam meam a labio mendacii
   et a lingua dolosa.
Leuaui oculos meos in montes, unde
   ueniat auxilium mihi.
Sit bene his qui diligunt te.
Miserere nostri, Domine, miserere nostri.
Auxilium nostrum in nomine Domini, qui
   fecit celum et terram.
Benefac, Domine, bonis et rectis corde.
Conuerte, Domine, captiuitatem nostram,
   sicut riuum in austro.
 Nisi Dominus custodierit ciuitatem,
   frustra uigilant qui custodiunt eam.
Beatus omnis qui timet Dominum,
   qui ambulat in uiis eius.
Benedictio Domini super nos.
Domine, exaudi orationem meam,
Fiant aures tue intendentes
   ad orationem serui tui.
Domine, non est exaltatum cor meum,
   neque elati sunt oculi mei.
Hec requies mea in sempiternum.
Quoniam ibi mandauit Dominus benedictionem,
   et uitam usque in seculum.
Qui statis in domo Domini,
Laudate Dominum, quoniam bonus est Dominus.
 Confitemini Deo celi, quoniam in eternum
   misericordia eius.
Beatus homo qui timet Dominum.
Confitebor tibi, Domine, in toto corde meo.
Domine, misericordia tua in eternum.
   Opera manuum tuarum ne dimittas.
Si ascendero in celum, ibi es tu,
   si iacuero in inferno, ades.
Erue me, Domine, ab homine malo,
   a uiris iniquis serua me.
Exaudi uocem meam clamantis ad te.
Dirigatur oratio mea sicut incensum
   in conspectu tuo.
Pone. Domine, custodiam ori meo.
 Serua paupertatem labiorum meorum.
Educ de carcere animam meam,
   ut confiteatur nomini tuo.
Domine, exaudi orationem meam.
Exaudi me in iustitia tua, et non uenias
   ad iudicandum cum seruo tuo.
Quia non iustificabitur in conspectu
   tuo omnis uiuens.
Fac me audire misericordiam tuam.
   In te confido.
Notam fac mihi uiam in qua ambulo,
   quoniam ad te leuaui animam meam.
Libera me de inimicis meis, Domine: a te
   protectus sum. Doce me ut faciam
   uoluntatem tuam, quia Deus meus es.
 Spiritus tuus bonus deducet me in terram
   rectam, propter nomen tuum, Domine,
   uiuificabis me in iustitia tua.
Ego enim sum seruus tuus.
Benedictus Dominus fortis meus,
   misericordia mea, et fortitudo mea.
Auxiliator meus, et saluator meus.
In omni die benedicam tibi. Laudabo nomen
   tuum in sempiternum iugiter.
Laudem Domini loquetur os meum, et benedicet omnis caro nomini sancto eius
   in eternum et iugiter.
Lauda, anima mea, Domino. Laudabo Dominum
   in uita mea.
Cantabo Domino quandiu sum.
 Laudate Dominum, quoniam bonum est.
Placeat Domino in his qui timent eum,
   et exspectant misericordiam eius.
Mittet uerbum suum et soluet illam.
Laudate Dominum de celis, laudate eum
   in excelsis.
Laudate eum, omnes angeli eius; laudate
   eum, omnis exercitus eius.
Laudate eum, sol et luna; laudate eum,
   omnes stelle et lumen.
Laudate eum, celi celorum, et aque que
   super celos sunt, laudent nomen Domini.
Quia ipse mandauit et creata sunt.
Laudate Dominum, reges terre et omnes populi, principes et uniuersi iudices terre.
 Iuuenes et uirgines, senes cum pueris
   laudent nomen Domini.
Quoniam sublime nomen eius solius.
Gloria eius in celo et in terra.
Et exaltauit cornu populi sui.
   Laus in omnibus sanctis eius.
Cantate Domino canticum nouum, laus eius
   in congregatione sanctorum.
Exaltauit mansuetos in Iesu,
Exsultabunt sancti in gloria,
   laudabunt in cubilibus suis.
Exsultationes Dei in gutture eorum.
Omne quod spirat laudet Dominum.



CANTICUM GRADUUM.



Ad Dominum clamaueram,
   Cum tribulatus fueram,
   Et exaudiuit Dominus
   Seruum suum quantocius.

Leuaui oculos meos
   Statim ad montes pristinos,
   Unde erit Altissimo
   Auxilium a Domino.

Letatus sum in omnibus
   Que dixit mihi Dominus;
   Ad domum Domini ibimus,
   In qua semper manebimus.

 Ad te leuaui oculos,
   O Deus meus, internos,
   Quis es in celi culmine,
   Cum angelorum agmine.

Nisi quia Altissimus
   Erat in nobis Dominus,
   Dicat Isrel omnibus
   Infirmiores fuimus.

Qui confidunt in Domino
   Dominatore maximo,
   Ut mons Sion perpetuo
   Non mouetur ab aliquo.

In conuertendo Dominus
   Captiuitatem protinus
   Sion, satis in omnibus
    Consolati nos fuimus.

Nisi Dominus edificauerit,
   Atque nos conseruauerit,
   uanum est opus omnium
   Domus edificantium.

Beati filii hominum,
   Qui suum timent Dominum,
   Quique in uia angusta
   Fide ambulant robusta.

Sepe expugnauerunt me,
   Nec potuerunt aduersarii,
   Sed cessauerunt continuo
   Confortante me Domino.

De profundis suppliciter
   Clamaui ac fideliter,
    Ad te, Deus uictorie,
   Pater perennis glorie.

Non est elatum
   In me cor meum
   Superbia, neque interius
   Altus sum sensibus.

Memento mei, Domine,
   Deus celi de uertice,
   Cui astant millium
   Millia ministrantium.

Ecce quam bonum sublime,
   Et quam iocundum utique,
   Fratres in unum uiuere,
   Summaque uita sedere.

 Ecce nunc omnes famuli
   Stantes in domo Domini,
   Benedicite Dominum,
   Deum dierum omnium.

Patrem precor potentie,
   Principemque scientie,
   Ut per hos ter quinos gradus
   Celos possim conscendere,

Et per loca etheria
   uehar ad refrigeria,
   Ut merear premia
   Possidere eximia.



ORATIONES TRES BEDAE uENERABILIS.



Oratio prima.

 Liberator animarum, mundi Redemptor, Iesu Christe, Deus eterne, rex immortalis, supplico ego peccator immensam clementiam tuam, ut per magnam misericordiam tuam, et per modulationem psalmorum, quam ego indignus peccator decantaui, liberes animam meam de peccato. Auerte cor meum ab omnibus malis, prauis et perfidis cogitationibus, libera corpus meum de seruitute peccati, repelle a me concupiscentiam carnalem, eripe me de omni impedimento Satane et ministrorum eius uisibilium et inuisibilium, infidelium tuorum inimicorum querentium animam meam. Custodi me ab his et ab omnibus malis, Saluator mundi, qui cum Deo Patre et Spiritu sancto uiuis et regnas ac dominaris, Deus, per infinita secula seculorum. Amen.



Oratio secunda.


Domine Deus omnipotens, adaperi cor meum, et sancti Spiritus gratia illumina, ad petenda ea que sunt tue bene placita uoluntati. Dirige cogitationes meas et sensus ad meditanda atque tractanda, qualiter dignis moribus et actibus, celestis uite gaudia eterna merear. Dispone actus meos ad mandata tua, ut ea iugiter opere complere studeam, ut pro his etiam premia sempiterna percipiam.



Oratio tertia post fidem catholicam:


Quicunque uult saluus esse.

Domine Deus noster, credimus in te Patrem, et Filium, et Spiritum sanctum. Neque enim diceret ueritas: Ite, baptizate gentes in nomine Patris, et Filii, et Spiritus sancti, nisi Trinitas esses; nec baptizari  nos iuberes, Domine Deus, in eius nomine, qui non est Dominus Deus. Nec diceretur uoce diuina, Audi, Isrel, Dominus Deus tuus Dominus unus est, nisi Trinitas ita esses, ut unus Dominus Deus esses, et nisi tu Deus Pater ipse esses, et Filius uerbum tuum iehsu Christus ipse esses, et donum uestrum Spiritus sanctus, non legeremus in litteris ueritatis: Misit Deus Filium suum. Nec tu Unigenite diceres de Spiritu sancto quem mittit Pater in nomine meo, et quem ego mittam uobis a Patre. Ad hanc regulam fidei dirigens intentionem meam, summa origo rerum, et perfectissima pulchritudo et beatissima delectatatio.



In laudem Dei oratio pura.

Adesto mihi, una spes mea, Domine Deus meus.

 Adesto lumen uerum, Pater omnipotens Deus.

Adesto, lumen de lumine et uerbum et Filius Dei, Deus omnipotens.

Adesto, sancte Spiritus, Patris et Filii concordia, Deus omnipotens.

Adesto, Deus unus omnipotens Pater et Filius et Spiritus sanctus.

Doce fidem, excita spem, infunde caritatem.

uelle mihi adiacet, sed hoc non a me, sed a te.

Mundum et terras linquere, et celum petere.

Sed imbecilla pluma est uelle, sine subsidio tuo.

Da fidei pennas ut uolem sursum ad te.

Hanc fidem in te, per te, de te confiteor.

Te unum in substantia, Trinitatem in personis confiteor.

 Te semper idem esse, uiuere, et intelligere confiteor.

Et tres unum, et unum tres confiteor.

Pater et Filius et Spiritus sanctus. O beata Trinitas

Deus, Dominus, Paraclitus. O beata Trinitas.

Charitas, gratia, communicatio. O beata Trinitas.

Charitas Deus est, gratia Christus, communicatio Spiritus sanctus. O beata Trinitas.

Genitor, Genitus, Regenerans. O beata Trinitas.

uerum lumen, uerum ex lumine, uera illuminatio. O beata Trinitas.

Inuisibilis inuisibiliter, uisibilis inuisibiliter, Inuisibilis uisibiliter. O beata Trinitas.

Fons, Flumen, Irrigatio. O beata Trinitas.

 Ab Uno omnia, per Unum omnia, in Uno omnia. O beata Trinitas.

A quo, per quem et in quo omnia. O beata Trinitas.

uiuens uita, uita a uiuente, uiuificator uiuentium. O beata Trinitas.

Unus a se, Unus ab Uno, Unus ab Ambobus. O beata Trinitas.

Unus a se, Unus ab altero, Unus ab utroque. O beata Trinitas.

Omne autem, Omne semper in tribus, et omne Omne equaliter in singulis. O beata Trinitas.

uerus Pater, ueritas Filius, ueritas Spiritus sanctus. O beata Trinitas.

Una igitur Pater, , Paraclitusque substantia  est. O beata Trinitas.

Una essentia, una uirtus, una bonitas omnia. O beata Trinitas.

Deus beatitudo, in quo et a quo et per quem beata sunt quecunque beata sunt. O beata Trinitas.

Deus uera et summa uita, in quo et a quo et per quem uiuunt quecunque uere summeque uiuunt omnia. O beata Trinitas.

Deus bonum et pulchrum, in quo et a quo et per quem bona et pulchra sunt quecunque bona et pulchra sunt omnia. O beata Trinitas.

Deus cui nos fides excitat, spes erigit, caritas iungit. O beata Trinitas.

 Deus qui petere iubes et inuenire facis et pulsantibus aperis. O beata Trinitas.

Deus supra quem nichil, extra quem nichil, sine quo nichil. O beata Trinitas.

Deus sub quo totum, in quo totum, cum quo totum. O beata Trinitas.

Te inuocamus, te adoramus, te laudamus, O beata Trinitas.

Exaudi, exaudi, exaudi, o beata Trinitas.

Spes nostra, salus nostra, honor noster. O beata Trinitas.

Auge in nobis fidem, auge spem, auge caritatem. O beata Trinitas.

Libera nos, salua nos, iustifica nos. O beata  Trinitas.

Miserere, Domine, quia misericordia tua liberauit nos. O beata Trinitas.

Miserere, Domine, quia misericordia tua credimus in te. O beata Trinitas.

Miserere, Domine, quia misericordia tua credimus te. O beata Trinitas.

 Miserere, Domine, quia misericordia tua speramus in te. O beata Trinitas.

Miserere, Domine, quia misericordia tua amamus te. O beata Trinitas.

Te adoramus cuncti unum Deum Patrem et Filium, sanctumque Spiritum. O beata Trinitas.

Da peccatis ueniam, presta eternam uitam, dona pacem et gloriam. O beata Trinitas.

O beata et benedicta et gloriosa Trinitas, Pater et Filius et Spiritus sanctus. O beata Trinitas.

O beata, benedicta, gloriosa Unitas Pater, Filius, et Spiritus sanctus. O beata Trinitas.

O uera, summa, sempiterna Trinitas Pater, et Filius, et Spiritus sanctus. O beata Trinitas.

 O uera, summa, sempiterna Unitas, Pater, et Filius, et Spiritus sanctus. O beata Trinitas.

Miserere nobis, miserere nobis, miserere nobis. O beata Trinitas.

Tibi laus, tibi gloria, tibi gratiarum actio in secula sempiterna. Amen.



APPENDIX. OPERA ASCETICA INTER DUBIA REPUTATA.





DE OFFICIIS LIBELLUS, EX QUORUMDAM PATRUM DICTIS EXCERPTUS. *



DE DOMINICO DIE.


Dominicum diem apostoli ideo religiosa solemnitate colendum sanxerunt, quia in eodem Redemptor noster resurrexit; quique ideo Dominicus appellatur, ut in eo a terrenis operibus, et mundi illecebris abstinentes, tantum diuinis cultibus seruiamus, dantes, scilicet, diei huius honorem et reuerentiam, propter resurrectionis nostre spem, quam habuimus in illa. Nam sicut ipse Dominus iehsu Christus et Saluator noster, tertia die resurrexit a mortuos, ita et nos resurrecturos in nouissimo seculo speramus. Unde etiam Dominico die stantes oramus, quod est signum future resurrectionis. Hoc agit uniuersa Ecclesia, que in peregrinatione mortalitatis inuenta est, exspectans in finem seculi, quod in Domini nostri Iesu Christi corpore premonstratum est, qui est primogenitus a mortuis. Sabbato autem priore populo in otio corporaliter celebrandum, ut figura esset in requiem; unde et Sabbatum requies  interpretatur. Dies autem Dominicus non Iudeis, sed Christianis per resurrectionem Domini declaratus est, et ex illo cepit habere festiuitatem suam. Ipse est enim dies primus, qui post septimum reperitur octauus. Unde et in Ecclesiaste a duorum Testamentorum significatione dicitur illi septimus, et illi octauus. Primum enim solum celebrare Sabbatum traditum est, quia erat antea requies mortuorum, resurrectio autem nullis erat. Qui resurgens a mortuis iam non morietur, mors illi ultra non dominabitur. Iam postquam facta est talis resurrectio in corpore Domini, ut preiret in capite Ecclesie, quod  corpus Ecclesie speraret in fine, dies Dominicus idem octauus, qui et primus in festiuitate successis. Apparet autem hunc diem etiam in Scripturis sanctis esse solemnem. Ipse est enim dies primus seculi, in ipso formata sunt elementa mundi, in ipso creati sunt angeli, in ipso quoque a mortuis resurrexit Dominus, in ipso de celis super apostolos descendit Spiritus sanctus. Manna eodem die in eremo primum de celo data est. Sic enim dicit Dominus: Sex diebus colligitur manna, in die autem sexto duplum colligetis. Sexta enim dies est Parasceue, qui ante Sabbatum ponitur. Sabbatum autem septimus dies, quem sequitur Dominicus, in quo manna primum de celo uenit. Unde intelligant Iudei iam tunc prelatum esse Iudaicum Sabbatum Dominica nostra, iam tunc indicatum quod in Sabbatum ipsorum gratia Dei ad eos nulla descenderit, sed in sanctam Dominicam nostram in qua primum eam Dominus pluit.



DE SEPTUAGESIMA, SEXAGESIMA, QUINQUAGESIMA et QUADRAGESIMA.


Septuagesima computatur secundum titulationem sacramentarii et antiphonarii nouem hebdomadibus ante Pascha in septimam Sabbati. Populus Dei in Babylone detentus est captiuus septuaginta annis, quibus expletis, reuersus est Ierusalem. Septuagesimus numerus ad memoriam nobis reducit omne tempus presentis seculi, quo alieni sumus a celesti Ierusalem. Ideo auctor officii Septuagesimam posuit in officiis nostris, ut hoc tempore a deliciis abstinendo, ostenderemus in nostra conuersatione, qualiter  per omne tempus seculi uiuere debeant, qui post baptismum peccatis se alienant a celesti Ierusalem. Nam quod post septuaginta annos populus de captiuitate reuertitur, quis non uideat post euoluta tempora, que septenario dierum numero transcurrunt, etiam nobis idem Ecclesie Dei ad illam celestem Ierusalem ex huius seculi peregrinatione redeundum? Quapropter Alleluia illo tempore non cantatur apud nos, nec Gloria in excelsis Deo, quia sunt cantica celestia. Dicit enim Psalmus: Quomodo cantabimus canticum Domini in terra aliena? Sunt qui primam hebdomadam Septuagesime sine aliquo articulo nouelle conuersationis ducunt, excepta mutatione Alleluia, et quibusdam locis Dalmaticarum, et intermissione Gloria in excelsis Deo; Greci proximam hebdomadam, id est, Sexagesimam, sanctificant suo ieiunio. Clerici nostri, auctore Telesphoro papa, sequentem, id est, Quinquagesimam, qui constituit septem hebdomadarum ieiunium ante Pascha. Preceptor officii nostri ampliorem  mutationem requirit, quam nos agamus constitutione officii sui. Ipsum enim ieiunium intimauit in prima oratione misse, dicens: Ut qui iuste pro peccatis nostris affligimur. Hic enim afflictionem sonat. In introitu quoque dicit: Circumdederunt me gemitus mortis, dolores inferni. Propter hos dolores non possumus letari et securi esse, sed preparare nos ad bellum, ut Apostolus ait: Omnis qui in agone contendit, ab omnibus se abstinet. Dicit Ambrosius: Ab omnibus que uitanda eadem tradit disciplina cum sciunt unum coronandum, quanto magis obseruandum, quibus omnis promissa est salus! Unde autem abstinere debeamus, qui bellaturi sumus, docet Apostolus, dicens: Fornicatio, et omnis immunditia, aut auaritia, nec nominetur in uobis.

Telesphorus papa, nonus post beatum Petrum apostolum, in sede Romana, constituit ut per septem hebdomadas abstinentiam obseruarent, quod  adhuc multi faciunt. Quod tempus tunc duas ob causas Quinquagesimam placuit appellari, uel quia in ordine quinquagesimus numerus post quadragesimum constat, uel quia exinde quinquaginta dies sunt in sanctam resurrectionem; ex quibus si octo Dominicos dies subtraxeris, in quibus ieiunium non licet obseruare, remanent quadraginta et duo dies. Et hi duo dies quinta et septima feria, qui quadragenarium numerum excedunt, apud quosdam ieiunio deducuntur, apud quosdam in refectione propter cenam dominicam et sanctum Sabbatum habentur. Postmodum uero Melchiades papa, natione Afer, trigesimus quartus post sanctum Petrum constituit, ut nemo presumeret in prima uel quinta feria ieiunare. In prima propter Domini resurrectionem; in quinta, quia in ea Dominus cenauit cum discipulis suis, et in ea ascendit in celum. Tunc placuit fidelibus ut octo hebdomadas ieiunio consecrarent, et primam Dominicam Sexagesimam nominarent, non  propter sexagenarium dierum numerum, sed propter usum locutionis nostre, quia sicut quadragenario quinquagesimus, ita quinquagenario sexagesimus, et sexagenario septuagesimus coaptatur. A sexagesima usque Pascha, octo sunt hebdomade; e quibus singulis si primam et quintam feriam de abstinentia subtrahas, ut Melchiades instituit, et ipsum diem Pasche, quadraginta tantum dies remanent abstinentie, ad imitationem Domini nostri Iesu Christi. Septuagesima ideo a fidelibus fertur celebrari, ut et decimas dierum Deo reddere, et nichilominus primam et quintam feriam et Sabbatum possint a ieiunio relaxare. A septuagesima namque in Pascha, nouem sunt hebdomade, que faciunt sexaginta quatuor dies. Ex quibus si de unaquaque hebdomada tres prefatos dies subtraxeris ad sacrum diem paschalem, triginta sex dies in decimatione anni ieiunas. Ille autem qui Sabbatum constituit honorandum, non propter legalia mandata hoc fecit, sed quia requieuit  illa die Dominus in sepulcro. Augustinus, libro decimo quinto de Ciuitate Dei: Nomina, inquit, que gesta narrantur, aliquid etiam significare putanda sunt; sed propter illa que aliquid significant etiam illa que nichil significant attexuntur. Non solum uomere aratur, sed ut hoc fieri possit, etiam cetera aratri membra sunt necessaria. Nec soli nerui in citharis aptantur ad cantum, sed ut aptari possint, insunt, etc.



ITEM ALITER.

Quare dicitur Septuagesima, cum ab ea die usque in pascha non sint plus quam sexaginta quatuor dies? Consuetudo est Scripturarum diuinarum, ut omnis numerus ex quo quamlibet decadam transierit, ut tertius monadis incurrat, non deputetur idem numerus precedenti decadi, sed ei ad quam tendit. Lege librum Genesis in genealogia filiorum Ne.



ITEM ALITER.

 Cur dicitur Septuagesima, cum ab illa die usque in Pascha non sint septuaginta dies, sed sexaginta quatuor? Septuagesima tendit ad Sabbatum ante octauas Pasche, quando hi qui in uigilia Pasche baptizantur, alba uestimenta deponunt, et tunc confirmari eos oportet ab episcopo, et per impositionem manus accipere Spiritum sanctum; et quia septem dona Spiritus sancti describuntur, recte qui hanc accepturi sunt, Septuagesimam ante celebrant. Quod enim septenarius numerus per se, hoc idem significat per denarium multiplicatus. Sexagesima tendit ad medium pasche, id est, quartam feriam hebdomade Paschalis. Quinquagesima tendit ad ipsum diem Pasche, Quadragesima ad diem cene Domini. Computa ergo dierum numerum, qui sunt in abstinentia a septuagesima usque Quadragesimam, et inuenies ter senos, id est, octodecim dies, exceptis Dominicis diebus. Quem numerum si per duplarem proportionem diuidas, inuenies in una parte sex, in  altera duodecim; sex autem ad duodecim simpla, duodecim ad sex, dupla proportio est. Item inter cenam Domini et diem Pasche duo sunt dies, et inter Pascha et medium Pasche, quod est quarta feria, duo sunt dies, quo tendit Sexagesima; et ab ipso die usque Sabbatum, quo Septuagesima peruenit, similiter duo, qui sunt simul sex; quatuor enim ad duo, duplum est ad simplum. Precedentes ergo numeri, qui sunt in abstinentia, significant duplam mortem nostram, simpla Christi morte esse destructam. Nos enim in anima et corpore morti eramus obnoxii, Christus autem sua corporali morte, et anime et corporis mortem exclusit. Isti autem dies, quos in Domini resurrectione cum gaudio et letitia celebramus, significant resurrectionem, quam Christus duplam sua simpla contulit. Ipse enim sicut solo corpore mortuus est, ita et solo corpore resurrexit; nos autem et in anima primum resuscitat, peccata dimittendo, et in futuro etiam corpora resuscitaturus est.



DE IEIUNIO QUADRAGESIMAE.


Ieiuniorum tempora secundum Scripturas sanctas, quatuor sunt, in quibus per abstinentiam et lamentum penitentie Domino supplicandum est; et licet omnibus diebus orare et abstinere conueniat, his tamen temporibus amplius ieiuniis et penitentie seruire oportet. Primum enim ieiunium Quadragesimarum est, quod a ueteribus libris cepit, ex ieiunio Moysi et Elie, et ex Euangelio, quia totidem diebus Dominus ieiunauit, demonstrans Euangelium non dissentire a lege et prophetis. In persona quippe Moysi lex, in persona Elie prophete accipiuntur. Inter quos in monte Christus gloriosus apparuit, ut euidentius emineret, quod de illo dicit apostolus Paulus ad Romanos tertio capite: Testimonium habens a lege et prophetis. In qua ergo parte anni congruentius obseruatio Quadragesime, nisi confinis  atque contigua dominice passionis, quia in ea significatur hec uita laboriosa? Cui etiam opus est continentia, ut ab ipsius mundi illecebris ieiunemus, uiuente in solo manna, id est, celestia spiritualiaque precepta. Numero autem quadragenario uita ista propterea figuratur, quia denarius est perfectio beatitudinis nostre. Creatura autem septenario figuratur que aderat Creatori, in quo declaratur unitas Trinitatis per uniuersum mundum temporaliter annuntiata. Et quia mundus a quatuor uentis delineatur, et a quatuor elementis eligitur, et a quatuor annis temporum cibus uariatur, decem quater ducta in quadraginta consummantur, quo numero ostenditur ab omni temporum delectatione abstinendum ac ieiunandum esse, et caste continenterque uiuendum; licet et aliud sacramenti mysterium exprimitur, quo quadraginta diebus eadem ieiunia celebrantur. Lege enim Mosaica generaliter uniuerso populo est preceptum, decimas et primitias offerri Domino Deo.  Itaque dum in hac sententia principia uoluntatum consummationesque operum nostrorum referre ad Dei gratiam admoneamur, in supputatione tamen Quadragesime, summa ista legalium decimarum expletur. Totum enim anni tempus triginta sex dierum numero decimatur. Subtractis enim a Quadragesima diebus Dominicis, quibus ieiunia resoluuntur, his diebus quasi pro totius anni decimis ad Ecclesiam concurrimus, actuumque nostrorum operationem Deo in hostiam iubilationis offerimus. Cuius quidem Quadragesime legibus, sicut ait noster Cassianus, quique perfecti sunt non tenentur, nec exigui huius canonis subiectione contenti sunt; quem profecto illis qui per totum anni spatium deliciis et negotiis secularibus implicantur, Ecclesiarum principes statuerunt ut, uel hac legali quodammodo necessitate constricti, his diebus saltem uacare Domino cogerentur, ac dierum uite sue, quos totos quasi fructus quosdam fuerant uoraturi, uelut decimas Domino dedicarent.



ITERUM DE IEIUNIO QUADRAGESIMAE.


Congrua autem ratione magistri Ecclesie Quadragesime tempus ante Domini passionem obseruandum esse statuerunt, ut intelligamus quia presentis uite afflictio immortalitatem futuram parit. Ad quam rem confirmandam ipse Dominus, qui quadraginta diebus ante passionem ieiunauit, quadraginta etiam post resurrectionem cum discipulis conuersatus est, utrumque tempus quadraginta dierum numero complens, ut ostenderet in presenti uita tempus esse afflictionis, et in futuro gaudii. Cum enim quadraginta diebus ante passionem ieiunaret, quasi clamabat: Nisi penitentiam egeritis, moriemini in peccatis uestris. Et Petrus: Abstinete uos a carnalibus desideriis, que militant aduersus animam. Cum uero post resurrectionem cum discipulis conuersaretur, eorum corda letificans, quasi illud gaudium ineffabile promittebat, de quo alibi ait: Iterum uidebo uos, et gaudebit cor uestrum, et gaudium uestrum nemo tollet a  uobis. Et iterum: Ecce ego uobiscum sum omnibus diebus usque ad consummationem seculi. Ieiunauit autem non solum quadraginta diebus, sed etiam noctibus, ut si prospera blandiantur, que significantur per dies, siue aduersa terreant, que significantur per noctes, immobilis perseueret animus christianus, sicut faciebat ille qui dicebat: Per arma iustitie a dextris et a sinistris, per gloriam et ignobilitatem, per infamiam et bonam famam, ut seductores et ueraces, sicut qui ignoti et cogniti.



RATIO DE PASCHA.

Iam uero paschale sacramentum, quod nunc in Saluatoris nostri mysterium manifestissime celebratur, in ueteri Testamento primum figuraliter gestum est, quando, agno occiso, Pascha celebrauit populus Dei in Aegypto. Cuius figura in ueritate completa est in Christo, qui sicut ouis ad immolandum ductus est, cuius sanguine illitis postibus nostris, id est,  cuius signo crucis signatis frontibus nostris, a perditione huius seculi, tanquam a captiuitate Aegypti liberamur. Cuius quidem diem paschalis resurrectionis, non solum pro eo celebramus, quod in eodem a mortuis resurrexit, sed etiam pro aliis sacramentis que per eumdem significantur. Qui enim, sicut dicit Apostolus, Mortuus est propter delicta nostra, et resurrexit propter iustificationem nostram, transitus quidam de morte ad uitam, in illa passione Domini et resurrectione sacratus est. Nam et uocabulum ipsum, quod Pascha dicitur, non Grecum, sed Hebreum est; nec a passione, quomodo paschin Grece dicitur pati, sed a transitu Hebreo uerbo Pascha appellatur: quod et maxime euangelista expressit, cum celebraretur a Domino Pascha cum discipulis suis: Cum uidisset, inquit, iehsu quia uenit hora ut transiret de mundo ad Patrem. Transitus ergo de hac uita mortali in aliam uitam immortalem, hoc est, de morte ad uitam, in passione Domini et resurrectione  commendatur. Hic transitus a nobis modo agitur per fidem, que nobis datur in remissionem peccatorum, quando consepelimur cum Christo per baptismum, quasi a mortuis transeuntes de peioribus ad meliora, de corporalibus ad spiritualia, de conuersatione huius uite ad spem future resurrectionis glorie. Propter ipsum ergo initium noue uite, ad quam transimus, et propter ipsum nouum hominem, quem iubemur induere, et exuere ueterem, expurgantes uetus fermentum, ut simus noua conspersio, quomodo Pascha nostrum immolatus est Christus; propter hanc ergo uite nouitatem primus mensis ex mensibus anni celebrationi huic attributus est; nam ipse dicitur mensis nouorum. Quia uero in toto tempore seculi nunc tertium tempus apparuit, ideo resurrectio Domini triduana est. Primum enim tempus ante legem, secundum sub lege, tertium sub gratia. Ubi iam manifestatum est sacramentum, quod ante erat in prophetico enigmate occultum. Quod uero anniuersarius dies paschalis non ad eumdem redit  anni diem, hoc fit propter Dominicum diem, et decimam quartam lunam.



II DE PASCHA.

Pascha igitur non a passione, ut quidam putant, sed a transitu est dictum. Ex eo uero tempore quo Dominus, per Aegyptum transiens, primogenita Aegyptiorum percussit, et filios Isrel liberauit, pascha iussum est celebrari, quod Hebraice phase, Latine transitus dicitur. Primo ideo transitus, quia in hac die transiit Dominus super Aegyptum, Aegyptios uastans, et Isreliticum populum liberans. Deinde, quia ipsa dies transiens exterminator per regnum Aegyptiorum, primogenita eorum interfecit. Tertio, quoniam in hac celebritate festiuitatis Redemptor noster de hoc mundo transiuit ad Patrem, sicut Ioannes plenius manifestat dicens: Ante diem festum pasche, sciens iehsu quia uenit hora eius, ut transeat ex hoc mundo ad Patrem. Quomodo primum  iussum est celebrari, in Exodo inueniri potest, capitulo XXXuII. Hoc sane iuxta ueteris Instrumenti Scripturam inter pascha et azyma distat, quod pascha ipse solus dies appellatur, in quo agnus occidebatur ad uesperum, hoc est decima quarta luna primi mensis; quinta decima autem luna, quando egressum est de Aegypto, succedebat festiuitas Azymorum, que uII diebus, id est, usque ad 21 diem eiusdem ad uesperam est statuta solemnitas.



III DE PASCHA.

Annotinum Pascha est anniuersarium pasche. uerbi gratia: preterito anno, uII Idus Aprilis fuit Pascha, et in presenti anno in iam dictis Kal., id est, uII Idus Aprilis, est annotinum Pasche, quod fuit in preterito anno. Hoc solum modo de Pascha ideo agitur, quod hec sit singularis, et solemnitas solemnitarum.



DE LITANIA MAIORE.


Romana consuetudo unum diem, id est, uII Kalend. Maii interponit, quem uocat in Litania maiore, non in ieiunio. Litania autem Grece, Latine deprecatio, uel rogatio dicitur; inde et Rogationes. Potest enim serena mens et aliena a uoluntate mala precari Deum, quamuis manducet sobrie. Eo enim tempore, id est, uII Kal. Maii, solent inimici commouere bella aduersus uicina regna. Hoc reor caute esse prouisum, uel quia tunc omnia in quodam profectu sunt, messes pullulant, arborei fructus ex flore procedunt, uinee et oliue suis arboribus erumpunt, animalia campos tondent: quoniam necessaria hec sunt nostris usibus, petendum est ut a Domino conseruentur. Tres autem dies Rogationum, qui celebrantur ante Ascensionem Domini iuxta morem Gallicane Ecclesie, constituit sanctus Mamertus uiennensis episcopus, ob incursionem scilicet, malarum  bestiarum, que tunc temporis grauissime afficiebant populum Dei. Que consuetudo apud nos usque hodie pro diuersis calamitatibus deuotissime colitur.



DE PENTECOSTE.

Initium sane et causa festiuitatis Pentecostes paulo latius repetenda est. Pentecostes enim dies hinc cepit exordium, quando Dei uox in Sina monte desuper intonantis audita est, et lex data est Moysi. In nouo autem testamento Pentecoste cepit quando aduentum sancti Spiritus, quem Christus promisit, exhibuit, quem ait non esse uenturum nisi ipse ascenderet in celum. Denique dum portam celi Christus intrasset, decem diebus interpositis, intremuit subito orantibus apostolis locus, et, descendente Spiritu sancto super eos, inflammati sunt, ita ut linguis omnium gentium loquerentur Dei magnalia. Aduentus itaque Spiritus sancti de celo super apostolos in uarietate linguarum diffusa, solemnitatem  transmisit in posteros, eaque de causa Pentecoste celebratur, et dies ipse proinde insignis habetur. Concordat autem hec festiuitas Euangelii cum festiuitate legis. Illuc enim posteaquam agnus immolatus est, interpositis L diebus, data est lex Moysi scripta digito Dei: hic postquam occisus est Christus, qui tanquam ouis ad immolandum ductus est, celebratur uerum pascha, et interpositis L diebus datur Spiritus sanctus, qui est digitus Dei super CXX discipulos, Mosaice etatis numero constitutos. Siquidem et hec festiuitas et aliud obtinet sacramentum. Constat enim ex uII septimanarum. Sed dierum quidem septimane generant eamdem Pentecosten, in qua peccati fit remissio per Spiritum sanctum. Annorum uero septimane quinquagesimum annum faciunt, qui apud Hebreos Iubileus nominatur, in quo similiter terre fit remissio, et seruorum libertas, et possessionum restitutio, que pretio fuerant comparata. Septem etenim septies multiplicati  quinquagenarium ex se generant numerum, assumpta monade, quam ex futuri seculi presumptam esse, maiorum auctoritas tradit. Fit enim ipsa et octaua semper et prima, imo ipsa semper est una, que est omnis dies. Necesse est enim sabbatissimum  animarum populum Dei illuc concurrere, atque ibi compleri, ubi datur pars his qui octo sicut quidam disserens Salomonis dicta sapienter exposuit. Idcirco autem totius quinquagesime dies post Domini resurrectionem resoluta abstinentia in sola letitia celebrantur, propter figuram future resurrectionis, ubi iam non labor, sed requies erit, et letitia. Ideo his diebus nec genua flectuntur, quia sicut quidam sapiens ait: Inflexio genuum, penitentie et luctus indicium est. Unde etiam per omnia eamdem in illis solemnitatem quam die Dominico custodimus, in qua maioris nostri nec ieiunium agendum nec genua esse flectenda ob reuerentiam dominice resurrectionis tradiderunt.



DE IEIUNIO PENTECOSTES.


Secundum ieiunium est, quod, iuxta canones, post Pentecosten alia die inchoatur, secundum quod et Moyses ait: Initium mensis ordearii facietis uobis hebdomadas uII. Hoc ieiunium a plerisque ex auctoritate Euangelii post Domini ascensionem completur, testimonium illud dominicum historialiter accipientes, ubi dicit: Nunquid possunt filii sponsi lugere, quandiu cum illis est sponsus? uenient autem dies, cum auferetur ab eis sponsus, et tunc ieiunabunt. Post resurrectionem XL illis diebus quibus cum discipulis postea legitur conuersatus, non oportere nec ieiunare nec lugere, quia in letitia sumus. Postea uero cum tempus illud expletur, quo Christus aduolans ad celos presentia corporali recessit, tunc indicendum ieiunium est, ut per cordis humilitatem et abstinentiam carnis mereamur de celis promissum suscipere Spiritum sanctum.



DE IEIUNIO SEPTIMI MENSIS.


Tertium ieiunium est, quod a Iudeis agebatur post tabernaculorum solemnitatem, quod decimo die Septembris mensis Ecclesia celebrat. Hoc enim primum in lege a Domino constitutum est, dicente ad Moysen: Loquere filiis Isrel dicens: Decimo die mensis septimi, dies exorationis uocabitur. Sanctus erit uobis, et humiliabitis animas uestras in ieiunio. Omnis anima quecunque se non humiliauerit in ipso die ieiunio, exterminabitur de populo suo; omnis anima que fecerit opus in ipso die ieiunii, peribit anima illa de populo suo. Quo quidem ieiunio usos fuisse antiquos, Esdre liber meminit. Postquam redierunt, inquit, filii Isrel in Ierusalem, et fecerunt ibi solemnitatem tabernaculorum letitia magna. Dehinc conuenerunt in ieiunio, in saccis, et humus super eos, et confitebantur peccata sua, et iniquitates patrum suorum. Et consurrexerunt ad standum, et legerunt in uolumine legis Domini Dei sui quater in die, et quater  confitebantur, et adorabant Dominum Deum suum. Hoc enim mense septimo sol secundum computum incipit minus facere de die, et nox esse maior, id est XII Kal. Octobris, quando equinoctium est: ideoque et ieiunium habetur in hoc mense, quia ostenditur in defectione solis et noctis augmento uita nostra deficere adueniente morte, que mors iudicio Dei, et resurrectione preparatur.



DE IEIUNIO KALENDARUM NOuEMBRIUM.

Quartum ieiunium Kalendarum Nouembrium est, quod diuina auctoritate uel initiatum uel institutum Ieremie prophete testimonio declaratur, dicente ad eum Domino: Tolle uolumen libri, et scribes in eo omnia uerba que locutus sum tibi, aduersum Isrel et Iudam, et aduersum omnem gentem, si forte reuertatur unusquisque a uia sua pessima, et propitius ero iniquitati eorum. uocauit ergo Ieremias Baruch filium Nerie et scribit Baruch ex ore Ieremie omnes Sermones Domini, quos est locutus ad eum in uolumine  libri. Et precepit Ieremias Baruch dicens: Ingredere et lege de uolumine, quod scripsisti ex ore meo, uerba Domini audiente populo in domo Domini, in die ieiunii legis, si forte cadat oratio eorum in conspectu Domini; et reuertatur unusquisque a uia sua mala, quoniam magnus furor et indignatio, quam locutus est Dominus aduersus populum hunc. Et fecit Baruch filius Nerie iuxta omnia que preceperat Ieremias propheta, legens ex uolumine sermones Domini in domo Dei. Factum est in mense nono predicauerunt ieiunium in conspectu omnis populi in Ierusalem. Hac ergo auctoritate diuine Scripture Ecclesia morem obtinuit, et uniuersale ieiunium hac obseruatione celebrat.



DE IEIUNIO QUATUOR TEMPORUM FERIA QUARTA.

Quatuor sunt tempora anni, id est, uer, estas,  autumnus et hiems. Hec tempora solent nos perfectamenta sua reuocare ab amore caritatis. In quibus oportet nos ieiunare, etiam si uenerit infra Pentecosten, quando celebratur festiuitas septiformis Spiritus, ut illud dominicum: uenient autem dies, in quibus auferetur ab eis sponsus, et tunc ieiunabunt. De his Augustinus: Quamuis ordinatio non fiat, necessarium tamen est nostre religioni, quatuor temporum ieiunia celebrare. De eodem ieiunio dicit Leo papa, in Homeliis: Ut ieiunium celebretur in largione sacrorum ordinum, sicut Ecclesie primitiue mos obtinuit. Ut illud: Ministrantibus illis Domino, et ieiunantibus, dixit Spiritus sanctus: Separate mihi Paulum et Barnabam in opus, et reliqua. Tunc ieiunantes et orantes imponentesque eis manus, dimiserunt illos. Isto die, id est, quarta feria leguntur due lectiones, quoniam hi qui ad sacrum ordinem transeunt debent admoneri ut habeant notitiam legis et Prophetarum. Quarta enim etate lex et prophetia uiguerunt, et Dauid belliciosissimus, qui interpretatur  manu fortis, in eadem etate Goliath, id est, humilitas prostrauit superbiam. Contra quem Goliath, id est, diabolum debent in humilitate dimicare, qui sacros ordines prouehuntur. Quinta feria deest officium et missa, ideo debes cantare de Dominica Pentecostes.



DE CALENDIS IANUARII.

He Kalende secundum dementiam gentilium, dicende sunt potius cauende, quam Kalende. Ea siquidem tempestate, quando iudices preerant filiis Isrel, hoc est, ante Samson, fuit quidam princeps gentilium in Italia nomine Ianus, a quo Ianuarius mensis postea nuncupatus est. Hunc uero Ianum imperiti homines, qui Deum non cognoscebant, quasi regem metuebant, et pro Deo colere illum ceperunt, duasque facies illi figurauere propter Orientem et Occidentem; nec non et quadrifrontem appellarunt, id est, Ianum geminum, propter quatuor partes, seu quatuor elementa atque tempora  quatuor. Sed cum hoc facerent, monstrum potius formabant, quam deum. Unde Numa post Romulum primum mensem anni uoluit tanquam bicipitis dei mensem, respicientem transacti anni finem, futurique principia; et Ianuarium uocatum, eo quod sit limes et ianua anni. Unde imperiti homines, ueluti deum colentes, diem ipsum multis spurcitiis consecrauerunt. Quidam mutabant se in species monstrosas, inferarumque habitus transformabant. Aliqui, in femineo gestu mutari, uirilem uultum effeminabant. Nec immerito uirilem fortitudinem non habent, qui in mulieris habitum transierunt. Aliqui fanaticis auguriis profanabantur, perstrepebant saltando pedibus tripudiantium plausibus. Nonnulli auguria ita obseruabant, ut focum de domo sua, uel aliud quodcunque beneficium cuiquam petenti minime  tribuerent. Diabolicas etiam strenas et ab aliis accipiebant, et ipsi aliis tradebant; nec non etiam mensulas plenas ad manducandum tota nocte paratas habebant, credentes quod Kalende Ianuarie per totum annum prestare potuissent. Et quia his atque aliis miseriis mundus uniuersus repletus erat, statuit uniuersalis Ecclesia ieiunium publicum in isto die fieri, quatenus his calamitatibus auctor uite finem imponeret. Sed quia, Domino largiente, hec a fidelibus pro nichilo habentur, licet quantulecunque similitudines, quod absit, adhuc lateant in feris hominibus, omni tamen conamine prohibende sunt, atque pellende. Neque enim aliud quidquam noui in iisdem Kalendis presumendum est, nisi quod et in aliis Kalendis mensium excepto quod octaue Dominice cum eximio cultu celebrentur, ut supra prefixum est. Sed neque illud reticendum, quod cum quadam die he superstitiones diabolice Rome agerentur, quidam sanctus Almachius, cum diceret: Hodie octaue diei Dominice sunt, cessate ab his  superstitionibus idolorum, et sacrificiis pollutis, iubente Alypio urbis prefecto, hac de causa interfectus est.



DE TRIDUANIS IEIUNIIS.

Triduanis autem diebus ieiunare, de exemplo sumptum est Niniuitarum, qui, damnatis pristinis uitiis, totos se tribus diebus ieiunio ac penitentie contulerant, et operti saccis Deum ad misericordiam prouocauerunt.



DE DIuERSORUM DIERUM AC TEMPORUM IEIUNIIS

Preter hec autem legitima tempora ieiuniorum, omnis sexta feria, propter passionem Domini, a quibusdam ieiunatur. Sed et Sabbati dies a plerisque propterea quod in eo Christus iacuit in sepulcro, ieiunium consecratum habetur, scilicet, ne Iudeis exsultando prestetur quod Christus sustulit moriendo.  Die autem Dominico reficiendum semper esse, ut resurrectionem Christi et gaudium nostrum predicemus, presertim cum apostolica fides hanc regulam seruet. Post pascha autem usque ad pentecosten, licet traditio Ecclesiarum abstinentie rigorem prandiis relaxauerit, tamen si quis monachorum uel clericorum ieiunare cupiunt, non sunt prohibendi, quia et Antonius et Paulus et ceteri patres antiqui, etiam in his diebus in eremo leguntur abstinuisse, neque absoluisse abstinentiam, nisi tantum die Dominico. Quis enim parcimoniam non laudet, ieiunium non predicet? Ieiunium enim res sancta, opus celeste, ianua regni, forma futuri. Quod qui sancte agit, Deo iungitur, alienatur mundo, spiritualis efficitur. Per hoc enim prosternuntur uitia, humiliatur caro, diaboli tentamenta uincuntur.





EXCERPTIONES PATRUM, COLLECTANEA, FLORES EX DIuERSIS, QUAESTIONES, ET PARABOLAE. 

 Dic mihi, queso, que est illa mulier que innumeris filiis ubera porrigit, que quantum sucta fuerit, tantum inundat? Mulier ista est Sapientia. Dic mihi ubi sit anima hominis, quando dormiunt homines? In tribus locis: aut in corde, aut in sanguine, aut in cerebro. Dic mihi quis primus finxit litteram? Mercurius Gigas. Quid primum a Deo processit? uerbum hoc, Fiat lux. Qui sunt nati, et non sunt mortui? Enoch et Elias. Dic mihi quis primus obtulit holocaustum Deo? Abel agnum. Dic mihi que primum fuit alma? Maria, soror Aaron: uel que prima uidua? Dina filia Iacob. Dic mihi quis primus excogitauit aratrum? Cham, filius Ne: uel quis plantauit uineam? idem Ne, et ipse primus ebrius fuit. Dic mihi quis primus sacerdos in ueteri Testamento  fuit? Melchisedech: in Nouo? Petrus, et Iacobus frater Domini. Quis primus fuit diaconus? Stephanus. Dic mihi qui sunt filii qui uindicauerunt patrem suum in utero matris sue? Filii uipere. Dic mihi que est terra quam non uidit sol neque uentus, nisi una hora diei, nec antea, nec postea? Terra per quam exiit populus Isrel in mari Rubro. Dic mihi quis primus prophetauit? Adam, quando dixit: Hoc nunc os ex ossibus meis, et caro de carne mea.

Omnis homo qui in dolore positus est, memor sit illius sententie, Ne quid nimis. uidi filium cum matre manducantem, cuius pellis pendebat in pariete. Sedeo super equum non natum, cuius matrem in manu teneo. Quero barbarum quem inuenire non possum. In aquilonari parte ciuitatis, ubi aqua attingit  parietem, tolle saxum quadratum, ibi inuenies barbarum.

Dic mihi que est illa res, que, cum augetur, minor erit: et dum minuitur, augmentum accipit? Nemo in Ecclesia amplius nocet, quam qui nomen et opinionem sanctitatis habet. Cui plus creditur, plus ab eo exigitur. Potentes potenter tormenta patiuntur, sicut per prophetam dicitur: Ducunt in bonis dies suos, et in puncto ad inferna descendunt. Quatuor claues sunt: sapientia uel industria legendi, assiduitas interrogandi, honor doctoris, contemptio facultatum. Dic quot annos uixit primus parens Adam? Noningentos triginta. Qui sunt tres amici et inimici, sine quibus uiuere nemo potest? Ignis, aqua et ferrum.

Melius est ire ad domum luctus quam ad domum conuiuii: in illa enim cunctorum finis admonetur hominum, et uiuens cogitat quid futurus sit. Melius est a sapiente corripi, quam stultorum adulatione decipi. Quodcunque potest manus tua facere, instanter  operare, quia nec opus, nec ratio, nec scientia, nec sapientia erunt apud inferos, quo tu properas. Melior est patiens uiro forti, et qui dominatur animo suo expugnatore urbium. Et qui iustificat impium, et qui condemnat iustum, abominabilis uterque apud Dominum. Sicut urbs patens, et absque murorum ambitu, ita uir qui non potest in loquendo cohibere spiritum suum. Dicit piger, Leena in uia, leo in itineribus. Sicut ostium uertitur in cardine suo, ita piger in lectulo suo. Abscondit piger manus sub ascella sua, et laborat si ad os suum eas conuerterit. Tria sunt insaturabilia, et quartum quod nunquam dicit, Sufficit: infernus et os uulue, et terra. Aqua non saturatur aqua: ignis uero nunquam dicit, Sufficit. Altos quippe gurgites fluminum parue sed innumere replent gutte pluuiarum. Imperiti sicut loqui nesciunt, ita tacere non possunt. Mos enim qui usu longo confirmatus fuerit, non paruo labore uitatur. ualde enim durum est in ueteri Testamento  noua meditari. Si non uendis quod amas, non emes quod desideras, sepe enim in uili sacculo fulget aurum. Sit omnis homo uelox ad audiendum, tardus ad loquendum. Arena maris, pluuiarum gutte, dies seculi, altitudo celi, multitudo stellarum, profunditas terre, et imum abyssi, et capilli capitis, siue plebs hominum uel iumentorum: he non nisi a Deo tantum numeranda sunt. Per tria ordinatur anima: per cogitationem bonam, per sermonem rectum, per opus iustitie. Paulus plantauit, Apollo rigauit, Dominus incrementum dedit. Habete Christum in cordibus, et signum eius in frontibus. Multos inimicos habemus, qui cursum nostrum impedire festinant. Armate uos semper signaculo crucis Christi, quia hoc est quod timent ac fugiunt demones, signo territi Saluatoris Domini nostri Iesu Christi. Magi sunt, qui munera Domino dederunt: primus fuisse dicitur Melchior, senex et canus, barba prolixa et capillis, tunica hyacinthina, sagoque mileno, et calceamentis hyacinthino et albo mixto opere,  pro mitrario uarie compositionis indutus: aurum obtulit regi Domino. Secundus, nomine Caspar, iuuenis imberbis, rubicundus, mylenica tunica, sago rubeo, calceamentis hyacinthinis uestitus: thure quasi Deo oblatione digna, Deum honorabat. Tertius, fuscus, integre barbatus, Balthasar nomine, habens tunicam rubeam, albo uario, calceamentis milenicis amictus: per myrrham Filium hominis moriturum professus est. Omnia autem uestimenta eorum Syriaca sunt. Mundorum namque est munda contingere, et sanctorum sancta cognoscere. In maleuolam animam non intrabit sapientia, neque in corpus subditum peccatis.

Quid est malum? Corruptio boni. Quid est mors? Absentia uite. Est enim uita carnis anima, uita anime Dominus. Despicit Deus, si quis exsultet in malis alterius, nam posuit Deus ordinem ut terra seruiret corpori, corpus anime, anima menti, mens  Deo. ueteris Testamenti sunt libri quinquaginta quinque, Noui autem uiginti septem. Est auis quedam in Indie partibus, prope solis ortum, uiginti alas habens, cuius uoce audita omnes somno et sopore sopiuntur; cuius uox per mille passus auditur: huius auis magne uocabulum est Goballus. Est enim lapis in mari Oceano tam miri decoris, qui aliquoties apparet, aliquoties uero arenis preoperitur. Hec autem auis, cum auiculam genuit nimis pulchram ac sonoram, uidens lapidem in mari sereno die radiantem, illius desiderio rapitur, et uolat ut capiat eum; que dum adhuc alas extendit, lapis arenis tegitur. Est autem cetus in mari magnus ualde, qui cum uiderit Goballum ad lapidem uolantem, statim occurrit ad nidum huius, et auiculas auferens deuorat: et ueniens Goballus in estu nimis recurrit ad nidum, quoddam solatium sui laboris putans reperturum: et inueniens nidum uacuum, septies clamat, ita ut non solum ingentes lacrymas fundat, sed et omnes qui eam audiunt se a lacrymis cohibere non possint.  Tunc seipsum in profundum mergit, et moritur. Et tu homo Goballus habens naturam decoram nimis, que generat sapientiam uenustam. Lapis autem in mari, amor diuitiarum est, que seducit hominem: et relicta sapientia, uolat ad diuitias congregandas; cetus autem in mari stultitia est, qui aufert sapientiam simul cum diuitiis. Stultitia nascitur, et homo perdit sapientiam, perdit diuitias, et infelici rapitur morte. Unde Gelflidius ait: Melior est sapientia auro, et consilium pretiosius argento, et preclarius omni lapide pretioso: at disciplina preeminentior omni uestitu gemmato. Sapientia, que de fontis aurei liquidissima uena prorumpit, gemmis omnibus, uariisque margaritarum generibus, et cunctis pretiosior inuenitur gazis, que suos sectatores ad aulam celestis paradisi deducit. Melius est una hora uiuere cum sapientibus, quam uinum bibere cum insipientibus.

Tres principales mansiones constituit Deus: celum,  et terram, et infernum: et in illis tribus tres principales res. In celo constituit pacem et eternitatem; in terra autem constituit fidem et penitentiam, et remissionem peccatorum; in inferno constituit timorem et eternam penam, et nullam remissionem. De terra autem, que in medio posita est, replebitur celum et infernus. Tria remedia sunt: baptismus, penitentia, martyrium. Melior est in malefactis humilis confusio, quam in bonis superba gloriatio. Fides intellectum aperit, infidelitas claudit. Sicut stellas celi non exstinguit nox, sic fideli adherentes firmamento sancte Scripture non obscurat mundana iniquitas.

Dic mihi nomina duorum latronum qui cum Iesu simul crucifixi sunt? Matha et Ioca. Matha credidit, Ioca negauit uitam, mortem elegit. Dic mihi nomen illius diuitis qui loquitur ad Abraham ex profundi ditate inferni? Dico tibi, Tantalus est. Dic mihi nomen illius militis qui punxit latus Domini nostri Iesu Christi? Dico tibi, Legorrius dictus est. Dic  mihi quot Patres sunt in hoc seculo? Dico tibi, tres: Pater celestis, Pater terrenus, Pater in doctrina. Dic mihi quot sensus hominis sunt? Dico tibi, decem: uisus, auditus, gustus, tactus, odor, sapor, amor, tremor, mutatio et locutio. Dic mihi quot uite sanctis leguntur? Tres: uita presens, uita in bonis operibus, et uita eterna futura. Dic mihi quot mortes peccatoribus reputantur? Mors in peccato, et separatio anime et corporis, et mors pene. Dic mihi quot genera sunt baptismi? Tria: primum baptismus est, quo sordes peccatorum per regenerationis lauacrum abluuntur; secundum, quo quisque sanguine suo per martyrium baptizatur; tertium, baptismus lacrymarum. Dic mihi que est illa res que celum totamque terram repleuit, siluas et surculos confringit, omniaque fundamenta concutit: sed nec oculis uideri, aut manibus tangi potest? Dic mihi tres uictorias ignis? Prima uictoria, in qua apparuit  Spiritus sanctus; secunda, que eleuauit Eliam; tertia, que comburit peccatores et terram in die iudicii. Dic mihi tres uictorias uenti? Prima uictoria inflat, et non uidetur; secunda sanctificauit mundum post diluuium; tertia non comburetur in die iudicii. Dic mihi, utrum altius celum quam terra? Altior terra, qui in celo est, Elias et Enoch. Multi apud homines sunt reprobi, apud Deum autem electi. Melior est qui minuitur sensu, et in timore Dei est, quam qui abundat sensu, et transgreditur legem. Peccator dominatur in hoc seculo, iustus autem in regno Dei. Sunt nonnulli qui aliorum causas cernere solent, et suas negligunt, semetipsos non aspiciunt in pessima conuersatione. Dic mihi que prima interrogatio fuit: in corporene, an in spiritu, uel in quo loco? In callida suggestione serpentis ad mulierem, quando dixit in paradiso: Quare precepit uobis Deus ut non comederetis de ligno hoc? Sapientia sine eloquentia prodire potest, stultitia sine eloquentia  destruit multos. Dic mihi unde fugit dies ante noctem, et nox ubi currit, et in quo loco uterque requiescit? In sole requiescit dies, et in nube nox. Dic mihi ubi sedit Deus, quando creauit celum et terram? Super pennas uentorum. Dum cadit equus, sub quo sunt quatuor pedes, quanto magis homo, qui una lingua loquitur, potest cadere, neque suam reiterare sententiam, dum cecidit. ualde ignominiosum est, si tunc querat discere, cum questionem debet enodare. Modica fuisti, Roma, quando me erexisti, sed minor eris, quando me deiicies. Quandiu stat Coliseus, stat et Roma; quando cadet Coliseus, cadet et Roma. Quando cadet Roma, cadet et mundus. Quid stas, quid stupes, bos Britannice? Sto, stupeo, stimulum quero, ut pungam bouem Gallicum. Cogitationes meas stylo alligo, ne obliuione fugiant: scrutor quasi non reputatus essem, quia memorie lingua labitur. Tres infelices in lege leguntur: Qui scit, et non docet; qui docet, et non facit; qui nescit, et non interrogat. Tribus modis  fit rex: eo quod frangit inimicos, et quod armat exercitum, et quod exigit tributum. Pauperem superbum, et diuitem fallacem, et senem fatuum odit anima mea. Carpere et detrahere etiam imperiti possunt.


De summo planus, sed non ego planus in imo
uersor utrumque manu diuerso et munere fungor:
Altera pars reuocat, quidquid pars altera fecit.
Sunt mihi sunt lacryme, sed non est causa doloris.
Est iter ad celum, sed me grauis impedit er.
Et qui me genuit, sine me non nascitur ipse.
uersicolor fugiens celum, terramque relinquo:
Non tellure locus mihi, non in parte polorum est:
Exsilium nullus modo tam crudele ueretur:
Sed madidis mundum faciam frondescere guttis.

Sexaginta regine, ac octuaginta concubine et adolescentularum,  quarum non erat numerus. Surge, Aquilo, et ueni, Auster, perfla hortum meum, et fluent aromata illius. Susurro et bilinguis maledicti sunt a Deo, multum enim turbabunt pacem habentes. uerus qui uiuit in uertice regnans, potens in populo, pius est in solo, mitis in mundo, magnus ubique. Amico fideli nulla est comparatio. Amicus diu queritur, uix fidelis inuenitur, difficile seruatur.

Quot sunt flumina paradisi? Quatuor: Phison, Geon, Tigris, Euphrates; lac, mel, uinum et oleum. Aque mundi quot sunt? Due: sal et aqua. Ubi est memoria? In sensu. Ubi est sensus? In cerebro. Cui non datur sensus, non datur et cerebrum. Dic tres dies [uias?] inuestigabiles? Lex in utero Moysi, et Ioannes in utero Elizabeth, et Christus in utero Marie. Quis lapis pulchrior et durior sole? Lapis quem reprobauerunt edificantes, id est Christus.

Quatuor uitia sunt lectionis: Canon diuinus, in quo narratur et predicatur uita futura; historia, in qua  narrantur gesta rerum; numerus, in quo intelliguntur signa futura, et solemnitates diuine; grammatica, in qua intelligitur scientia uerborum. Ecce quantum iustitia regis in seculo ualeat, intuentibus perspicue patet. Pax populi est tutamentum patrie; immunitas plebis, munimentum regis; cura languorum, gaudium hominum; temperies eris, serenitas maris; terre fecunditas, solatium pauperum; hereditas filiorum, sibimetipsi spes future beatitudinis. Quid enim stolidius fieri potest, si mens ad perfectionem festinare contendat, quando totius corporis habitus senectute confectus ad interitum properat? Dum oculi caligant, auris grauiter audit, capilli fluunt, facies in pallorem mutatur, dentes lapsi numero minuuntur, cutis arescit, flatus insuauiter odorat, pectus suffocatur, tussis cachinnat, genua trepidant, talos et pedes tumor inflat, et homo interior qui non senescit, his omnibus aggrauatur: et hec omnia iamque ruituram domum corporis cito pronuntiant.  Quid enim superest, nisi dum huius uite defectus appropiat, nichil aliud cogitare, quam quomodo future uite aditus prospere comprehendatur. Frequens lectio, et quotidiana meditatio plus laborare solet, quam labor corporis. Duo prophete, quorum alter prophetauit post mortem, alter uero ante natiuitatem, sunt Samuel et Ioannes.

Quid est quod mater me genuit, et mox eadem gignetur a me? Dic mihi quis homo, qui non natus est, et mortuus est, atque in utero matris sue post mortem baptizatus? Est Adam. Quis uir mortuus bis, et semel natus? Est Lazarus, quem suscitauit iehsu. Quis bis natus, et bis mortuus? Quis homo qui mortuus est, nec sepultus, nec putredinem habuit carnis? Quot filios habuit Adam? Triginta filios, et triginta filias. Aliter. Filiorum Adam computatio, ut alii dicunt, sexaginta duo; et filiarum computatio, quinquaginta tres sunt. Quot annos uixit Abraham? Centum octoginta quinque. Quis primus mortuum suscitauit? Elias. Ubi eum suscitauit? In Galgata.  Quot genera uolucrum pennata sunt? Triginta septem. Quot sunt genera serpentium? Triginta sex. Quis primus princeps factus fuit? Ninus, filius Beli. Que prima ciuitas? Niniue. Quis eam edificauit? Ninus. Quis primus imperator factus est? Saul. Quot sunt prouincie? Centum et triginta. Quot lingue? Septuaginta due.

uidete, queso, ordinem humane uite misere: de terra enim creatus es, terram calcas, in terram ibis, a terra resurges, in igne probaberis, iudicium exspectabis eternum: post hec aut supplicium aut regnum possidebis. Unusquisque utrum possideat, incertus est. Duo sunt eleemosynarum genera: unum, ut esurientibus porrigatur buccella; aliud, ut ignoranti subministretur doctrina. Dispares sunt in regno celorum, propter singulorum merita, mansiones: diuersitas enim operum diuersitatem facit premiorum. uir sapiens non putat se mori, sed migrare; nec amicos relinquere, sed mutare. Debet  ante esse discipulus, quisquis doctor esse desiderat. Philosophia est amor quidam, ac intentio sapientie, que fons et nutrix est omnis artis ac discipline. Bene per Salomonem dicitur: Ne des honorem tuum alienis, et annos tuos crudeli: ne forte impleantur extranei uiribus tuis, et labores tui sint in domo aliena: et gemas in nouissimis, quando consumpseris carnes et corpus tuum. Lucerna Domini spiraculum hominis est, que inuestigat omnia secreta uentris. Qui offert sacrificium ex substantia pauperis, quasi qui uictimat filium suum in conspectu patris sui: humanum enim iudicium multis corrumpitur: amore, odio, timore: auaritia sepe iudicum integritas uiolatur, et contra iustitie regulam misericordia declinatur.

Dic quid est aurum? Mancipium mortis. Quid est argentum? Inuidie locus. Quid est ferrum? Omnis artis instrumentum. Qui sunt qui sani egrotant? Qui aliena negotia curant. Dic qua ratione homo  lassus non fit? Lucrum faciendo. Dic quid est longissimum? Spes, uel cogitatio. Quid est regi et misero commune? Nasci et mori. Quid est optimum et pessimum? uerbum. Quid est quod alii placet, alii displicet? uita. Non omnes episcopi sunt. Attende Petrum, sed et Iudam considera: Stephanum et Nicolaum respice, , , , , oriens, occidens, aquilo, meridies.


Artificis labor est fallaces fingere formas:
   Condere uiuaces tu potes omnipotens.

Multis mortuus est mundus, sed illi mortui non sunt mundo. Bona diligunt seculi, sed minime consequuntur. In utraque uacui, qui futura perdunt, et presentia non acquirunt. Scito quod in nouissimis diebus instabunt tempora periculosa. Sunt homines se amantes, non Dei gloriam, sed suam querentes. Homo homini reseruat iram, et a Deo querit medelam: et in hominem similem sibi non habet misericordiam.  Si non habet misericordiam, quis exorabit pro delictis illius?

Dic mihi, quot modis dicitur omne quod dicitur? Quatuor: aut bonum bene, aut malum male; aut bonum male, aut malum bene. Sex diebus rerum creaturam formauit Deus. Prima die, condidit lucem; secunda, firmamentum celi; tertia, speciem maris et terre; quarta, sidera celi; quinta, pisces et uolucres; sexta, bestias ac iumenta; nouissime, ad similitudinem suam primum hominem Adam. Cur homo nouissime factus est? Quia maioris honoris est. Ordinatis omnibus atque bene compositis, oportebat more sponsi formari hominem. Sex sunt que odit Dominus, et septimum de estatur anima eius: oculos sublimes, linguam mendacem, manus effundentes innoxium sanguinem, cor machinans cogitationes pessimas, pedes ueloces ad currendum in malum, proferentem mendacia testem fallacem, et eum qui seminat inter fratres discordias. Apostoli Christi, predicatores fidei, et doctores gentium, certis  locis in mundo ad predicandum sortes proprias acceperunt. Petrus namque Romam accipit, Andreas Achaiam, Iacobus Hispaniam, Thomas Indiam, Ioannes Asiam, Mattheus Macedoniam, Philippus Galliam, Bartholomeus Lycaoniam, Simon Zelotes Aegyptum, Matthias Iudeam, Iacobus frater Domini, Hierosolymam. Paulo cum ceteris apostolis nulla sors propria traditur, quia in omnibus gentibus magister et predicator eligitur.

Octo sunt principalia uitia que humanum genus infestant: primum gula, secundum fornicatio, tertium auaritia, quartum ira, quintum tristitia, sextum acedia, id est otium uel tedium cordis, septimum uana gloria, octauum superbia. Non amittas antiquum amicum, nouus enim non erit ei similis. Monstro similis est auaritia senilis. Que sunt tria muta, que docent sapientiam in corde hominis? Est mens, oculus et littera. Duodecim abusiua in hoc seculo sunt: hoc est, sapiens sine operibus, senex sine religione,  adolescens sine obedientia, diues sine eleemosyna, femina sine pudicitia, domus [dominus?] sine uirtute, christianus contentiosus, pauper superbus, rex iniquus, episcopus negligens, plebs sine disciplina, populus sine lege. Per hec suffragatur iustitia Dei. Septem sunt que non inueniuntur in hoc mundo: uita sine morte, iuuentus sine senectute, lux sine tenebris, gaudium sine tristitia, pax sine discordia, uoluntas sine iniuria, regnum sine commutatione. Septem uero hec inueniuntur in regno celorum. Noli esse desidiosus et piger, sed labora manibus tuis, ut habeas unde tribuas indigenti et pauperibus: tantum enim expetitur a te, quantum tibi fuerit creditum.

Queritur qua hora Dominus surrexerit, cum quadraginta horis in morte fuisset? Iuxta Augustinum describitur: Id est de die qua crucifixus est Dominus, quatuor remanent hore: duodecim hore noctis sabbati, duodecim ipsius sabbati: duodecim noctis  dominice: in sepulcro uero triginta horis fuit. Quatuor sunt principales uirtutes: prudentia, iustitia, fortitudo, temperantia. Ante omnem creaturam mundi creati sunt angeli, et ante omnem creationem angelorum diabolus formatus est, sicut scriptum est: Ipse principium uiarum Dei. Bene ambuletis, et sic Deus in itinere uestro, et angelus eius comitetur uos. Dic mihi gradus uel differentie rerum quot sunt? Sex: non uiuentia, uiuentia, irrationabilia, rationabilia, mortalia, immortalia. Nouissimus super omnia Deus. Sed hec omnia ut gradibus crescunt, ita sibi qualitate nature precellunt, nam arbor prefertur lapidi, et pecus arbori, et homo pecori, et angelus homini, et Deus preponitur angelis. Semper uirtutes sequitur inuidia. Feriunt fulgura summos montes. Nec mirandum est hoc de hominibus, cum ipse Dominus zelo et inuidia Phariseorum sit crucifixus. Sola miseria caret inuidia, quia nemo inuidet misero. Inuidie siquidem maculam de sese  non abluit, qui alteri conferre denegat, quod cum dederit, non amittit. Obsequium amicos, ueritas odiom parit.

Cui rei sacerdotes mali similes dicendi sunt, nisi aque baptismatis, que baptizatorum peccata diluit, alios ad regna celorum mittit, et ipsa in cloacam descendit. Qui obturat aures suas ad clamorem pauperum, ipse clamabit, et non exaudietur. Amicitia que desinere potest, nunquam uera fuit. In hoc quippe mundo humana anima quasi nauis est, contra ictum fluminis conscendentis; uno loco nequaquam stare permittitur, quia ad ima relabitur, nisi ad summa admittatur. Maior est culpa manifeste quam occulte peccare: dupliciter enim reus est, qui agit et docet; de talibus Isaias ait: Et peccata sua sicut Sodoma predicauerunt. Quid peius est domo ubi femina imperium habet in uirum. uidi filium inter quatuor fontes nutritum: si uiuus fuit, disrupit montes; si mortuus fuit, alligauit uiuos. uidi bipedem super tripodem sedentem, cecidit bipes, corruit  tripes. uidi filium non natum, sed ex tribus personis suscitatum, et eum nutritum, donec uiuus uocaretur. uidi mortuum super uiuum sedentem, et ex risu mortui moriebatur uiuus. uidi uirginem flentem et murmurantem, uie eius sunt semite uite. uidi mulierem cum sex oculis, cum sexaginta digigitis, cum tribus linguis, cum uno ore loquente.


Sunt mihi sex oculi, totidem simul auribus hausi:
Sex digitos decies, senos in corpore gesto,
Ex quibus en quatuor, denis de carne repulsis,
Quinquies at tantum uideor retinere quaternos.

Quod tacitum uelis esse, nemini dixeris: a quo enim alio silentium exigis, quod tibi ipse non imperasti. Qui uult corpus suum dedicare continentie, habitare cum feminis non presumat. Mulierum frequens uisus mollificat mentem, et hebetat sensum, et sapientem esse non patitur. Mulierem sapientem quis inueniet? mos enim mulierum est, ut neminem  de longinquo diligant; sed prope debet esse qui uult feminis se reconciliare. Sapiens uir cunctam mulierem respuit, stultus uero concupiscit eam, miserabiliterque decipitur ab ea. Cauete, filioli mei, feminarum species, per quas mors ingreditur, et non parua pernicies. Dilectio enim fortis est ut mors, ea enim comparatur igni. Charitas omnia suffert. Perfecta caritas foras mittit timorem. De timore Domini nascitur dilectio, sicut Apostolus ait: Si linguis hominum loquar et angelorum, et si nouerim mysteria omnia, et omnem scientiam, et si habuero omnem fidem, ita ut montes transferam: et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habeam; nichil mihi prodest. Quamuis corpore quis et spiritu uirgo sit, si manibus, aut oculis, aut auribus, aut lingua peccet, quomodo sanctus dicendus est corpore? Neque enim tibi sufficit a malis otiosum esse, si otiosus fueris a bonis.  Noli attendere in faciem mulieris, ne te scandalizet uultus eius. Nunquid alligauit quis ignem in sinu suo, et uestimenta eius non ardeant: aut ambulare super prunas potest, et non comburentur plante eius? hoc enim Salomon de familiaritate mulierum dixit. Contemnenda est auaritia, que nobis ideo iniqua lucra procurat, ut nos suos faciat: nostri enim essemus, si illa nostra non esset. Contemnenda est, inquam, auaritia, que uelut ignis, quanto plus accipit, tanto amplius querit. Auarus enim inferno similis est, quia infernus nunquam dicit, Sufficit; ita auarus nunquam satiabitur auro. Sacerdos ergo, si predicationis est nescius, quam clamoris uocem daturus est preco mutus? Non plus sapere, quam oportet sapere ad sobrietatem. Secularia igitur iudicia si habueritis, contemptibiles qui sunt in Ecclesia, illos constituite ad iudicandum: ut ipsi uidelicet dispensationibus terrenis inseruiant, quos dona spiritalia non exornant. Si quis preoccupatus  fuerit in aliquo delicto, uos qui spirituales estis, instruite huiusmodi in spiritu mansuetudinis, considerans te ipsum, ne et tu tenteris.

Amicum secreto admone, et palam lauda. Cito per aduersa fraudulentus patet amicus; nam in prosperitate incerta est amicitia: sepe per simulationem amicitia colitur, ut qui non potuit aperte decipere, decipiat fraudulenter. Amicitia certe nulla ui excluditur, nullo tempore aboletur: ubicunque se uerterit tempus, illa firmata est. Rari sunt qui usque in finem existant cari. Nam multos a caritate aut aduersitas temporis, aut contentio quelibet actionis auertet: sepe etiam per honorem quorumdam mutantur et mores: et quos ante glutinatos caritate habuerunt, postquam ad culmen honoris ueniunt, amicos habere despiciunt. Memento quod dictum est: Melius est amicos probatos bene seruare, quam frequenter ignotos querere, et notos amittere. Stultus, si tacuerit, sapiens putabitur. Laudet te os alienum, et non tuum. Omnis piger  propheta est. Ne dicas amico tuo, uade, et reuertere, cras dabo tibi: cum satis possis dare. Occasiones querit, qui uult recedere ab amico suo. Os iusti, uena uite. Stultitia colligata est in corde pueri, et uirga discipline fugabit eam. Inficiuntur enim membrana colore purpureo, aurum lucescit: litteris, gemmis uestiuntur codices, et eorum Christus ante fores morietur. Qui amat uina, non exsecratur crateras; qui nucleos, non putamina; qui segetes, non boues: qui lac, non uaccas; qui Deum, non proximum; et qui amat scientiam, non abhorreat a grammatica, sine qua nemo eruditus aut sapiens esse poterit. Qua causa scribitur: In die illa magna tribulationis nemo liberabitur, nisi Ne, Damel et Iob. In his tribus sanctis tria genera hominum significari uidentur, que liberanda in die tribulationis a periculis promittuntur. In Ne, gubernatores Ecclesie prefigurantur; in Daniele, sancti continentiam sectantes; in Iob, coniugati et iustitiam  diligentes.

Adam uixit annos quindecim in paradiso, Eua quatuordecim, alii dicunt septem, sine uxore quadraginta dies. Die sexto manducauit Adam de ligno scientie boni et mali, decimo quinto anno etatis sue. Tria uasa sunt linguarum: Hebreum, Grecum, Latinum. Tres enim he lingue in titulo crucis Christi consecrate sunt. Prima Hebrea, propter legem, secunda Greca propter sapientiam Grecorum, tertia Latina propter regnum Romanorum: et ideo he tres lingue primatum in omnibus linguis obtinent: nam erat scriptum Hebraice, Grece, Latine: iehsu Nazarenus rex Iudeorum. Prima die septem opera fecit: id est, materiam informem, angelos, lucem, celos superiores, terram, aquam atque erem. Secunda die firmamentum solum. Tertia die quatuor: maria, semina, sationes atque plantas. Quarta die tria: solem, lunam et stellas. Quinta die tria: pisces aquarum, reptilia et uolatilia. Sexta die quatuor:  bestias, pecudes, reptilia terre, et hominem. Et facta sunt omnia uiginti due generationes in diebus sex: et uiginti due generationes sunt ab Adam usque ad Iacob, ex cuius semine nascuntur omnes gentes Isrel, et uiginti duo libri ueteris Testamenti usque ad Esther: et uiginti duo litterarum sunt elementa, quibus constat diuine legis doctrina.


uirtutes magnas de uiribus affero paruis:
Pando domus clausas, iterum recludo patentes:
Seruo domum domino, sed rursus seruor ab ipso.
Est domus in terris clara que uoce resultat:
Ipsa domus resonat tacitus, sed non sonat hospes:
Ambo tamen currunt, hospes simul et domus una.
Unda fui quondam, quod me cito credo futuram,
Nunc rigidi celi duris connexa catenis:
Nec calcata pati possum, nec nuda teneri.
Cernere me nulli possunt, nec prendere palmis,
Argutum crepitum uocis cito pando per orbem,
uiribus horrisonis ualeo confringere quercus.
 Nam superos ego pulso polos, et rura peragro.
Crede mihi, res nulla manet sine me moderante,
Et frontem faciemque meam lux nulla uidebit,
Quis nescit ditione mea conuexa rotari.
Alta poli, solisque iubar, luneque meatus.
En ego non uereor rigidi discrimina ferri,
Flammarum neu torre cremor: sed sanguine capri
uirtus edomiti mollescit dura rigoris.
Sic cruor exsuperat, quem ferrea massa pauescit.

Primus baptizauit Moyses in nube et in mari, et in typo, et in figura. Habuit enim mare formam baptismi, nubes uero Spiritus sancti, manna panis uite. Christus namque in Spiritu sancto baptizauit. uidi unum hospitem stantem super pedem, corpus eius de terra, sanguis eius de ceruisia. Memento semper quod paradisi colonum mulier de possessione sua iecit. Tres sunt filie mentis: Fides, Spes, Charitas. Ab Adam usque ad Christum tria ista latuerunt demones: quod Christus ex uirgine natus, passus in  cruce, sepultus in terra, uel qui descendit ad inferos. Tribus locis in Euangelio legitur Dominum iratum nocuisse corporaliter. Prima uice totum gregem misit in mare, secunda uice ficulneam maledixit, tertia uice eiecit uendentes et ementes e templo. Quis primus dixit Alleluia, aut in quo loco, uel pro qua re dictum est? Inter Thabor et Hermon dictum est. Dauid propheta dixit Alleluia, hoc est, laus Dei. Augustinus dixit: Alle, seculum [saluum?], lu, me fac, ia, Domine. Hieronymus dixit: Alle, lau, lu, date, ia, Dominum. Gregorius: Alle, Pater, lu, Filius, ia, Spiritus sanctus. Ambrosius dixit: Alle, lux, lu, uita, ia, salos summi Dei. Sobrietas seruat memoriam, acuit sensum, sincerat mentem, dirigit uultum, integrat pudorem, mitigat uitia, figurat aciem; elinit aures, exonerat cerebrum, exprimit linguam, explicat sermonem, nutrit medullam, confirmat sanguinem, procurat uenas, constringit neruos, contemnit libidinem, recreat somnum, propagat senectutem,  perhibet mysterium, et hominem constabilit.

Ebrietas est imbecillitas prima, obuoluit memoriam, euacuat sensum, negligit mentem, confundit intellectum, concitat libidinem, inuoluit linguam, impedit sermonem, corrumpit sanguinem, obtundit uisum, perturbat uenas, obturat auditum, infirmat neruos, subuertit sensum, resoluit uiscera, onerat cerebrum, debilitat memoriam, aufert fortitudinem, flagitat somnum, impedit menstrua, obturat animum, maculat corpus, et hominem suo uitio coinquinat, et sine honore facit.

Omnes uite huius tribulationes aquis comparantur pretereuntibus: propterea quia si quid tribulationis in hac uita accesserit, non stat, sed celeriter transit.


Laus uera in Dominum depromitur ore precantis,
   Si que uoce fluunt, intima cordis habent.

 De occultis cordis alieni timere iudicare peccatum est.


Ex operum specie clarebunt intima mentis,
   Quisue hominis mentem spiritus intus alit.
Semper enim sanctis superest quo crescere possint,
   At perfectorum gloria principium est.

Omnes qui in Christo pie uolunt uiuere, necesse est ut ab impiis atque dissimilibus patiantur opprobria, illisque displiceant. Omnia uitia in malefactis tantummodo ualent, sola superbia etiam in recte factis cauenda est; nam bonus temporalibus bonis nec extollitur, neque malis frangitur:

Terre autem et feni breuiter florentis amator,
   Seu caret optatis, seu fruitur, miser est.
Magnum peccatum est amor immoderatus habendi,
   Et plus quam uite sufficiat, cupiens.

Nulla enim laus est contemnere quod adipisci digne non ualeas; et nos Ecclesiastes iubet dare partem  septimam, partem octauam: id est, credere utroque Testamento. Neminem beatum dicas ante mortem; hoc ideo debet, quia quandiu uiuimus, in certamine sumus, et quandiu in certamine sumus, nulla est uictoria.

Omnis enim quicunque Deo nil fertile nutrit,
   Seu sterilis truncus lignis equabitur ustis.
Iustus ut palma florebit:

Frondes semper habent, et tanquam Libana cedrus
   Multiplicandi sunt, et uertice sidera tangent.

Nam sunt qui suos errores emendare non possunt, et alios reprehendere conantur. Sicut mentiri non potest qui non loquitur, sic peierare non potest qui iurare non appetit. Non est contra Dei preceptum iurare, sed dum usum iurandi facimus, periurii crimen incurrimus. Istis fomitibus quasi quibusdam gradibus coalescit omne peccatum. Cogitatio namque  praui delectationem parit, delectatio consensionem, consensio actionem, actio consuetudinem, consuetudo necessitatem. Dum unusquisque diuina illuminatione preuenitur, statim molestiis turpium cogitationum pulsatur. Qui aut nullius, aut rari conscii sunt delicti, aut nunquam aut raro terroribus fatigantur nocturnis. Alta etenim queque debent multis audientibus contegi, et uix paucis aperiri. Cum graui enim dolore amittuntur, que cum magno amore habentur: minus autem carendo dolemus que minus possidendo diligimus. Dum quisque donum aliquod accipit, non appetat amplius quam quod meruit, ne dum alterius membri officium arripere tentat, id quod meruit, perdat. Carnis curam ne feceritis in desideriis: que ergo in desideriis fieri prohibentur, procul dubio in necessitate conceduntur. Cum uero lingue derogantium corrigi nequeunt, equanimiter sunt per omnia tolerandi. Sepe uero cum de uita proximorum conquerimur, mutare locum conamur, secretum uite remotioris eligere, uidelicet ignorantes  quia si desit spiritus, non adiuuet locus. Tolerandi sunt ergo ubique proximi, quia Abel fieri non ualet quem Cain malitia non exercet. uides Scripturam sacram sepius de eterno loqui, que de presenti solent intelligi. Testamentum ideo dicitur, quia idoneis testibus utrinque prefectis scriptum est atque signatum. Si talia sunt peccata, que quasi mortuum ab altari remouent, prius agenda penitentia est, ac sic deinde hoc salutiferum medicamentum suscipiendum. Qui enim peccare desinit, communicare non desinat. Coniugatis autem abstinendum est a coitu plurimis diebus, et orationi uacare, ac sic deinde ad corpus Christi accedere. Matutina enim luce radiante Dominus et Saluator ab inferis resurrexit, quando cepit fidelibus oriri lux, que moriente Christo occiderat peccatoribus: siquidem et eo tempore cunctis spes future resurrectionis creditur. ualde necessarium est iustum in hac uita et uitiis tentari, et uerberari flagello, ut dum uitiis  pulsatur, de uirtutibus non superbiat. Tentari autem oportet iustum, sed tentatione plage, non tentatione luxurie. Alii datur per Spiritum sermo sapientie in eodem spiritu: sunt enim quidam qui per donum gratie et ipsa intelligunt que exponi a doctoribus non audierunt: hi uidelicet sermonem sapientie perceperunt. Et sunt quidam qui per semetipsos intelligere audita nequeunt, sed ea que in expositionibus legerunt, retinent: adque scientias quas didicerunt, perueniunt. Unde itaque isti nisi sermone scientie pleni sunt? Sicut presciuit Deus hominem peccaturum, ita et presciuit qualiter illum per suam gratiam repararet, qui suo arbitrio reperire potuisset. Mihi uiuere Christus est, et mori lucrum. Omnipotenti in quantum se amore coniunxerat, qui sibi uitam tantummodo Christum, et mori lucrum esse deputabat. Diuine autem uirtutis mysteria que comprehendi non possunt, non intellecta discutienda sunt, sed fide ueneranda. Dic ergo si nosti gyros  celi, terre cardines, aquarum abyssos, ubi finiuntur, ubi suspensi sunt? Scimus autem quod ex nichilo factum sit, pendeat in nichilo. Sed si est aliquid quod dicitur nichilum, iam nichil non est: si hoc nichil est nichilum, nusquam mundi moles dependet, nec est ubi sit quod creatum est ut sit: quomodo ergo nusquam est quod nouimus quia est? Perpende ergo si uales, quomodo Rubrum mare uirga diuisum est, quomodo ex petre duritia percussione uirge unda emanauit, quomodo Aaronis uirga sicca floruit, quomodo ex eius genere ueniens uirgo concepit, quomodo et in partu uirgo permansit, quomodo quatriduanus mortuus iussione suscitatus, ligatis manibus et pedibus de sepulcro exiit, quem post mortem solui Dominus per discipulos iussit: quomodo idem Redemptor in uera carne atque ossibus resurgens clausis ostiis ad discipulos intrauit: unde et in tabernaculo per legem duo altaria fieri iubentur, unum uidelicet exterius, aliud uero interius; unum in atrio, aliud ante arcam; unum quod ere coopertum  est, aliud quod auro uestitum, atqui in altari aureo cremantur carnes, et in altari aureo incenduntur etiam aromata. Quare hoc, fratres karissimi, quod foris concrematur, et carnes sunt et aromata. Hec quotidie uidemus: que duo sunt compunctionis genera, cum alii adhuc per timorem plangunt, alii uero iam se per amorem lamentis afficiunt. Spirituales quippe illi patres omnes in Deo trinitatem esse crediderunt, licet de eadem trinitate Patres nunquam aperte locuti sunt. Isaias namque audiuit angelica illa agmina in celo clamantia, Sanctus, sanctus, sanctus, Dominus Deus Zebaoth; ut enim Personarum trinitas monstraretur, tertio sanctus dicitur; sed ut una esse substantia trinitatis appareat, non Domini Zebaoth, sed Dominus Zebaoth esse perhibetur. Quod Dauid quoque similiter sentiens ait: Benedicat nos Deus Deus noster, benedicat nos Deus: qui cum tertio dixisset Dominum, ut unum hunc esse ostenderet, subdidit:  Et metuant eum omnes fines terre. Paulus quoque loquitur, dicens: Quoniam ex ipso, et per ipsum, et in ipso sunt omnia. Ex ipso, uidelicet ex Patre; per ipsum, per Filium; in ipso autem, in Spiritu sancto. Cum ergo ipsum tertio dixisset, adiunxit, Ipsi gloria in secula seculorum. Qui enim non dixit ipsis, sed ipsi, dicendo ter, ipsum distraxit, et personas; et subiungendo ipsi gloria, non diuisit substantiam. Scio humiliari, scio et abundare  et satiari et esurire, et abundare, et penuriam pati. Omnia possum in eo qui me confortat. Nunquid nam fratres ars est aliqua, humiliari et abundare, satiari et esurire, abundare et penuriam pati; ut pro magno se habere ista tantus predicator insinuet? Ars omnino, et mira discipline scientia, que toto nobis cordis est annisu discenda. Quem enim penuria sua non frangit, a gratiarum actione non retrahit, in rerum temporalium desiderio non accendit, scit humiliari;  hoc enim loco Apostolus humiliari dicit, penuriam pati. Nam statim e contrario subiunxit, Scio abundare. Qui enim acceptis rebus non extollitur, qui eas ad usum uane glorie non intorquet, qui solus non possidet quod accipit, sed hoc cum indigentibus misericorditer diuidit: qui acceptis alimentis non ad ingurgitationem uentris utitur, sed ad reparationem uirtutis: nec plus carni tribuit, quam necessitas patitur, scit abundare. Scit satiari, qui alimentorum inopiam sine murmuratione tolerat; et qui non necessitate uictus agit aliquid, unde anima peccati laqueum incurrat, scit esurire. Quem ergo nec in abundantia superbia eleuat, nec in necessitate cupiditas irritat, nouit abundare, nouit penuriam pati. Qui cum statim subderet: Omnia possum: ne elationis uerba crederemus, adiunxit, in eo qui me confortat. Denarius autem numerus per semetipsum multiplicatus in centenarium surgit: unde recte quippe per centenarium magna perfectio designatur, sicut de electis dicitur: Omnis qui relinquit domum  uel fratres, uel sorores aut patrem et matrem, aut filios et agros, propter nomen meum, centuplum accipiet, et uitam eternam possidebit. Neque etenim sanctus quisque ideo terrena deserit, ut hec possidere in hoc mundo multiplicius possit; quia quisquis terreno studio terram non relinquit, sed appetit; nec qui unam uxorem deserit, centum accepturus est. Sed per centenarium numerum perfectio designatur, postquam etiam uita eterna promittitur: quod aliquis Dei nomine temporalia atque terrena contemnit, et hic perfectionem mentis recipit, ut iam ea non appetat, que contemnit, et in sequenti seculo ad eterne uite gloriam peruenit. Centies itaque recipit quod dedit, qui perfectionis spiritum accipiens, terrenis non indigens, etiamsi hec non habet. Ille enim pauper est, qui eget eo quod non habet, nam qui non habens, habere non appetit, diues est, paupertas quippe inopia mentis est, non in quantitate possessionis: nam cui cum paupertate  bene conuenit, non est pauper. Languor anime, id est, peccatorum infirmitas, perniciosus est; de qua etiam Apostolus ait: Quis infirmatur, et ego non uror, nam infirmitatem carnis utilem esse, idem Apostolus approbat, dicens: Quando infirmor, tunc potens sum. Contentiosorum studium non pro ueritate, sed pro appetitu laudis certat. Omnes pene uirtutes corporis mutantur in senibus, et crescente sola sapientia, decrescunt cetere.

Mattheus mel, Marcus lac, Lucas uinum, Ioannes oleum, Ecclesia paradisum. Mattheus arat, Marcus seminat, Lucas irrigat, Ioannes incrementum dat. Mattheus homo, Marcus leo, Lucas uitulus, Ioannes aquila. Multe mansiones sunt in domo Patris mei pro diuersitate laborum. Mattheus in Iudea, Marcus Rome, Lucas in India, Ioannes in Asia. Sicut impossibile uenatori iugulare aliquod animal trans montem, ita impossibile est diabolo iugulare animas sanctorum per orationes multas. Non te redimere potest aliquis post obitum tuum, si tu ipse te redimere  non uis. Nec aliud dicat imperitus. Non laboriosum est opus scribendi, tres digiti scribunt, totum corpus laborat.



DE DUODECIM LAPIDIBUS.

Chrysolithus, quem lapidem lux et dies celat, ita ut nocte igneus sit, in die autem pallidus. Sapphirus similis gemmis, sed non est sex angulus; in mari Rubro inuenitur, radiis percussus solis ardentem fulgorem ex se emittit. Sardius lapis purpureus colore, quem timent serpentes pre fulgore, ut ferunt. Asbestus ex ipso sole sanguineo colore tingitur, quem accensum dicunt exstingui non posse. Hyacinthus, quem ferunt quod sentiat auras et serenitas tempestatum. Carbunculus colore rufeo, quem oculi amant, a longe splendorem spirat, et prope non uidetur. Cerdamios, qui habet fulgorem sub diuo, nam in domo ceruleo colore est. Chrysoprasus ex auro et  purpura ceu mistam lucem trahens, quem amant aquile. Beryllus, nube aurea tegitur: et sex angulos habet, tenentem manu adurere dicitur. Smaragdus, quem colore purpureo, hyacintho similem potestate esse dicunt, et ex eo lunares motus excitari putant. Sardonyx, uilis lapis, nigri coloris est, aquis profundis alitur. Achates lapis micans guttis aureis, resistens scorpionibus: quique intra os receptus, sitim sedat.



DE LUMINARIBUS ECCLESIAE.

uis nunc acriter, mi frater Desideri, ut tibi quasi de luminaribus firmamenti, que toto mundo refulgent, pauca de scriptoribus, qui nobis multa de obscuritatibus, que propter carnalem mentem intelligentiam impediunt, ad splendorem considerationis spiritalem proferre potuerunt, manifestissime dicam? At uereor Susanne Helcie filie in me sententia iniquo iudicio presbyterorum dicentis, impleatur, Angustie mihi sunt undique; et mihi similiter sunt angustie.  Si enim uoluero aliquem ex his reprehendere, aduersarios atque inimicitias mihi ubique concitabo; si autem noluero quod postulasti, nunquam inuenies; sed unius tamen uoluntatem condemnare, quam multorum concilium transire uel despicere melius esse uidetur. Quia unusquisque in Scripturis sanctis diligenter laudari meruit; sed omnes leniter leuiterque cum omni amore tangam, ut utrumque pacifice impleam.

Augustinus episcopus uolans, per montium culmina quasi aquila, ea que in montium radicibus fiunt, non considerans, multa celorum spatia, terrarumque situs, et aquarum circulum claro sermone pronuntiat. Qui enim in lignum fructuosum conscendere uult, paulatim ad superiora, et ibi maiora poma carpere festinat, ramos is proximos paruulis relinquit: nos autem paruuli sumus infirmique ac minores, si inferiora congregare ualuerimus, nobiscum bene agitur.

 Hilarius episcopus Romanorum, lucifer ecclesia rum, que lucerna et pretiosus lapis, ad quem mortalia ascendunt, pulchro sermone aureoque ore uniuersa loquitur. Si enim aliqua secus uiam cecidisse potuissent, tamen ab eo in Scripturis messis magna exorta est.

Origenes Adamantius altiora ac maiora cogitans, propriumque ingenium non sufficiens, aliud per aliud subnectit; et cum hec nimio mentis ardore cogitasset, oneribus maioribus carricabat se: et cum sic incedere non potuisset, ruina magna illuc deuolutus est, et ruina eius par fuit doctrine: et que per aliquas seductiones ineptas multos de uia recta in aliam uiam perduxit, et uenenum eius quasi tinnulis uocibus Syrenarum, que canticis pluribus nocere potuit: melior omnibus in bonis, peior in malis. Alia enim huius dogmata pulchra et utilia, alia uero secus uiam seminata sunt: multi tamen alii eius pessimi discipuli multa uenenosa sub  nomine huius edidisse uidentur.

Eusebius Cesariensis, clauis Scripturarum, custosque Noui Testamenti multis maior in conscriptione esse a Grecis commendatur. Tria sunt preclara que hoc in operibus eius uere testantur: Canones quatuor Euangeliorum, et decem historie Ecclesiastice, que Nouum Testamentum narrant atque custodiunt; et chronicon, id est, temporum breuiarium, et per omnia eius uestigia, quod iterare potuisset nunquam reperimus.

Heliodorus pater domum amplissimam per modicum foramen respiciens, tentans que ostia conclusa: clauemque non habens, uix pauca in lucem prodere ualuit: sed que potuit narrare, fideliter narrauit.

Ambrosius frater profundorum, pinne raptus et eris uolucer, quandiu in profundum ingreditur, fructum de alto capere uidetur, et omnes eius sententie  fidei et Ecclesie et omnium uirtutum firme sunt columne.

Dardanus quoque multas questiones arripiens, per mentis astutiam, nucemque citra nucleum non confringens, multa impossibilia in Scripturis cum fiducia loquitur.

Paulino uisum est magister fieri, et non erat ante discipulus, et fructum sine radice oriri existimat, facereque tentauit. Ideo eius conscriptiones scriptore et charta non indigent.

Pelagius apud fideles sermo est , de quo etiam et mihi grauis causa deputationes uerborum pene in toto orbe annuntiata est, que omnes Ecclesie quasi lupum de sylua declinarent, aureum colorem super nigrum uenenum componens, fontem dulcem primi mellis amaritudini malitie commiscuit.

Iouinianus leta facie, et corde aspero, potu dulcissimo felle commisto, multos potauit, contrarias sententias per odii occasionem Christianis proferens  composuit: et Hieronymum quoque maxime in omnibus laboriosum assidue questionibus infinitis afficit et uexat.

Iulius Africanus, cuius uestigium omnes Australes orientales diligenter unanimiterque in Danielis hebdomadibus inuestigant, uniuersa temporum spatia cum omni peritia rigidoque sermone construxit, et nulla omnium que scripta sunt per eum, in toto orbe unquam data est contradictio.

Famonius a multis culpabilis dura sententia, fortiterque uniuersa difficilia in genere conatus est: et quasi tunc undas maris nauigare non potest, uel tunc impetum torrentis natare non potest; ita cuncta que scripsit contra Scripturas sanctas constare non poterant. Ita quasi umbra secus hominem sunt.



DE SEPTEM DONIS SPIRITUS SANCTI.

Septem dona Spiritus sancti, que enumerat Isaias. Spiritus sapientie, que fuit cum Adam, qui primus prophetauit, et nomen omnis creature nominauit,  que est sub celo. Spiritus intellectus, qui fuit cum Ne, qui intellexit bonum facere, usquequo meruit audire uerbum Domini, Fac arcam de lignis. Spiritus consilii qui fuit cum Abraham, qui nichil fecit preter consilium, quod dedit Dominus, Exi de terra tua, et de cognatione tua, et de domo patris tui, et ueni in terram quam tibi demonstrauero. Spiritus fortitudinis, qui fuit cum Isaac, qui sustinuit iniurias gentium, cum quibus habitauit: qui scit quod dictum est Abrahe, Tibi dabo terram hanc. Spiritus scientie, qui fuit cum Iacob, cui apparuit Deus in uisione, in loco qui dicitur Bethel, quando fuit apud Laban, et apparuit ei, quando reuersus a Laban, et congressus est cum illo Deus, et deinde Isrel uocatus est. Spiritus pietatis, qui fuit cum Moyse, qui dixit: Si non dimittis populo huic peccatum hoc, dele me libro tuo, quem scripsisti. Spiritus timoris, qui fuit cum Dauid, qui dixit: Non contingat mihi ut mittam manum meam in Christum Domini, cum persecutus est Saul.



DE SEPTEM ORDINIBUS.


Cleros, sors, id est, pars, dicitur. Inde dicitur clericus, quia pars Domini est, uel Dominus pars eius. Caput nostrum mentem significat. Capilli cogitationes. Superior pars capitis rasa mentem Dominum contemplantem significat. Superiorem partem radimus, cum temporalem cogitationem ab animo resecamus; inferiorem in corona equamus, cum temporalia necessario cogitantes, concorditer cum corona disponimus. Capilli oculis uel auribus non supercrescant, id est, cogitationes temporales auditum uel uisum mentis non impediant. Non multum est curandum, actores consuetudinem nos exquirere, sed possumus consuetudines ex corona ministrare. Ostiarii in ueteri testamento ianuas templi custodiebant, suscipientes sanos, eiicientes infirmos. Modo in Ecclesiam recipiunt fideles, eiiciunt infideles. Lectores in ueteri testamento aperte et distincte docebant  populum uerba legis; modo spiritualiter lectores sunt, qui de moribus tractant. Exorcista, id est, adiurator, in ueteri testamento, habebat potestatem imponendi manus, expellere demonem ab homine; modo uitia per orationem debet effugare ab anima. Acolythi et ceroferarii, in ueteri testamento lumen preparabant; modo in Ecclesia lumen ueritatis debent preparare mentibus fidelium. Subdiaconi, sicut in ueteri testamento, ita nunc oblationes a presbyteris suscipiunt in domo Domini, et ipsa uasa corporis et sanguinis Domini diaconis offerunt. Diaconus super altare ponit, et inde recipit. Leuite in ueteri testamento excubabant custodientes uniuersa, que pertinebant ad cultum tabernaculi, seruientes in ministerio; in nouo testamento prouidebant uniuersa que necessaria erant multitudini, cor unum et animam unam habenti. Igitur modo custodientes ministerium sibi commissum, quecunque necessaria sunt ad celeste conuiuium, disponunt super mensam Domini, et signant manu. Per manus et discretiones  digitorum, discreta opera Spiritus sancti significantur. Ipsi exordium sumpserunt ab ipso Aaron; qui tunc sacerdotes, nunc presbyteri nominantur; qui tunc principes sacerdotum, nunc episcopi nuncupantur. Presbyteri consortes sunt cum episcopis in pluribus, in paucis uero dissimiles. Baculum habet episcopus, ut subditos regat, infirmos sustineat; annulum, ut sacramenta Dei non omnibus aperiat. Primum uestimentum habet ephod lineum, quod interpretatur superhumerale, significans uocis custodiam, et munditiam bonorum operum, sub quibus oportet unumquemque ordinari ad ministerium Dei, ut ex his cordis eius et fidei sinceritas comprobetur. Secundum est tunica linea, que Grece poderis, Latine talaris dicitur, eo quod usque ad talos descendat. Hanc Iosephus byssinam uocat. Constat uero ex bysso et lino, et significat continentiam. Unde et alibi dicitur: Estote fideles usque ad mortem. Tertium est cingulum, ne tunica ipsa defluat, et gressum  impediat. Hoc nimirum custodiam significat, que necessaria est sacerdoti, ne castitas per tunicam significata fiat remissa, et, uento elationis et frigore iniquitatis patefacta, cursum bonorum impediat, et ad ultimum sordibus concupiscentie polluta uilescat. Quartum est mappula, id est, amapha, que, ut nomen ipsius indicat, manibus tergendis prebebatur. Oportebat sacerdotem mappulas tenere manibus, ut cum emendatione mentis opus spontaneum concordet, et digne exerceatur officium, quod pie est diuino munere collatum. uel sudarium dicitur, unde tergitur sudor, et omne superfluum corporis; in sinistra portetur parte. Significat autem studium mundane cogitationis, quo in hac uita delectationes, tedia et alia superflua mentis exstinguimus. Quintum est orarium, quod quidam stolam uocant, quod est concessum. Bene etiam orationibus conuenit orarium, conueniens uestimentum officio. Aperte etenim collum simul et pectus tegit sacerdotis, ut spiritu ipsius fruatur, quidquid ore proferat, tractatum summe  rationis attendat, ut psallens spiritu psallat et mente, quia cor sapientis erudiet os eius, ne improuise loquatur. Sextum est dalmatica, a prouincia Grecie dicta, id est, Dalmatia; ipsa habet duas lineas retro, et duas ante, quia uetus et nouum testamentum rutilant dilectione Dei et proximi, hoc est, immaculatum esse ad Dominum, fratrem uisitare, pertinet ad proximum. Triginta fimbrias habet retro, quadraginta ante. Singule linee altrinsecus quindecim, quod linea caritatis, in ueteri testamento et nouo in prosperis et aduersis quindecim ex se ramos producit, quia caritas ex Deo est, patiens est, benigna est, non emulatur, non agit perperam, non inflatur, non est ambitiosa, non querit que sua non sunt, non irritatur, non cogitat malum, non gaudet super iniquitatem, congaudet autem ueritati: omnia credit, omnia suffert, omnia sperat, omnia sustinet. Sinistra pars habet fimbrias, quia actualis uita sollicita est, et  turbatur erga plurima. Dextera non habet; contemplatiua uita quieta est. Largitas manicarum largum dispensatorem Euangelii significat. Casula circumdatus aliquando Euangelium legit diaconus, ut expeditus ad Euangelium possit accedere, uel mensam Domini preparare. Casula aperta est in dextera parte, unde emittitur brachium, quia auctor euangelii, quem debet diaconus imitari, in dextro latere lancea perfossus est. Septimum est, quod casulam uocant, hanc Greci planetam dicunt, quia suprema omnium uestimentorum, et suo munimine alia tegit. Hanc ergo uestem possumus intelligere caritatem, de qua enumeratis uirtutum uestimentis Apostolus ait: Super autem omnia hec caritatem habentes, quod est uinculum perfectionis. Similiter casula opera iustitie significat, ut illud: Sacerdotes tui induantur iustitia. Suppar est post tergum, inter humeros et ante pectus. Post humerum pondus boni operis significat, ubi duplex uestimentum, quia sic bona  opera debent foris ostendi, ut intus coram Deo integra sint in pectore. Duplex, quia in eis utrumque debet esse doctrina ad homines, et ueritas interius. Oportet duo duplicia coniuncta sint, quia tunc bene ministratur, cum bonum opus, et uera doctrina conueniunt. Induant quoque sacerdotes pedes sandaliis, euangelica auctoritate concessum, quo calceamento nec pes tectus est, nec nudus ad terram: dans intelligi ut nec Euangelium occultetur, nec terrenis commodis innitatur; et partim Euangelium debet operiri, partim manifestari, ut fideles inueniant doctrinam, et contemptores non inueniant materiam blasphemandi.



DE QUINDECIM SIGNIS.

Quindecim signa, quindecim dierum ante diem iudicii, inuenit Hieronymus in annalibus Hebreorum. Prima die eriget se mare in altum quadraginta cubitis, super altitudines montium, et erit quasi murus, et amnes similiter. Secunda die descendent usque  ad ima, ita ut summitas eorum uix conspici possit. Tertia die erunt in equalitate, sicut ab exordio. Quarta die pisces et omnes bellue marine, et congregabuntur super aquas, et dabunt uoces et gemitus, quarum significationem nemo scit nisi Deus. Quinta die ardebunt ipse aque ab ortu suo usque ad occasum. Sexta die omnes herbe, et arbores sanguineum rorem dabunt. Septima die omnia edificia destruentur. Octaua die debellabunt petre adinuicem, et unaqueque in tres partes se diuidet, et unaqueque pars collidet aduersus alteram. Nona die erit terre motus, qualis non fuit ab initio mundi. Decima die omnes colles et ualles in planitiem conuertentur, et erit equalitas terre. Undecima die homines exibunt de cauernis suis, et current quasi amentes, nec poterit alter respondere alteri. Duodecima die cadent stelle et signa de celo. Decima tertia die congregabuntur ossa defunctorum, et exsurgent usque ad sepulcrum. Decima quarta die omnes homines morientur, ut simul  resurgant cum mortuis. Decima quinta die ardebit terra usque ad inferni nouissima, et post erit dies iudicii.



DE CRUCE DOMINI.

Crux Domini de quatuor lignis facta est, que uocantur cypressus, cedrus, pinus, et buxus. Sed buxus non fuit in cruce, nisi tabula de illo ligno supra frontem Christi fuit, in qua conscripserunt Iudei titulum: Hic est Rex Iudeorum. Cypressus fuit in terra usque ad tabulam, cedrus in transuersum, pinus sursum. Septem sunt gradus, in quibus Christus adfuit. Ostiarius fuit, quando destruxit ostia inferni, et ligauit diabolum; lector fuit, quando aperuit librum Isaie prophete, in quo inuenit: Spiritus Domini super me, euangelizare pauperibus misit me; exorcista fuit, quando eiecit septem demonia de Maria Magdalene; acolythus fuit, etc.; subdiaconus fuit, quando lauit pedes discipulorum suorum; diaconus fuit, quando fecit de aqua uinum; presbyter fuit, quando fregit  panem discipulis suis, dicens: Accipite et comedite hoc est corpus meum.



DE SEPTEM PECCATIS.

Hec sunt peccata Ade, que et originalia sunt. Primum peccatum fuit superbia, quia dilexit eam in sua potestate plus quam Dei; secundum, sacrilegium, quia Deo non credidit; tertium, homicidium, quia se metipsum peccando occidit; quartum, fornicationem spiritaliter habuit, quia integritatem mentis corrupit; quintum, furtum, quia cibum prohibitum attigit; sextum, auaritia, quia plus quam debuit, appetiuit; septimum, gula, quia uetitum fructum comedit. Hec sunt quoque uindicte septem. Prima, maledictio eius terre; secunda, eiectio de paradiso; tertia, aduentus in terram uilem; quarta, mors filii; quinta, labor; sexta, mors corporis; septima, descensio eius ad infernum; et quia septies peccauit, septem uindictas accepit. Hec sunt septem peccata Cain. De septem  peccatis Cain alii uaria suspicantur; et primum asserunt fuisse peccatum, quod non recte diuiserit; secundum, quod inuiderit fratri suo; tertium, quod dixerit: Egrediamur foras; quartum, quod interfecerit eum; quintum, quod procaciter negauerit: Nescio, sextum, quod seipsum damnauerit: Maior est iniquitas mea quam ut ueniam merear; septimum, quod nec damnatus egerit penitentiam. Sex sunt etates mundi: prima, ab Adam usque ad Ne; secunda, a Ne usque ad Abraham; tertia, ab Abraham usque ad Moysen; quarta, a Moyse usque ad Dauid; quinta, a Dauid usque ad Ioannem Baptistam, et aduentum Domini; sexta, a resurrectione Domini usque ad finem seculi, et sic tradunt seniores, quod sex millia annis mundus a Deo omnipotenti censitus fuisset. Sex etates hominis sunt. Prima, infantia, septem annos tenet; secunda, pueritia, alios septem annos tenet; tertia, adolescentia, que quatuordecim annos tenet; quarta, iuuentus, que uiginti  unum annum tenet; quinta, senectus, que uiginti octo annos tenet; sexta dicitur senium, ultima etas, uel decrepitus, que nullum certum tenet numerum annorum.



DE QUATUOR ORDINIBUS.

Ceciderunt columne sustinentes aulam, et ideo obruitur aula. Dominus noster iehsu Christus fecit unam aulam, id est, mundum; et hanc aulam fecit de quatuor rebus, id est, de quatuor elementis, que sunt ignis, er, terra, aqua; et in hac aula fecit quatuor angulos, id est, quatuor partes mundi, Orientem, Meridiem, Occidentem et Septentrionem. Ad istam aulam sustinendam constituit Dominus quatuor columnas, que sustinuerunt aulam illam, id est, quatuor ordines hominum: scilicet, oratores, defensores, mercatores, laboratores. Oratores autem constituit Dominus in mundo ad hoc, ut pro aliis ordinibus orarent, et lucerent eis per noctem, qui sunt in tenebris ignorantie, hoc est, in peccato, et illos ad  lumen reducerent, bonum eis exemplum monstrando, et bonam predicationem. Ipsi uero nec bene uiuunt, nec docent, sed suo malo exemplo populum Dei occidunt; de his dicitur: Stelle non luxerunt, et ideo de celo ceciderunt, et sic cecidit ista columna. Defensores, id est, milites constituit ad hoc, ut alios tres ordines defenderent; ipsi uero cum debuissent defendere, facti sunt raptores de rapina; et inde se uestiunt, et inde putant facere eleemosynas, que nichil prosunt eis, et de his dicitur: Defecerunt in uanitate dies eorum, et anni eorum cum festinatione, et ideo ira Dei ascendit super eos, et sic cecidit ista columna. Mercatores constituit, ut alios tres ordines ab inopia defenderent, ut de Orientali abundantia replerent Occidentalem inopiam; et a contrario, de Meridionali abundantia replerent Septentrionalem inopiam: ipsi uero populum derident, quia fraudibus et periuriis omne quod habent lucrantur; de his dicitur: Qui confidunt in uirtute sua, et in multitudine  diuitiarum suarum gloriantur, omnes in inferno ponentur, et ibi mors depascet eos; et sic cecidit ista columna. Laboratores constituit, ut de labore eorum alii tres ordines pascerentur. Isti uero faciunt bene hoc, ad quod constituti sunt, sicut dicitur in psalmo: Labores manuum tuarum, etc., quem qui manducant, beati sunt. Sed ipsi cum sic possent uiuere iuste, de proprio labore et sudore, et inde populum Dei pascere, et sic sustinere aulam, ne omnino caderet, et sic peruenirent ad regnum Dei; ipsi uero deuiando cadunt, quia in primis auferunt Domino suo Iesu Christo, et patri, et sue matri Ecclesie, sua iura, decimas et primitias, et est mirum quomodo audent querere panem ab eo cui suum auferunt, cum dicitur: Panem nostrum quotidianum da nobis hodie. Iterum inuident uicinis suis de honoribus, de campis, de uineis; et si possunt, subtrahunt illi unam metam, aut mutant terminum; et sic cadit ista columna, et sic periit pene totus mundus, nisi ille succurrat, qui  ipsum creauit. Fratres, quia nos non possumus agere hoc, et nos Regem precemur, Dominum nostrum Iesum Christum, ut ipse qui fecit mundum regat nos et mundum, sic ut possimus peruenire ad regna celorum, ipso adiuuante qui uiuit et regnat cum Patre et Spiritu sancto, per omnia secula seculorum. Amen.



DE EUCHARISTIA SUMENDA.

In miraculis Bonifacii pape legimus quod Dominica die cantabat missam, post missam benedixit panem, et dum communicabat populum, uenit unus filius Iudei, et introiuit in Ecclesiam, et accepit panem de manu sancti Bonifacii, et manducauit; et statim cepit ardere, et clamare: Sancte Bonifaci, festina me baptizare; nam panis quem indigne accepi me confundit; et uenit clamor usque ad Iudeos. uenit pater eius per iudicium Iudeorum, et compleuit de lignis et spinis unam domum, et accendit ignem, et filium suum intus iactauit, et cepit ire  sanus per medias flammas, et mater aspiciens, per flammas non potuit filium suum uidere; et cum magno clamore cepisset uocare sanctam Mariam, ut filium suum sanaret, et iactauerunt eam Iudei in medium ignem. Cum hoc audiuit beatus Bonifacius, uenit indutus quasi ad missam, et cum multis Christianis in ignem introiuit, et inde puerum cum matre sanos extraxit. Deprecemur Deum, ut sic donet nobis suum corpus accipere, ut uitam eternam mereamur habere, per Christum Dominum nostrum. Amen.



HYMNI DE DIE IUDICII.

A prophetis inquisiui de die illa iudicii, aut si longe aut prope esset: hec signa dedere mihi: In tremendo die.

Beatos martyres Deus fecit, quorum passionem suam dedit, ut pro illo paterentur, et pro nobis interuenirent: in tremendo die.

Cum erit dissolutio et magna tribulatio, cessabunt  patrocinia, et erit consummatio: in tremendo die.

Deus ab austro apparebit, terribilis adueniet orbem ponere in desertum, et uindictam retribuere: in tremendo die.

Exstinguetur sol et luna, stelle cadent in terram, celum mouebit se de loco, et plicabitur ut liber: in tremendo die.

Fundamenta orbis terre corruent cum ira grandi, montes liquescent, terra inarescet simul, et mare siccabitur: in tremendo die.

Gloriosus apparebit Christus, in throno sedebit iudicare suam plebem, cui legem ipse dedit: in tremendo die.

Hoc quod dixit, adimplebit, angelus tuba cantabit, in ictu oculi cum audierunt uocem: in tremendo die.

Ibi stabit seruus malus, exspectans cum uenerit Dominus eius; hora qua non sperat, inquirentur acta eius: in tremendo die.

Kalumnia superborum, et rapina impiorum, ibi  tum ambo occurrent cum lacrymis miserorum: in tremendo die.

Libri dantur in medio, et erit memoratio: ab angelis recitantur peccata nostra initio congregata: in tremendo die.

Miser ergo quid facio, aut quid respondebo? hoc quod mihi occultum est, meis auribus audiam: in tremendo die.

Non accipitur persona, cessabunt sacrificia: non se rediment diuites, qui congregauerunt peccata: in tremendo die.

O quales reges potentes, quibus obedierunt gentes, ibi stabunt ante thronum, cum magno fletu gementes: in tremendo die.

Principes sublimiores ibi anhelabunt pro ardore, non est qui faciat uentum illis, neque qui tergat sudorem: in tremendo die.

Quam amarus dies ille, de quo loquitur Propheta, uelox nimis et timenda, peccatoribus tremenda: in  tremendo die.

Rapidus patet infernus, tenebrosus et horrendus, aperiet fauces suas nimium insatiandas: in tremendo die.

Semper sit sollicitudo monente Deo nostro, non grauentur corda nostra in crapula et uino: in tremendo die.

Tanta parentur tormenta, quanta non cupit mens nostra: sed ipse locus se demonstrat, ubi erit fletus frustra: in tremendo die.

Unicus filius iudicans orbem, Christum qui non confitentur, ipsi peribunt in fine: in tremendo die.

ut compleantur uerba, eius fiant precepta, breuiantur dies illi, erunt ut una hora: in tremendo die.

erunt dies illi, quando uenit Dominus in terram, Deus tu libera nos ab illa eterna pena: in tremendo die.

Zabulo immittente Eua peccauit serpente, Deus,  tu nos libera ab illa ira eterna: in tremendo die.

Audax est uir iuuenis, dum feruet caro mobilis, audaciter agis, perpera tua membra coinquinas: attende homo quia puluis es, et in puluerem reuerteris.

Breue est tempus, iuuenis, considera quod morieris; uenitque dies ultimus, et perdes florem optimum: attende homo.

Carni tue consentiens, animam tuam decipis, dum flecteris ad libidinem mali, deceptus remanes: attende homo.

Dentes tui fremitant, et labia exasperant, et lingua mala generat, tua uita trepidat: attende homo.

Eleuans tuos oculos, ut uanitatem uideas, flectitur mens misera, membra ad malum erigis: attende homo.

Fecisti malum consilium, et offendisti nimium, quia multum secutus es tumorem ad libidinem: attende homo.

 Gloriam queris in populo, laudem humanam diligis, placere Deo non cupis, qui te de celo respicit: attende homo.

Honorem transitorium presumpsisti accipere, sed maior pena sequitur, cui maiora creduntur: attende homo.

In terra semper aspicis, semper de terra cogitas, sed hic relinques omnia, unde superbus ambulas: attende homo.

Karo te traxit in foueam, uide ne male pereas, festina te corrigere, antequam finis ueniat: attende homo.

Luge modo, dum tempus est, ne gemas in iudicio, ubi non ualet gemitus, nec ulla intercessio: attende homo.

Modo labora fortiter, dum es in isto corpore, emenda tuum uitium, ne gemas in perpetuum: attende homo.

Non te frangat cupiditas, nec te flectat fragilitas,  et noli cum diabolo participare amplius: attende homo.

O si ex corde intelligas, que precepta legis sunt, ut ille qui adulterat, lapidibus subiaceat: attende homo.

Per Saluatorem iterum uenit magna redemptio, ut cuncta que committuntur, penitendo remittantur: attende homo.

Quare non uis, iuuenis, recurrere ad Dominum: roga eius clementiam, ut donet indulgentiam: attende homo.

Rumpe cordis duritiam, mentis tui malitiam, reuertere ad Dominum, antequam finis ueniat; attende homo.

Suscipit Christus penitentiam, et donat indulgentiam, ab illa uera anima, que carnem suam macerat:  attende homo.

Terribilis Christus uenit ad iudicandum seculum, at ipse reddet singulis secundum suam operam: attende homo.

ueniet dies iudicii, erit fortis districtio, ubi non adiuuat pater filium, nec filius defendit patrem: attende homo.

uenit cum angelis, et ipse reddet unicuique, singulis secundum sua opera: attende homo.

acquirit gratiam, delet peccati maculas; humilitas et caritas ducit ad celos in patriam: attende homo.

Zelum habet bonum ac optimum qui Deum amat ac proximum, letabitur in seculum, et gaudet in perpetuum: attende homo, quia de terra factus es, et in terram reuerteris.





SEX FORMULAE ORATIONIS. 



ORATIO PRIMA.


Rectorem mundi Christum Regem ex uirgine natum, Dominum precibus peculiariter et apostolos rogemus. Petrus mihi apostolus aperiat ianuam uite, et Paulus predicator gentium introducat in celum. Andreas uirtutem tribuat ante tribunal Christi. Iacobus atro prostrato agmine, angelorum me sinibus tradat. Ioannes cum gratia me potet ab omnipotentis pectore. Philippus me lampadibus ornatum, letum ad Regem perducat. Thomas mihi organorum laudibus in euum cantet triumphalia merita. Bartholomeus me mellifluis mandet alloquiis, ubi Angelorum amator agmina delectet secum. Iacobus mihi Alpheus auream reddat coronam, uariisque floribus gemmarum in fulgido splendescat lumine. Simon mihi monilia tribuat zelotes sancta, unde angelica celsitudo admirabilis uidebitur omnibus. Iudas me confessis uocibus ad ineffabilem patientiam uehat, ubi Trinitas diuina ternis adoratur uocibus: Patrem  et Filium, et Spiritum uno ore omnes collaudant Dominum.



ORATIO II.

O Iesu Nazarene, fili Marie, reus tibi sum regum Regi, cuius regnum est sine fine. Deus Domine meus, tibi sum reus mortis; esto mihi nunc patiens, qui es fortis et potens. Adiuro Dominum uerum, unum semper et trinum, ut adire tantum possim S. Martinum. Rogo nunc regem regum, qui est lumen diuinum, ut ualeam sanctum uisitare Martinum. Christe Deus deorum, cuius est numen mirum, fac me lugere sanum, iuxta S. Martinum. uiam dirige plane, o Iesu Nazarene, ut ualeam pure ibi peccata flere. Mihi adiutorium erit per naufragium, Christi militis miri suffragium Martini. uolo te uisitare; fac me ad te uenire, qui es uirtutis tante, o mi S. Martine. O S. Martine, nunc intercede, queso, pro me dolente; male labe culparum presso. O mi sancte Martine, pro me nunc intercede, ne me contingant  come flamme perennis pene. O mi sancte Martine, turbe celorum chare, ne sim particeps pene, mihi auxiliare. O sancte Martine, mihi auxiliare, ut fruar in fine uite perenni pane. Gloria tibi pater, qui es frater et mater.



ORATIO III.

Dominator Dominus Deus omnipotens, qui es Trinitas una, Pater in Filio, et Filius in Patre, cum Spiritu sancto, qui es semper in omnibus, et eras ante omnia, et eris per omnia Deus benedictus in secula. Commendo animam meam in manus potentie tue, ut custodias eam diebus ac noctibus, horis atque momentis, miserere mei Deus angelorum. Dirige me rex archangelorum, custodi me per orationes patriarcharum, per merita prophetarum, per suffragia apostolorum, per uictorias martyrum, per fidem confessorum, qui placuerunt tibi ab initio mundi. Oret pro me sanctus Abel, qui primus coronatus est martyrio. Oret pro me sanctus Enoch, qui ambulauit cum Deo,  et translatus est a mundo. Oret pro me sanctus Ne, quem Dominus seruauit in diluuio propter iustitiam. Roget fidelis Abraham, qui primus credidit Deo, cui reputata est fides ad iustitiam. Intercedat pro me sanctus Isaac, qui fuit obediens Patri usque ad mortem, in exemplum Domini nostri Iesu Christi, qui oblatus est Deo Patri pro salute mundi. Postulet pro me felix Iacob, qui uidit angelos Dei uenientes in auxilium sibi. Oret pro me sanctus Moyses, cum quo locutus est Dominus facie ad faciem. Subueniat mihi sanctus Dauid, quem elegisti secundum cor tuum, Domine. Deprecetur pro me sanctus Elias propheta, quem elegisti in curru igneo usque ad celum. Oret pro me sanctus Eliseus, qui suscitauit mortuum post mortem. Oret pro me sanctus Esaias, cuius labia mundata sunt igni celesti. Adsit mihi beatus Hieremias, quem sanctificasti in utero matris. Oret pro me sanctus Ezechiel, qui uidit uisiones mirabiles Dei. Deprecetur pro me electus Daniel, desiderabilis Dei,  qui soluit somnium regis, et interpretatus est, et bis liberatus est de lacu leonum: et tres pueri liberati ab igne: duodecim prophete, Ozeas, Amos, Micheas, Iel, Abdias, Abacuc, Ionas, Nahum, Sophonias, Aggeus, Zacarias, Malachias, Esdras. Hos omnes inuoco in auxilium meum. Assistant mihi omnes apostoli Domini nostri Iesu Christi, Petrus et Paulus, Ioannes et Andreas: tres Iacobi, Philippus, Bartholomeus, Thomas et Mattheus, Barnabas et Matthias, et omnes martyres tui. Depelle a me, Domine, concupiscentiam gule, et da mihi uirtutem abstinentie; fuga a me spiritum fornicationis, et da mihi amorem caritatis; exstingue cupiditatem, et da mihi uoluntariam paupertatem. Cohibe iracundiam meam, et accende in me nimiam suauitatem, et caritatem Dei et proximi. Abscinde a me, Domine, tristitiam seculi, et auge mihi gaudium spirituale. Depelle a me iactantiam mentis, et tribue mihi compunctionem cordis. Minue superbiam meam, et perfice in me humilitatem ueram. Indignus ego sum, et infelix homo, quis  me liberabit de corpore mortis huius peccati, nisi gratia Domini nostri Iesu Christi; quia peccator ego sum, et innumerabilia sunt delicta mea, et non sum dignus uocari seruus tuus. Suscita in me fletum, mollifica cor meum durum et lapideum, et accende in me ignem timoris tui; quia ego sum cinis mortuus, libera animam meam ab omnibus insidiis inimici, et conserua me in tua uoluntate: doce me facere uoluntatem tuam, quia Deus meus es tu, tibi honor et gloria, per omnia, etc.



ORATIO Iu.

Deus meus, et Pater meus, rex meus, protector meus, munda me a peccatis meis, et ab iniquitate mea laua me, Domine, et salua me; quoniam peccata multa feci coram te, et non sum dignus uocari seruus tuus, propter iniquitates meas, que sunt innumere. Dimitte, Domine, debita mea, quia deprecor cum omni diligentia, et intimo cordis amore: supplico  tibi, Domine, immitte ueram dilectionem in cor meum, et amorem celestem in sensum meum, et obumbrent me misericordie tue, Domine Deus; reuoca mihi ad memoriam agonem, ut merear uidere in regno celesti, ubi Pater regnat cum Filio et Spiritu sancto, in secula seculorum. Amen.



ORATIO u.

In nomine Patris, et Filii, et Spiritus sancti: Gabriel, esto mihi lorica; Michel, esto mihi baltheus; Raphel, esto mihi scutum; Uriel, esto mihi protector; Rumiel, esto mihi defensor; Paniel, esto mihi sanitas; et omnes sancti ac martyres, deprecor ut iuuent me apud iustum iudicem, ut dimittant mihi in die iudicii peccata mea, in nomine Domini nostri Iesu Christi. Oro uos et deprecor, ut me in orationibus uestris dignemini habere, ut nunquam inimicus uel aduersarius  nocere possit. Peccaui, Domine, coram te et coram angelis tuis; fac cum seruo tuo misericordiam tuam, tibi, Domine, iustitia; tibi, Domine, misericordia. Sana me, Domine, et sanabor, quoniam salus mea tu es, et ueniat oratio mea ad templum sanctum tuum; tibi honor et gloria, per omnia secula seculorum. Amen.



ORATIO uI.

Aperi mihi pulsanti ianuam uite, princeps tenebrarum non occurrat mihi, nec ueniat mihi pes superbie, et manus extranea a te non contingat me; sed suscipe me secundum uerbum tuum, et perduc me ad conuiuium epularum tuarum, ubi epulantur tecum omnes amici tui. Tu es Christus Filius Dei uiui, qui cum Patre tuo uiuis et regnas in secula seculorum. Amen.





DE SEPTEM uERBIS CHRISTI IN CRUCE. *



ORATIO.


Benedictum sit dulce nomen Domini Dei nostri Iesu Christi, et dulcissime uirginis Marie matris eius in eternum et ultra. Amen.

Domine Iesu Christe Fili Dei uiui, qui septem uerba ultimo uite tue in cruce pendens dixisti, ut semper illa sanctissima uerba in memoria habeamus, rogo te, per uirtutem illorum septem uerborum, ut mihi parcas et indulgeas, quidquid peccaui et commisi per septem peccata mortalia, uel ex eis procedentia, scilicet de superbia, auaritia, luxuria, inuidia, ira, gula et acedia. Domine Iesu Christe Fili Dei uiui, sicut tu dixisti, Pater, ignosce crucifigentibus me, fac ut ego amore tuo parcam cunctis mihi mala facientibus; et sicut tu dixisti matri tue, Mulier, ecce filius tuus, deinde dixisti discipulo tuo, Ecce mater tua, fac ut matri tue me societ amor tuus et caritas uera: et sicut tu dixisti latroni, Hodie mecum eris in paradiso, fac me ita uiuum, ut  in hora mortis dicas mihi, Hodie mecum eris in paradiso. Et sicut dixisti, Heli, Heli, Lamma Sabachtani,  hoc est, Deus meus, Deus meus, ut quid dereliquisti me, fac me dicere in omni tempore angustie et tribulationis mee, Pater mi Domine, miserere mihi peccatori, rege me Rex meus et Deus meus, qui tuo proprio sanguine me redemisti. Et sicut tu dixisti, sitio, scilicet salutem animarum sanctarum, que in limbo erant, aduentum tuum exspectantium, fac ut ego semper sitiam te diligere, fontem aque uiuentis, fontem eterne lucis, et ut toto corde desiderem te. Et sicut tu dixisti, Pater, in manus tuas commendo spiritum meum, fac ut in hora mortis mee perfecte et libere possim dicere tibi, Pater, in manus tuas, commendo spiritum meum. Recipe me uenientem ad te, quia non constituisti certum tempus uite mee, et sicut tu dixisti, Consummatum est, quod significat et dolores, quos pro nobis miseris peccatoribus susceperas, iam finiri: fac ut in egressu anime mee audire ualeam illam dulcissimam uocem tuam, ueni anima mea dilecta, quia iam disposui penurias tuas consummare: ueni ut mecum conscendas cum sanctis  et electis meis in regno meo epulari, iocundari, et commorari per infinita secula seculorum. Amen.





DE MEDITATIONE PASSIONIS CHRISTI PER SEPTEM DIEI HORAS LIBELLUS.



PRAEFATIO.


Septies in die laudem dixi tibi. Rogasti me, ut aliquemcunque modum meditandi in passione Dei monstrarem tibi secundum septem horas diei, quia super omnia hec dicebas desiderare te ut posses frequentem habere memoriam eius, qui pro te uoluit multa pati. Idcirco eius amore et adiutorio substiti, prout breuius et melius potui, scripsi que deuotissime postulasti, non omnia exponendo, sed multas  tangendo rationes, quas tibi exponendas et perficiendas reliqui. Anima enim contemplatiua et spiritualis de paucis extrahit multa, et anima rudis et carnalis de multis significat pauca. Quapropter quoque scias, quod si hac scientia, que super omnes scientias est nobilissima uolueris proficere, cum magno studio oportet te abstinere a cibo delicato et potu immoderato, et ad necessitatem parcent [F. parcum] ius sumere de utroque: oportet etiam ut a multiloquio caueas et letitia uana et inepta. Non enim decet, qui uult Christi dolorem sentire, uerbis et rebus lusoriis et in gaudio uano se inutiliter occupare, ut breuiter dicam, a sollicitudine temporali et delectatione carnali seu consolatione: etiam oportet cum multa diligentia cogitare, quod non conuenit consolatio carnalis et contemplatio Dominice passionis. Necessarium etiam esse, ut aliquando ista cogites in contemplatione tua, ac si presens tum temporis fuisses, quando passus fuit. Et ita te habeas in dolendo, ac  si Dominum tuum coram oculis tuis haberes patientem, et ita ipse Dominus presens erit, et accipiet tua uota.



MEDITATIO COMPLETORII.

Primo igitur a completorio est incipiendum. Completorium dici potest, quia in ipso cursus diei completur. Similiter Dominus noster iehsu Christus, completo cursu predicationis, et cena facta cum discipulis suis, de qua cena et de sacratissimo dono sui  corporis et sanguine ibi tradito debes frequenter et deuotissime cogitare. Cena in qua illa tam singulariter et gloriosissime celebrata, et lotis discipulorum pedibus et facto sermone exiuit cum discipulis suis in montem Oliueti, ubi capiendus erat, et ab amicis suis separandus, quando complendum erat, quod dixerat propheta: Percutiam pastorem, et dispergentur oues gregis. Secundo hic cogitabis qualiter dixit Dominus discipulis suis, Surgite, eamus hinc; et respondebis ei in spiritu, Domine, quo ibimus? et ipse tibi in spiritu respondebit: Ibimus ad passionem meam, ibimus ad angustiam meam, et ad separationem a uobis, corporaliter in hoc mundo. Et: Quicunque uoluerit uenire post me, abneget semetipsum, et tollat crucem suam, et sequatur me. Et tu respondebis: Ibo, Domine, et ego tecum, et sequar te sicut ad mortem, sic etiam ad uitam. Domine Iesu, non sinas me a tuo latere separari. Postea cogita, quod dixit discipulis suis: Dormitis? uigilate et orate, ut  non intretis in tentationem; spiritus quidem promptus est, caro autem infirma: et tu respondebis iterum Domino: Domine, qui mandasti quod uigilemus et oremus, tu da nobis gratiam ad hec facienda, quia licet spiritu prompti sumus, caro autem infirma et tota pigra et tota somno, cibo et potu plena, nec potest sustinere quod uix per unam horam perfecte tecum uigilet, tecum oret ne cadat in tentationem. Ita potes ipsum Dominum exorare. Respice etiam, qualiter iacebant discipuli dormientes, et qualiter ostendit modum orandi in gestu corporis et uerbo pio, et per angelum ibi apparentem. Dicitur enim quod procidit in faciem suam super terram, et orauit ibidem dicens: Pater, si fieri potest, transfer calicem hunc a me. uerumtamen non sicut ego uolo, sed sicut tu. Et ecce apparuit illi angelus de celo confortans eum, et in agone prolixius orabat, et factus est sudor eius tanquam gutte sanguinis decidentes infra. Nota ergo hic omnia uerba et modum; ita et tu debes  facere, scilicet cadens in faciem tuam: non retro uideas, sed ea que rogas coram te habeas et teneas in mente non retro, uti in dicendo et cor alibi tenendo: et quod uoluntas presens sit, et quod non tepide, sed cum magno labore ores et dolore, sicut Deus fecit, et quod non parum, sed prolixe, et tunc statim uidebis, quomodo angelus aderit, qui te adiuuet et confortet, et orationem tuam Deo presentet. Propter exemplum omnium nostrum ille angelus apparuit, confortans Dominum; et non semel, sed frequenter est orandum, sicut ipse ostendit per trinam suam orationem; et tu ora pro uiuis, pro peccatoribus, pro te et amicis tuis et commissis. Considera ergo, quis fuit dolor ille, quando discipuli sui deuotissimi abierunt, quando oportuit, quod a magistro suo dilecto separarentur, o quam inuiti, o quam deuoti, o qualiter plorantes, o quales uoces et clamores et suspiria dantes, sicut orphani recedebant: perpende quod recedentes dicebant: O magister bone et dulcis pater, o benigne Domine, quomodo ita separamur  a te, quomodo, pater sancte, filii tui fugiunt a te? quo ibimus, Domine? Hec et multa similia dicere poterant. O quoties respiciebant, uidentes qualiter Dominus suus ligatus et sine honore trahebatur: o quoties se in terram proiiciebant et ad celum clamabant! Cogitare potes, si Domina mater sua ibi fuisset, quid fecisset, dic in corde tuo: O Domina mea, quomodo non cogitas, qualiter filius tuus dilectissimus uadit: o Domina, quam mala, quam amara dies crastina erit tibi, quando audies et uidebis tam crudele spectaculum: o Domine Iesu, qui omnia potes sustinere, quod non rumpatur pre dolore cum cogitat te, o magister bone, agnus innocens, quomodo ibas inter lupos et te mordebant canes pessimi, et non clamabas, sed tanquam agnus innocens ad mortem ibas. Dicitur enim, quod imposuerunt catenam collo tuo, et quod ligauerunt sanctissimas manus tuas, et cum impetu tanquam contra latronem secedentes, et te percutientes duxerunt  ad Annam, et postea ad Caipham, ubi erant congregati principes Iudeorum, et te exspectabant. Bene etiam potes cogitare quam male eum receperunt, et eum sine honore sedere fecerunt forte in terra uiliter coram ipsis. Et tu hec omnia in spiritu cogitabis et uidebis. Hucusque de completorio, circa quod multa cogitabis.



MEDITATIO HORAE MATUTINALIS.

Hora matutinali excitaberis a somno tuo plenus lacrymis et dolore confectus, propter ea que post completorium cogitasti, et tunc meditaberis et in spiritu uidebis, qualiter Dominus tuus sederit inter inimicos, quia derelictus a suis discipulis et amicis. Ecce credo quod dices: O Domine Iesu, quomodo sedes ita et tam despectus, et tam inhonoratus? Ubi sunt discipuli tui et amici? O unicum bonum meum, o gaudium singulare meum et consilium meum, quid faciam, cum te uideam ita stare? Dices etiam  Ioanni, qui etiam presens erat: O Ioannes, quomodo stat ita Dominus et magister noster? Cogita qualiter dolebant Petrus et Ioannes hec uidentes, cogita quando dixit Dominus iehsu Iudeis, Amen dico uobis, uidebitis Filium hominis sedentem ad dexteram Dei, qualiter tunc princeps sacerdotum scidit uestimenta sua dicens, Blasphemauit; et qualiter tunc omnes fere insimul irruerunt qui circumstabant super Dominum tuum Iesum. Alii dabant palmas in serenissimam faciem eius, alii manu uersa percutiebant dulcissimum et mellifluum os eius, alii in collum eius sanctissimum, alii spuebant in faciem eius benignissimam, alii euellebant sanctissimam barbam eius, alii per suos capillos uenerabiles ipsum trahebant, et sicut existimo inter pedes calcabant Dominum tuum, et Dominum angelorum male tractabant sine reuerentia et sine aliqua pietate. Et sic iehsu exhibuit seipsum unicuique pro uobis. Cum enim essent crudelissimi et sine misericordia, omnia  mala et uituperia que poterant, faciebant ei; alii ut placerent maioribus, qui erant immanissimi. Quid ergo tu facies, si hec uideris? nunquid proiiceres te super Dominum tuum, et diceres: Nolite iam, nolite facere tantum malum Domino meo? Ecce me, facite mihi, et Domino meo tantas iniurias non irrogetis. Et tunc amplexareris flexis genibus Dominum tuum, et magistrum tuum, et susciperes libenter super te percussiones. Cogita qualiter Iudei uadunt ad dormiendum, et Dominus tuus dilectus relinquitur ligatus. Postea fatigati principes Iudeorum, et miserti sunt iniquitatis, et ceteri uadunt ad dormiendum, et Dominus relinquitur ligatus cum custodibus, et fortassis penitus in uno angulo domus separatus, afflictus nimio frigore et labore, quia hyems erat, et maxime noctes longe nimis. Tu ergo ibis ad eum, et sedebis ad pedes, dolens et lugens, et tunc deuotissime osculaberis manus et pedes eius uenerabiles, et uincula illa diuersissima, et dices:  O Domine, saltem requiescat caput tuum sanctissimum super humerum meum, ex quo te non possum liberare. Et tunc recommendabis te ei deuotissime, et omnes amicos tuos, et totum absque dubio concedet tibi, quidquid rogaueris et petieris ab eo, et dices ei quod in crastinum nuntiabis matri ei dignissime, et sic ad pedes eius sanctissimos et beatissimos, uel iuxta pectus eius gloriosissimum aliquantulum dormitabis et quiesces, et tum dormire potes in tali statu uidens Dominum tuum.



MEDITATIO HORAE PRIMAE.

Hora prima, corde doloroso et mesto meditaberis, qualiter mane facto conuenerint Iudei ad consilium suum, et ducitur ibi afflictus nimis Dominus tuus dilectus iehsu; cum autem uolunt eum de domo ducere, dicentes, ut estimo: Surge, surge, Iesu; quid facis, dormis, an non? quia principes et sacerdotes mandant, quod ducaris ad consilium, ubi te exspectant cum populo, uolentes te dare Pilato. Tu autem  cogites ad hec te esse cum ipso et dices: Heu, Domine mi, heu, magister bone, quia iam te uolunt tradere morti: o Domine, quam crudeles, quam dolorosi rumores: o Domine, quam lugubrem uisionem uidebit mater tua dulcissima, quam amaros rumores audiet, tam ipsa quam omnes qui te diligunt: o Domine, quid miser ego faciam; ibo tecum, Domine, uel ibo nuntiare Domine mee dignissime matri tue, ut ueniat ad te. Postea uidebis quomodo intrat afflictus et ligatus. Omnes respiciunt in eum resultantes ei: O Iesu, hic es! quomodo si propheta eras non prouidebas ista? Talia et multa similia poterant ei dicere illi maledicti. Si autem aliam uiam uolueris tenere, cogitabis sic: audies sic dici quod iehsu captus tenetur a Iudeis, et tunc ueniens uidebis eum ligatum cadens ante ipsum et plorans, et formans uerba tui doloris. Postea audies ibi falsa testimonia contra eum, et principem sacerdotum dicentem et querentem: Si es Christus Filius Dei benedicti?  Et audies Dominum mansuetissime respondentem, Tu dixisti. Et illud uerbum quod supradictum est, Amodo uidebitis Filium hominis, etc., quam responsionem ipsi reputantes blasphemiam, fecerunt ut estimo sicut prius fecerant. Considera etiam quomodo postea duxerint eum ad Pilatum, manibus post tergum ligatis uel ante, et, ut dicitur, catenam in collo eius, que postea ostendebatur in Hierusalem peregrinis pro magna deuotione, que submittebatur in ea colla, et propterea in hac hora conuenit populus ad confitendum et laudandum Dominum, quia ipse est iudex uiuorum et mortuorum, quam damnandi Iudei in hac hora perire concesserunt.



MEDITATIO AD TERTIAM.

Hora tertia cogitabis mestus et tristis, qualiter audis tam per omnes plateas Hierusalem, quod Dominus tuus tenetur captus, et quomodo uolunt eum crucifigere. Et quomodo audiens hec dolorosa mater  ducta cum inestimabili lamento et fletu et planctu a senioribus suis quasi mortua, et uenit ad uidendum filium suum sic afflictum, sic ligatum, sic consputum, et omni solatio et auxilio destitutum, a discipulis atque omnibus derelictum, nec se in aliquo excusantem: et ipse iehsu uidet eam in terra prostratam et exanimem, et sorores et alios qui secum uenerant. Quis putas dolor fuit, obsecro? utique cogita tantam, si potes, amaritudinem, si piam habes animam. O bone Iesu, o bone Domine, ubique et semper tibi dolor multiplicabatur. Dolorem enim matris tue tibi reputabas tuum. Postremo mittitur ad Herodem, et fit concursus populorum magnus sequentium ipsum. O Domina, qualiter ibas, uel quis te iuuabat ire? Certe exemplum eras doloris omnibus amantibus Christum. Tu autem, carissime, cogita quam libenter iuuares et associares eam sic tristem et mestam, et postea uide qualiter interrogabat eum Herodes, et non uult ei Dominus loqui, sed stat sicut agnus mansuetus coram eo ligatus; et quomodo illusit eum Herodes  cum exercitu suo, et remisit eum ad Pilatum. Postea cogita quomodo habebat illos suos pedes sanctissimos confractos, quia cum maxima festinatione duxerant eum, et reduxerant: nec credas quod esset calceatus, quia nec ipse nec discipuli eius calceamentis utebantur. Postea cogita qualiter reductus ad Pilatum denudatur et ligatur ad columnam, et quam immanissime flagellatur, et eius latus candidissimum sanguine eius roseo rubricatur, et qualiter imponitur corona spinea super reuerendissimum caput eius, et sanguis eius fluit per genas eius, postea circumdatur pallio rubeo, et ponitur arundo in manu eius ad derisionem et confusionem, et sic paratum facit eum Pilatus exire ad Iudeos, qui non clamant intus propter festum; et tunc clamauerunt illi diaboli filii, Tolle, tolle, crucifige eum. Hec omnia possunt te excitare ad dolorem, si attente et spatiose et frequenter cogitaueris, et tunc exclamabis: O bone Domine, quomodo tu denudaris, qui nudos uestire soles: quomodo  tu ligaris, qui ligatos a demonibus ab infirmitatibus detentos liberas, et sic per singula cogita, quomodo flectebant genua coram eo, et percutiebant caput eius arundine, et dixerunt, Aue Rex Iudeorum. O Deus Pater, qualiter sustines tantum opprobrium; tantum uituperium Filio tuo dilecto fieri: o si omnibus qui ad te clamant deuote, misericors es, cur Domino meo dilectissimo Filio tuo tam crudelis uideris? Quare non sustines angelos tuos iuuare Dominum suum? Quare sic uis eum ab hominibus impiis pati tormentum? O Domina, quid tu faciebas cum hoc uidebas? Quid dicebas, obsecro, Domina indica anime mee uel potius fac sentire, quia non possum sicut desidero sentire, fac me sentire propter amorem dilectissimi Filii tui, dilecta Domina mea. Tandem Pilatus dedit sententiam crudelissimam ut crucifigeretur. Cogita quantum clamauerunt amici eius, quando illam sententiam audiuerunt. Deinde ponunt crucem super humeros eius, ut portet ipsam. Certe, carissime,  bene faceres si iuuares Dominum tuum, et diceres: Date, obsecro, crucem Domini mei, et portabo eam: o Domina mea, credo quod tu libenter portares eam, si posses; o quam tristes, quam dolentes, quam clamantes, quam plorantes ibant sancte mulieres, sustinentes Dominam meam matrem eius, non ualentem se sustinere. Ad quas conuersus Dominus iehsu ait: Filie Hierusalem, nolite flere super me, sed super uos et filios uestros, quoniam ecce uenient dies in quibus dicent: Beate steriles et uentres qui non germinent, et ubera que non lactauerunt. Tunc incipient montibus dicere, Cadite super nos: et collibus, Operite nos, quia si uiridi ligno hec faciunt [fiunt], arido quid fiet? Certe, Domine Iesu, uerum est, quia si tu arbor sancta lignum fructuosum et benedictum tantum pateris, et ramis tuis spoliaris, quid erit de nobis miseris, qui sumus lignum siccum et aptum pro igne?



MEDITATIO HORAE SEXTAE.

 Hora sexta cogitabis dolens et tristis hec omnia que dicam tibi. Cogita quod usque ad locum Caluarie populus clamans uenit, et tunc ibi uidentibus omnibus exspoliatur suis uestibus, et cum maximo dolore, quia uestis interior adherebat ei fortiter propter sanguinem flagellationis, et tunc apparuit corpus eius, tam eleganter figuratum, totum cruentatum. O quantus dolor tibi erat, mater sanctissima, cum aspiceres ista. Deinde parata cruce dicunt ei, Ascende, Iesu, ascende. O quam libenter ascendit, o quanto amore ista omnia pro nobis sustinuit, o quanta patientia, o quanta mansuetudo! O Domine sancte Pater, quantum in ipsius obedientia delectaberis! Sic totus nudus in cruce eleuatur et extenditur. Sed mater eius amantissima uelum suum, quod habebat in capite suo, posuit circa eum plena anxietate, et inuoluit locum uerecundum. O quante uoces et ululatus tristes audiuntur ibi ab amicis suis, et precipue a matre ipsius mestissima, quando sic crudeliter  eleuatur, extenditur, et toto sacro corpore distenditur et dissipatur. Et statim cum claui grossissimi immittuntur, sanguis incipit manare, et per crucem fluere usque ad terram. Considera qualiter ipse est exaltatus, sicut predixerat: Oportet exaltari Filium hominis, etc. Et sicut Moyses, etc. Et qualiter mordebantur a serpente inspiciente sanabantur ; sic contra morsum et tentationem diaboli non est medicina tam bona, sicut in cruce pro nobis passum aspicere. uidebis etiam Dominum Deum tuum stantem super solium excelsum et paratum ad iudicandum, et ideo duos homines posuit hinc inde: unus saluatur, alter damnatur. uidebis etiam Christum, qui est pontifex futurorum bonorum qualiter extensis manibus confert hostiam puram, scilicet carnem suam pretiosam pro nobis super altare, etc. uidebis etiam magistrum tuum qualiter stat in alto, et predicat ibi septem uerba in cruce pendens que breuiter tibi notifico: et ea deuote pertracta.

 1. Primo dixit pro crucifigentibus: Pater, ignosce illis, quia nesciunt quid faciunt, scilicet bonum mihi, et malum sibi: reuera ita est, quia qui mala facit, nescit quantam incurrat sibi, et quantam coronam alteri.

2. Secundo dixit latrom: Hodie mecum eris in paradiso; et uere hodie et quotidie ita accidit, quia qui deuote confitetur peccata sua et bene, statim cum Domino est in paradiso per gratiam, et postea erit per gloriam; uel est in paradiso, id est in quadam requie et securitate conscientie sue.

3. Tertio commendauit matrem solatio destitutam, mestam et quasi morientem discipulo, et discipulum matri, dicens: Mulier, ecce filius tuus; deinde dixit discipulo, Ecce mater tua. In hac recommendatione non solum intelligimus Ioannem, sed totam Christi Ecclesiam, et quamlibet fidelem animam commendatam beate uirgini, ut ipsa nos habeat in filios diligendos, et bonum nostrum procurando materno  affectu, et nos habeamus in matrem dulcissimam semper amando, et post Deum honorando. Unde sicut fuit necessaria passio Domini ad saluandum, ita necessaria fuit hec recommendatio ad adiutorium nostrum, et propterea secure credendum est ad eam pro quacunque necessitate et utilitate.

4. Quarto loco dixit: Deus meus, Deus meus, ut quid dereliquisti me? ut ostenderet magnitudinem sue pene. Sic enim grauiter dolebat, ac si non Dei Filius, sed inimicus Dei esset. Caro Christi adeo derelicta esse uidebatur, nullum refrigerium recipiens uel iuuamen, et tamen pro bono nostro ipsemet uoluit transire, et sic sustinebat ut nos aliquando suo exemplo taliter patiamur, ac derelicti uideamur a Deo; siue quando Dominus nos uult probare, uel nosmet uelimus nobis etiam aliquas penas inferri, ut sic Domino nostro conformemur in pena, ut eidem possimus conformari in gloria.

5. Quinto dixit: Sitio; et dederunt ei potum, acetum  cum felle mistum, sicut predixerat propheta dicendo: Et dederunt in escam meam fel, potauerunt me aceto. Ecce qualis cena dabatur Domino nostro, hora erat iam cenandi; sed pre labore et dolore non petiit aliud pro cena nec potu, et ad litteram estimare potes, quod multum sitiebat, et filii diaboli dederunt ei fel pro cibo, et acetum pro potu. O miseri nos, quid faciemus, quod aliter cenare et potare aliter uelimus, et delicias querimus? Certe si mille annis uiueret homo, et quotidie ruminaret in pane et aqua, non posset sufficienter compensare cenam illam ueraciter. Qui potest capere, capiat; quia durus est hic sermo pro carnalibus; et ideo non sapiunt, id est non sequuntur cum sapore que Dei sunt, et amittunt consolationes internas.

6. Sexto dixit: Consummatum est; id est, omne opus meum quod in mundo debui facere, et etiam omnis pena et omnis pugna consummata et perfecta est, tempus quoque quo inter homines esse debui ad  honorem Dei Patris et ad utilitatem fidelium completum est.



MEDITATIO HORAE NONAE.

Hora nona cogitabis mente lugubri et deuota, si piam habes animam, qualiter Dominus tuus amantissimus et omni gratiositate acceptissimus appropinquauerit morti, et incipit deprimere oculos et pallescere, et incipit inclinare caput uersus matrem suam, quasi dans ei ultimum aue: aue doloris et omnino desolationis, quod non poterat ore et uerbo exprimere pre nimia passione et inestimabili dolore,  et quasi commendans corpus suum tam crudeliter fossum et dissipatum, quo facto conclusit dicens ultimum uerbum et septimum: Pater, in manus tuas commendo spiritum meum; et hoc dicens exspirauit. Nota quod Christus post mortem etiam sanguinem effudit, idcirco ut pro pena quam homo post mortem meruit satisfaceret, et etiam per suum sanguinem ipsam penam breuiaret. Certe satis potes intelligere quando uerbum dicendo uidit eum mater sua morientem, et se derelinqui in mundo in tanto dolore et anxietate, clamat tandem, si loqui potuit, et dicit: O Fili dulcissime, quid facit hec misera et mestissima, cui me miseram commendatam relinquis, fili mi dulcissime? Memento mei et omnis familie tue, quam sic desolatam dimittis, memento omnium qui tibi seruiunt, fili mi; in manus tuas et Patris tui commendo me ipsam et totam familiam tuam. O Pater sancte Deus, o Pater, in manus tuas commendo filium meum, imo et Dominum meum, in quantum  possum, et non in quantum debeo, quia non possum, quia deficio et hoc desidero ante filium in conspectu tuo mori. Talia dicens, et sustinere non ualens, estimo, corruit in faciem suam super terram. O considera quanto dolore plorabant omnes amici eius, quia et hi, qui cum ipso nichil habere uidebantur, tantum dolebant, sicut Centurio et alii qui uenerant ad uidendum, percutiebant pectora sua, reuertebantur, dicentes: uere hic homo iustus erat, et: uere Filius Dei erat iste. Post hec septem uerba possumus facere exclamationes nostras modo tenendo partem Domini nostri contra Iudeos, modo compatiendo Domino nostro, modo matri eius, modo nobis miseris, et in fine cuiuslibet uerbi predictorum, que dixit in cruce, facere orationem.



MEDITATIO HORAE uESPERTINAE.

Hora uespertina uenies deuotis gressibus et spiritualibus incessibus ad deponendum Dominum de  cruce, ad plangendum illum cum matre sua benedicta, et ad lauandum lacrymis corpus eius sanctissimum, sanguine aspersum, et ad ungendum eum unguentis orationis, et ad portandum brachiis caritatiue et humilis operationis, et ad sepeliendum cum bonis aromatibus, et bona conuersatione et bonis doctrinis et exemplis et lamentis et planctibus, et cooperies sub pauimento conscientie tue amoris et deuotionis, et sedebis ibi iuxta eum ad monumentum eiusdem Domini nostri Iesu Christi, qui uiuit et regnat in secula seculorum. Amen.





DE REMEDIIS PECCATORUM. *



PRAEFATIO.


De remediis peccatorum paucissima hec que sequuntur, ex priorum monimentis excerpsimus; in  quibus tamen omnibus non auctoritate censoris, sed consilio potius compatientis usi sumus, solerter admonentes doctum quemque sacerdotem Christi, ut in uniuersis que hic adnotata reperit, sexum, etatem, conditionem, statum, personam, cuiusque penitentiam agere uolentis, ipsum quoque cor penitentis curiose discernat, et secundum hec, ut sibi uisum fuerit, singula queque iudicet. Quibusdam namque a cibis abstinendo, nonnullis genua sepius flectendo, siue in cruce stando, aut aliud aliquid huiusmodi, quod ad purgationem peccatorum pertineat, faciendo, plurimis uniuersa hec agendo, sua necesse est errata corrigere, que uniuersa in examine discreti debent pendere iudicis.



PeNITENTIALE ANIMARUM. Remedium de canonibus catholicorum patrum, ab Agberto archiepiscopo excerptum.

Institutio illa sancta, que fiebat in diebus patrum  nostrorum, rectas uias nunquam deseruit, qui instituerunt penitentibus atque lugentibus suas passiones ad uera medicamenta salutis, quia diuersitas culparum  diuersitatem facit penitentibus medicamentum, uel sicut medici corporum diuersa medicamina uel potiones solent facere contra diuersitatem infirmitatum, uel iudices secularium causarum. Diuersa igitur iudicia, qui boni sunt et recti, pensant et tractant quomodo recte iudicent inter miseros et diuites, inter causam et causam. Quanto magis igitur, o sacerdotes Dei, diuersa medicamenta animarum inuisibilium hominibus pensare et tractare oporteat, ne per stultum medicum uulnera animarum fiant peiora, propheta dicente: Computruerunt et deteriorauerunt cicatrices mee a facie insipientie mee. O stulte medice, noli decipere animam tuam et illius, ne duplicem penam accipias uel septupla uel millena. Audi Christum dicentem: Si cecus cecum duxerit, ambo cadent in foueam. Si tu non cogitas iudicium meum, alter homo non audit neque uidet, qui me iudicet. O non intelligis quia Deus iudex iustus et fortis uidet et audit, et in palam abscondita deducit et reddit secundum  opera; et item uere sunt nonnulli cecorum, canum similitudine currentium ad cadauera mortuorum uel coruorum uolantium, qui ad sacerdotium uehuntur, qui non propter Dominum, sed plus propter honorem terrenum inhiantes ceci diuina sapientia. De talibus dixit Gregorius Nazianzenus: Timeo hoc quod canes assectantur officium pastorale, maxime cum in semetipsis nichil pastoralis preparauerint discipline. Ezechiel namque ait: ue pastoribus Isrel, qui pascebant semetipsos, et non gregem: lac bibebant, et lanis eorum operiebantur, et quod crassum fuit manducabant, quod fractum fuit non alligabant, etc. Item Ezechiel ait: ue sacerdotibus qui comedunt populi mei peccata, hoc est, sibi eorum sumentes uictimas, et non orantes pro eis. Comedentes hostias et non corripientes; qui ubi morituros homines audiunt, inde gaudentes, et preparant se ad predam quasi corui ad cadauera mortuorum. Nunc ergo, fratres, qui uoluerit sacerdotalem auctoritatem accipere,  in primis cogitet propter Deum, et preparet arma eius antequam manus episcopi tangat caput, id est, Psalterium, Lectionarium, Antiphonarium, Missale, Baptisterium, Martyrologium, in anno circuli ad predicationem cum bonis operibus et computum cum cyclo, hoc est, ius sacerdotum: postea autem suum Penitentialem, qui hoc ordine secundum auctoritatem canonum ordinatur, ut discretiones omnium causarum inuestiget. Primitus sine quibus rectum iudicium non potest stare, quia scriptum est: In nulla re appareas indiscretus, sed distingue quid, ubi, quandiu, quando, qualiter debeas facere. Non omnibus ergo in una eademque libra pensandum est, licet in uno constringantur uitio; sed discretio sit unoquoque eorum, hoc est, inter diuitem et pauperem, liberum, seruum, infantem, puerum, iuuenem, adolescentem, etate senem, hebetem, gnarum, laicum, clericum, monachum, episcopum, presbyterum, diaconum, subdiaconum, lectorem; in gradu  uel sine, in coniugio uel sine, peregrinum, uirginem, feminam, canonicam uel sanctimonialem, debilem, infirmum, sanum. De qualitate pecudum uel hominum, continens uel incontinens, uoluntate uel in casu, in publico uel in abscondito, quasi compunctione emendat necessitate uel in uoluntate, loca et tempora collationum constituerunt sancti apostoli. Deinde sancti Patres, et sanctus Penufius. Deinde canones sanctorum Patrum, deinde alii atque alii, ut Hieronymus et Augustinus et Gregorius, et Theodorus. Ex quorum omnium ista descripsimus dictis et sententiis ueraciter, ut salui sint omnes et non pusillanimes, quia potentes potenter tormenta patientur. Item in Iesu filii Sirach: In iudicando esto misericors, pusillis ut pater, et pro uiro matri illorum. Item sanctus Iacobus dixit: Iudicium sine misericordia erit illi, qui non facit misericordiam; superexaltat autem misericordia iudicium, ut idem ipse consequatur, ut sanctus Benedictus, hoc est, qui ueram penitentiam faciunt in ieiunio et fletu, in eleemosynis, in  orationibus et perpetrata iterum non faciunt; et si faciunt, tamen non perseuerarent in eis, quia Deus dixit: Malum cogitasti, ignoui; malum dixisti, ignoui; malum fecisti, ignoui; perseuerare in malo, non ignosco. Ergo qui perseuerant in malo, non ignosce, sed iudica iudicium districtum secundum canones, ut alii timorem habeant.



DE FORNICATIONE.

Adolescens si cum uirgine peccauerit, annum unum peniteat. Si semel et fortuito, leuietur, et tamen usque ad annum plenum. Si intra XX annos puella adolescens, tres quadragesimas et ferias legitimas. Si propter hoc peccatum seruitio humano addicti sunt, XL dies. Si nitens tantum, et non coinquinatus, XX dies peniteat. Si uidua obstuprata, annum totum, et dies ieiuniorum in altero; si usque ad generatum filii, annos duos integros, et duos alios leuius. Si et occiderint, annos tres, et alios quatuor leuius. Si monachus  laicam, tres annos peniteat. Illa II et legitimas ferias. Si monacham laicus, II annos peniteat, et legitimas ferias. Illa tres. Si usque ad generatum filium, annos Iu. Si et occiderint, uII annos peniteat. Si quis uacans uxorem alterius polluit, II annos peniteat. Si uxoratus uirginem, similiter, ita ut primo horum a sua contineat, si ei consenserit, alioquin addatur modus penitentie. Si uxoratus uxorem alterius, III annos peniteat. Primo horum a propria consentiente abstineat. Si uxoratus ancillam suam, annum I peniteat, et III quadragesimas, et legit. fer. tribus mensibus primis, et a sua se contineat. Illa si inuita passa est, XL dies peniteat; si consentiens, III quadragesimas, et legit. fer. Si adolescens sororem, uII annos peniteat. Si matrem, uII annos, et quandiu uixerit, nunquam sine continentia. Si Sodomite, annos uII; si in consuetudine, annos uII. uel si monachus, ann. uII. Si inter femora, III quadragesimas. Si paruulus ui oppressus talia patitur, XL dies  peniteat, uel psalmis uel continentia castigetur. Mulier qualicunque molimine, aut seipsam, aut cum altera fornicans, annos III, si sanctimonialis femina cum sanctimoniali per machinam, annos uII peniteat. Qui cum pecude peccat, annum I. Si monachus est, II ann. Qui sepe fornicantur laicus cum laica, III annos peniteant, et quanto sepius aut negligentius, tanto magis et tempus addat, et modum. Qui diutius fornicationi, periurio, latrociniis, ceterisque flagitiis seruiuit, annos uII peniteat. Si mater cum filio suo paruulo fornicationem imitatur, annos II et III quadragesimas cum legit. fer. Pueri si inuicem manibus inquinantes, dies XL, maiores uero C. Pueri sese inter femora sordidantes, dies C peniteant. Maiores, tres quadragesimas ac legit. fer. Paruulus a maiore puero oppressus, septimanam; si consenserit, dies XX. Qui complexu femine illecebroso, uel osculo polluitur, dies XXX peniteat. Qui contactu eius inuerecundo ad carnem, III menses peniteat. Puer seipsum uoluntate polluens, XXX dies peniteat.  Iuuenis XL qui in turpiloquio polluitur negligens, uII dies peniteat. Qui impugnatione cogitationis et nature inquinatur nolens, per Iu dies quinquagenos psalmos canat, et quarta et sexta feria ieiunet ad nonam uel ad uesperam. Qui in ecclesia consecrata nubunt, qui in ecclesia per somnium polluitur III dies peniteat. Uxoratus contineat se XL dies ante Pascha et Natale Domini, et omni die Dominico, et quarta et sexta feria a conceptione manifestata, usque post natam sobolem. uir contineat se ab uxore III menses. Uxor post natam sobolem abstineat se ab ecclesia, si filius est, dies XXX, si filia, XL. Sed in tempore menstrui sanguinis, nam qui tunc sumpserit, XXX dies peniteat, qui septem dies. Si quis cum uxore sua retro nupserit, XL dies peniteat, quia Sodomiticum scelus est. Parens cuius filius per negligentiam non baptizatus obiit, unum annum peniteat, et nunquam sine aliqua penitentia. Si sacerdos, ad quem pertinebat, uocatus uenire neglexerit, ipse damnationem  anime iudicio episcopi sui castigetur. Sed in omnibus, licet fidelibus, ubi forte morituros inuenerint non baptizatos, imo preceptum est animas eripere a diabolo per baptisma, id est, benedictam simpliciter aquam in nomine Domini, baptizare illos in nomine Patris et Filii et Spiritus sancti. Intincto autem superfusos aqua; unde oportet eos qui possunt fideles, monachos maxime, et scientiam habere baptizandi, et si longius alicubi exierint, Eucaristiam semper secum habere.



DE OCCISIONE.

Qui occiderit monachum aut clericum, arma relinquat, et Deo seruiat, uel uII annos peniteat. Qui laicum, odii meditatione, uel possidende hereditatis eius, annos Iu. Qui pro uindicta fratris, unum annum. Et in sequentibus II annos, tres quadragesimas ac legitimas ferias. Qui per iram subitam, et rixam, III annos peniteat. Qui casu, unum annum. Qui in bello  publico, dies XL. Qui iubente domino suo seruus, dies XL. Qui liber iubente maiore suo innocentem, annum unum, et sequentes duas tres quadragesimas, et legit. fer. Qui super rixam ictu debilem uel deformem hominem reddit, impensas in medicos, et macule pretium et opus eius, donec sanetur, restituat, et dimidium annum. Si uero non habet unde restituat hec, annum integrum. Qui ad feriendum hominem surrexerit, uolens eum occidere, II septimanas peniteat. Si clericus fuit, uII menses. Quod et si uulnerauerit, dies XL. Si clericus, annum totum. Sed et pecuniam pro modo uulneris, licet lex non commendat, cui inflixit, tribuat ne lesus scandalizet. Mulier partum suum ante dies XL sponte perdens, unum annum peniteat. Si uero post XL dies, III annos peniteat. Si uero postquam natus fuit, quasi homicida. Sed distat multum utrum paupercula per difficultatem nutriendi, an fornicaria, causa sceleris celandi faciat. Qui periurat sciens, compulsus a domino  suo, tres quadragesimas peniteat, ac legit. fer. Qui sciens uirtutem iuramenti uel periurii, periurat in manu episcopi aut presbyteri, uel altari, uel cruce consecrata, III ann. peniteat. Si uero in cruce non consecrata, unum annum peniteat. Si autem in manu hominis, apud Grecos nichil est. Qui seducit nescium periurare, pernoxio, qui et postea periurium suum cognouit, unum annum peniteat.



DE IMMUNDA CARNE.

Qui manducat carnem immundam aut dilaceratam a bestiis, XL dies peniteat. Si necessitate famis cogente, multo leuius. Mus si ceciderit in liquorem, tollatur inde, et aspergatur liquor ille aqua benedicta; si uero mortuus sit, abiiciatur totus liquor, nec ab hominibus sumatur, siue lac sit, siue cereuisia, uel aliquid huiusmodi. Quod si mortuus sit, liquor ille in quo mus uel mustela incidens moritur, purgetur, et aspergatur aqua sancta, et sumatur si necessitas sit. Si auis stercorauerit in quemcumque liquorem,  huiusmodi tollatur stercus, et mundetur cibus aqua benedicta, et sumatur. Qui sanguinem nescius cum saliua sorbet, non ei nocebit. Qui manducans proprio polluitur inscius, non ei nocet. Si autem scit, penitentiam agat iuxta modum pollutionis.



DE CAPITALIBUS CRIMINIBUS.

Nunc igitur capitalia crimina secundum canones explicabo. Prima superbia, inuidia, fornicatio, inanis gloria, ira longo tempore, tristitia seculi, auaritia, uentris ingluuies. Augustinus adiecit sacrilegium, id est, sacrarum rerum furtum, et hoc est maximum furtum, uel idololatriis seruientem. Id est, auspiciis, et reliqua. Deinde adulterium, falsum testimonium, furtum, rapina, ebrietas assidua, idololatria. Molles, sodomite, maledici, periuri. Ista sunt ergo capitalia crimina. Sanctus Paulus et Augustinus et alii sancti computauerunt pro istis fieri oportere eleemosynas largas, et longum tempus ieiunium teneatur. Id est,  ut alii iudicant, pro capitalibus, id est, adulteris, homicidis, periuris, fornicariis et similibus. Laicus quatuor annos peniteat; clericus u, subdiaconus uI, diaconus uIII, presbyter X, episcopus XII, si consuetudo erat.



DE MINORIBUS PECCATIS.

Id est, furtum, falsum testimonium et similibus. Laici annum unum, clerici II, subdiaconus tres, diaconus quatuor, presbyter u, episcopus uII, annos peniteant. Item Sodomitis si consuetudo erat, episcopus XIu annos peniteat, presbyter XII, diaconus X, subdiaconi uIII, clerici uII, laici u. Monachus, si fornicationem facit cum ancilla Dei, Iu annos peniteat. Si cum puella, uII annos peniteat. De parricidis uel fratricidis, quidam uII, quidam XIu, et septem.



DE CUPIDITATE, CAETERISQUE FLAGITIIS.

Item cupidus, uel auarus, uel ebriosus, uel superbus, uel inuidus, uel rapax, uel iracundia longa, uel  maledicus, uel his similia, que enumerare longum est, III ann. peniteat. Item si clericus cum quadrupede fornicauerit, II annos peniteat, subdiaconus tres, diaconus u, presbyter uII, episcopus X, ann. peniteat. Qui cum matre fornicauerit, Xu annos peniteat. Si cum filia, uel sorore, XII annos peniteat. Qui cum fratre naturali fornicauerit per commistionem carnis, ab omni carne se abstineat, Xu annos peniteat. Si clericus uenationes exercuerit, annum unum peniteat, diaconus duos, presbyter tres. Si mater cum filio suo paruulo fornicauerit, tres annos abstineat se a carne, et diem unum in hebdomade ad uesperam ieiunet. Si presbyter, uel diaconus, uel monachus uxorem duxerit, in conscientia populi deponatur. Si adulterium perpetrauerit cum ea, et in conscientia populi deuenit, proiiciatur extra Ecclesiam, et inter laicos peniteat quandiu uixerit. Qui dimiserit uxorem suam alteri coniugi, uII annos peniteat. Si clericus homicidium fecerit, et proximum  suum occiderit, X annos peniteat. Exsul uII peniteat, si odii meditatio fuit. Si laicus homicidium fecerit per furorem, et meditationem, Iu annos peniteat, uel u, uel uII annos peniteat. Si per rixam, Iu annos peniteat. Item qui immolant demonibus in magnis, si consuetudo est, X annos peniteat. In minimis annum unum; auguriis et diuinationibus, u annos peniteat. Emissores tempestatum, uII annos peniteant, ut penitentia semper isto ordine seruata sit ab uno anno, et deinceps de qualicunque peccato. Id est, in unaquaque hebdomade tres dies uino, et sine medone, carne; et ieiunet usque ad uesperam, et manducet de sicco cibo et III quadragesimas semper de sicco cibo, et ieiunet tres dies ad nonam, et tres ad uesperam, et in diebus Dominicis, et in Natale Domini quatuor dies, et in Epiphaniam et in Pascha, usque in Albas, et Ascensionem Domini, et Pentecosten et sancti Michel, et sancte Marie, et sancti Ioannis Baptiste, et duodecim apostolorum, et sancti Martini, et illius sancti festiuitatem, qui in illa prouincia  est; in his predictis diebus faciat caritatem, sicut sui compares, clerici, siue laici. Ebrietatem et uentris distensionem in omnibus caueant. Faciant quod Apostolus dicit: Siue manducatis, siue bibatis, uel quidquid facitis, omnia ad gloriam Dei facite. Tunc ergo digna penitentia est, si hoc impleatur.



DE CLERICORUM PeNITENTIA.

Item in Canone apostolorum indicatur ut episcopus, presbyter, diaconus, qui in fornicatione aut periurio aut furto captus est, deponatur, non tamen communione priuetur, quia non iudicat Deus bis in idipsum. Si quis pontifex fornicationem faciens, naturalem iudicabit, XII annos peniteat; per multas lacrymas et eleemosynas ueniam a Domino petat; post ann. III uel Iu leuius. Presbyter cum puella, non prelato monachi uoto, ann. III uel Iu peniteat, III quadragesimas et quartas et sextas ferias semper de sicco cibo. Si cum ancilla Dei, aut cum masculo,  plus addetur, id est septem annos peniteat, si consuetudo est. Similiter diaconi, si monachi non sunt, II uel III annos peniteant. Sic et monachus sine gradu, si cum puella, annos III. Si diaconus uel monachi sunt, u, uel uII annos peniteat. Monachi cum gradu, uII annos peniteant si sine uoto; monachi cum puella, IX annos, uel X peniteat. Clericus sine uoto monachi fornicatus, unum annum peniteat. Si frequenter, II annos peniteat. Si cum canonica, II annos; frequenter, III. Si genuerit filium, plus peniteat, id est, Iu uel u annos, alii dicunt uII exsul fiat. Sic et uirgo sanctimonialis cum laicis sine gradu, si clericus, qui canonici sunt, unum annum; frequenter, II. In gradu autem sicut monachus, id est, III annos. Theodorus dixit: Monachus faciens fornicationem, et non inuenit, unum annum peniteat, et dimidium. Item monachus faciens cum puella, uI annos peniteat. Laicus maculans se cum ancilla Dei, annos II peniteat. Si genuerit ex ea,  III ann. peniteat. Si sine coniugio sunt, tres quadragesimas. Quidam XL dies iudicant, id est, consuetum. Item Sodomite quidam, X, id est, qui sepe fecerit, uel in gradu, quidam uII annos, quidam ann. ut mollis, quidam C dies, ut pueri; uiri inter annos; si pueri, duos annos. Qui cum pecude peccauerit, uel iumento, X annos peniteat. Quidam uII, quidam III, quidam unum, quidam centum dies, ut pueri. Oportebat discretionem esse inter qualitatem pecudum, uel hominum, sicut supra diximus. Item episcopus, si cum quadrupede fornicauerit, uIII annos peniteat; si consuetudo, X, presbyter u, diaconus III, clericus II.



DE IURAMENTO.

Qui iuramentum fecerit in ecclesia, aut in Euangelio, siue in reliquiis sanctorum, uII ann. peniteat. Alii XII ann. iudicant. Siue in manu episcopi aut presbyteri uel diaconi, siue in cruce consecrata,  unum annum peniteat. Alii tres uel Iu iudicant. Et in cruce non consecrata, unum annum, uel uII menses, ut aliis; qui autem seductus ignorans, et postea cognoscit, I ann. peniteat, uel III quadragesimas, uel XL dies peniteat. Si quis coactus pro qualibet causa necessitatis, III quadragesimas, alii III, annum unum, et ex eis in pane et aqua, ut alii iudicant. Item periuri III ann. Qui suspicatur prius quam iuramentum ducatur, et tamen iurat per consensum, II annos peniteat. Si quis in manu laici iurauerit, apud Grecos nichil est.



DE ABSTINENTIA MULIERUM.

Mulier abstineat se a uiro suo, quando conceperit, antequam pepererit, et post partum XL dies. Qui autem nupserit his diebus X dies peniteat, uel XXX, uel XX. Qui in matrimonio sunt, abstineant se III quadragesimas, et in Dominica nocte, et in Sabbato et feria quarta et tertia, qui legitime sunt, et III noctes  abstineant se antequam communicent. Qui in Quadragesima ante Pascha cognoscit uxorem suam, et noluit abstinere, unum annum peniteat, uel suum pretium reddat ad Ecclesiam, uel pauperibus diuidat, uel XXuI solidos reddat. Si per ebrietatem uel aliqua causa accesserit sine consuetudine, XL dies peniteat. Mulier si diuinationes fecerit, uel incantationes diabolicas, unum annum peniteat, uel tres quadragesimas, uel XL dies, iuxta qualitatem culpe. Mulier si aliquem interfecerit, imitantem maleficia sua, id est, per poculum, aut per artem aliquam, quatuor annos peniteat. Si paupercula, quatuor annos. Mulier si occiderit filium suum per homicidium, XI annos peniteat. Si uir cum muliere sua retro nupserit, peniteat quomodo cum animalibus. Id est, si consuetudo erit, tres annos peniteat. Si uero interea nupserit, et consuetudo erit, septem annos peniteat.



DE AUGURIIS uEL DIuINATIONIBUS.

 Auguria uel sortes, que dicuntur falsa sanctorum uel diuinationibus obseruare, uel quarumcunque scripturarum inspectione futura promittunt, uel uotum uouerit in arborem uel in quamlibet rem, excepta Ecclesia, si clericus, laici, excommunicentur ab Ecclesia, uel III annos clericus peniteat, laici II, uel I, et dimidio. Mulier si filium suum supra tectum ponit, uel in fornacem, pro sanitate febrium, u annos peniteat. Nolite exercere, quando luna obscuratur, ut clamoribus ac maleficiis sacrilego usu se defensare posse confidunt. Caragios et diuinos precantatores, laici III dies sine ceruisia uel uino et carne, alii XII dies. Si fidelis laicus sit, qui pro nequitia inebriat alterum, XL dies peniteat. Si uomitum facit infirmitatis causa, sine culpa est.



DE EBRIETATE

Si per ebrietatem uel uoracitatem euomerit Eucaristiam, XL dies peniteat. Clericus, monachus,  diaconus, LX, presbyter LXX, episcopus centum decem. Si infirmitatis causa septem dies unusquisque sine infirmitatis causa sacrificii die Iu dies. Quidam psalterium, quidam bis psalterium suum sacrificii die in ignem proiecit, uel in flumine, C psalmos cantet. Si canes comedunt talem uomitum, C diebus, si scit; si non scit, XL. Qui uero inebriantur contra preceptum Domini, si uotum sanctitatis habent, hoc est, ebrietas, quando statum mentis mutat, et lingue balbutiunt, et oculi turbantur, et uertigo erit, et uentris distensio, ac dolor sequitur, si clericus sit, Iu dies peniteat, monachus XIu, diaconus Iu hebdomades, presbyter Iu, episcopus u, prelati tres sine uino et carne.



DE EUCHARISTIA

Si quis Eucaristiam negligentie causa perdiderit, unum annum peniteat, III quadragesimas, seu XL dies peniteat. Si sacrificium in terra ceciderit  causa negligentie, L psalmos cantet. Qui neglexerit sacrificium, ut uermes in eo sint, ut colorem non habeant, saporemque, XX dies peniteat, uel XXX, uel XL, et in igne accendetur. Cinis eius sub altare abscondatur; si usque ad terram ceciderit, unum diem peniteat. Si stella arserit, altare ceciderit, III dies peniteat. Qui in Ecclesia modicam partem perdiderit, et non inuenerit, XX dies peniteat, unoquoque die psalmos XL cantet. Qui autem in plebem suum chrismalem perdiderit, et non inuenerit, XL dies peniteat, uel III quadragesimas. Qui perfuderit calicem in finem solemnitatis, XXX dies peniteat.



DE DIuERSIS CAUSIS.

Qui creaturam perdiderit, thus, tabulas aut schedulam suam, sal benedictum, panem nouum consecratum, uel aliquid huic simile, Iu dies peniteat. Qui morticinum inscius comederit, XL dies peniteat. Si autem sciens, C dies peniteat. Qui fraudatum  comedit, et est inops, uel hebes, Iu dies peniteat. Sani autem et infirmi si sciunt, XL dies peniteant. Qui sepe faciunt, III quadragesim., uel annum. Qui comedit uel bibit intinctum a familiari bestia, id est, cane, uel catto, et scit, C psalmos cantet, uel unum diem ieiunet. Si quis dederit alicui liquorem, in qua mus uel mustela mortua inueniuntur, si secularis, Iu dies peniteat, in cenobiis CCC psalmos cantet. Qui postea nouerit quod talem potum biberit, psalterium cantet. Si quis semicoctum comederit inscius, III dies peniteat, uel psalterium cantet. Sciens autem, Iu dies peniteat. Pro modico furto, XXX dies peniteat in XX ann., pueri X annorum; aliquod furtum facientes, Iu dies peniteant. Si quis intinxerit manum in aliquo cibo, et non idonea manu, C palmadas emendetur. Si in farina aut in aliquo cibo sicco, aut in pulte aut lacte coagulato mus uel mustela mortua inueniuntur, quod in circuitu eius remanserit, proiicietur foras,  et quod reliquum est, manducetur. Item qui autem quod impenitentiale scriptum est implere poterit, bonum est; qui autem non potest, consilium damus per misericordiam Dei, in primitus pro uno die in pane et aqua, L psalmos, genuflectendo, aut sine flexu LXX psalmos, intra ecclesiam, uel in uno loco per ordinem psallat; et pro uno die ualent CC genuflexiones, uel unus denarius pro die ualet, et tres eleemosynas III pauperes ualent; quidam dicunt L percussiones, L psalm. pro uno die ualent. Id est, in hieme, in autumno et in uerno, C percussiones, uel psalm., et in estate, CL psalmos, uel percussiones. Item pro uno mense, quod in pane et aqua penitere debet psalmos in genu flexu, uel sine flexu, I, DCLXXX, et postea omnes dies reficiant ad sextam, nisi quarta et sexta feria ieiunet ad nonam. A carne et uino abstineat se, alium cibum postquam psallat, sumat. In II ann. remissior penitentia erit, de Natali Domini usque in Epiphania, et illos predictos dies qui suprascribuntur, qui impenitentie  non computantur. Item qui non potest sic agere penitentiam, sicut superius diximus, in primo anno eroget in eleemosyna solidos XXIII, pro uno anno in pane et aqua, donet in eleemosyna solidos XXII, et in unaquaque hebdomade unum diem ieiunet ad nonam, et alium ad uesperam, et III quad. in secundo XX solidos, pro tres annos XuIII solidos, quod sunt LXIu solidi. Potentes homines pro culpis criminalibus faciunt ut Zaccheus ait: Domine, omnium bonorum meorum dimidium do pauperibus, et si quid aliquid iniusti abstuli, in quadruplum reddam, et de mancipiis dimittam liberos, et captiuos redimat, et a quo die desinat peccare, non desinat communicare, sicut Apostolus ait: Qui per corpus peccat, per corpus emendat, hoc est, ieiuniis et uigiliis et orationibus ad Dominum, qui conuersus fuerit, et omne malum fecit, in effundendum sanguinem in furto, in fornicatione, in mendacio et iuramento, et omnibus malis; et postea Deo seruire uult usque in finem, III et II annos peniteat, uel quomodo sacerdos iudicet.  Ipse tamen cogitet de medicamento animarum, quomodo  suam uel eorum animas saluare ualeat in erudiendo, in docendo, sanum sermonem, quod qui bene ministrat, bonum gradum sibi adquirit apud eum qui est super omnia Deus benedictus in secula seculorum. Amen.



ITEM DE PRETIO ANNI uEL DIEI.

Primo anno quidam promiserunt quatuor triduanas interueniente una nocte. Alii aiunt, duodecim triduane, hoc est, semel in uno mense triduanas quidam dixerunt. Quidam uerberibus aut in uigiliis insistendo quatriduum; alii sic, alii uero sic. Pretium autem diei, hoc est agapen, duobus uel tribus pauperibus. Alii totum psalterium, id est, in estate, in hieme uero, et in uerno, uel autumno quinquaginta psalmos; quidam duodecim plagas, uel percussiones, uel plus minus, uel discernat tempora. Quidam in labore alieno, uel inflectendo quadraginta bis desinat, quadraginta ter desinat, CXX sexies desinat, et addetur X, secundo XX, superiori XXX, si labor  non sit.



PARAENETICORUM uENERABILIS BEDAE OPERUM SECTIO TERTIA, IN QUA CONTINENTUR EIUS CARMINA.





uITA METRICA SANCTI CUTHBERTI EPISCOPI LINDISFARNENSIS.





PROLOGUS AD IOANNEM PRESBYTERUM.

 Domino in Domino dominorum dilectissimo Ioanni presbytero Beda famulus Christi salutem.

Dici non potest, dilectissime in Christo domine, in quantum tua caritate afficiar, tuaque  presentia semper delecter, tue quoque sancte dulcedinis, etiam inter longi itineris quod inire cupis angustias, perenni memorie stimulo compungar. Unde tibi uel ad memoriam mee deuotionis, uel ad tue peregrinationis leuamentum, beati Cuthberti episcopi, que nuper uersibus edidi, gesta obtuli. Absque ulla enim dubietate confido quod tanti uiri comitatus multum felicitatis conferat. Nam illius et merentem dulcedo consolatur affabilis, et desidem compunctio cordis feruens excitat, et periclitantem intercessio firma defendit. Scire autem debes, quod nequaquam omnia gesta illius exponere potui; quotidie namque et noua per reliquias eius aguntur, et uetera nouiter ab his qui scire poterant indicantur. E quibus unum est, quod in meipso, sicut iam tibi dixi, per lingue curationem, dum miracula eius canerem, expertus sum. Si uero uita comes fuerit, et nostre dispositioni superna uoluntas fauendo annuerit, spero me in alio opere nonnulla ex his que pretermiseram memorie redditurum. Obsecro cum ad limina beatorum apostolorum, Deo protegente, perueneris, pro me intercedere memineris.



CAPUT PRIMUM. Proemium.


   Multa suis Dominus fulgescere lumina seclis
Donauit, tetricas humane noctis ut umbras
Lustraret diuina poli de culmine flamma.
Et licet ipse Deo natus de lumine Christus
Lux sit summa Deus, sanctos quoque iure lucerne
Ecclesie rutilare dedit, quibus igne magistro
Sensibus instet amor, sermonibus estuet ardor,
Multifidos uarium lychnos qui sparsit in orbem,
Ut cunctum noua lux fidei face fusa sub axem
Omnia sidereis uirtutibus arua repleret.
   Roma Petri Paulique iubar mirata gemellum.
Gaudet apostolicis semper uictura tropeis.
 Ast Asie lucem uerbis serit ore Ioannes,
Hauserat e Domini que pectore mystica ructat.
Bartholomeus Eoa uolat per regna triumphans,
Indomitosque armis lingua domat inclytus Indos.
Tu quoque Niliacos componens, Marce, furores,
Sicca euangelicis satias de nubibus arua.
Africa Cypriani dictis meritisque refulget,
Spernere delicias fuso qui sanguine suasit.
Pictauis Hilario multum radiata magistro,
Discutit annorum uera iam luce tenebras.
Constantinopolim Chrysostomus ille Ioannes.
Aurato nitide lustrat fulgore loquele.
Nec iam orbis contenta sinu, trans equora lampas
 Spargitur effulgens, huiusque Britannia consors
Temporibus genuit fulgur uenerabile nostris,
Aurea qua Cuthbertus agens per sidera uitam,
Scandere celsa suis docuit iam passibus Anglos
Hunc uirtutis honor iam primo a limine uite,
Aetheriumque decus signis comitatur apertis.
Cuius cuncta licet nequeam, tamen ultima malim
Commemorans operum uestigia tangere uersu,
Quis pateant interna sacre fundamina mentis.
Tu, rogo, summe, iuua, donorum Spiritus auctor:
Te sine nam digne fari tua gratia nescit.
Flammiuomisque soles dare qui noua famina linguis,
Munera da lingue, uerbi tua dona canentis.



CAPUT II. Quomodo puer Dei Cuthbertus per infantem sit predicto episcopatu admonitus.


    Alma Deo cari primo celestis ab euo
uita micat, famuli lator quem muneris alti
uera uocat Christus speciali ad gaudia dono,
Auriuagasque feri pompas contemnere secli,
Corque polo stabilire docet, quem denique dulci
Prima magisterio per tempora dirigit eui,
Quandoque prouectum sublimibus inferat astris.
Forte uago gracilis dum gramine luderet etas,
Intererat uacuis simul indoles alma palestris,
Subque leui etas sumpsit luctamine palmas.
Sed Dominus digno puerilia sensa magistro
Correxit; tenero nam de grege paruulus infans
uiribus admonuit dubiis ne fidere mallet,
Et festina breui consumere tempora luxu:
Sed stabilem Domini mentem firmaret amore.
    At puer infantis risit sacra famina nolens,
Octennis trimum despectus habere magistrum.
Qui genuit, et luctu faciem perfundit amaro.
Soluitur in lacrymas luctus, cunctique uicissim
Unius incertos satagunt abstergere fletus:
Nec ualuere tamen solatia rapta nouari.
Hunc pia complexum Cuthbertus ad oscula mulcet,
Obsecrans siccare genas, deponere luctus.
Excipit et mesto iustas de corde querelas:
Quid te, chare, leui subdis per inania ludo,
Quem Deus etherio sublimis honore sacrauit,
Preficiens populis, celi quibus atria pandas?
Ingenuum stadio nunquid concurrere seruis
Fas erit, aut uulgi antistes similabitur actis?
 Linque tuis ergo tam dissona friuola factis,
Deuotusque Deo sacrum coniungere pectus.
   Hec ait, et pueri grandeuum in pectore sensum
Spiritus instituit cunctum comes almus in euum.
Nec mirum, infantes mysteria pandere Christi,
Lactentumque sacer repleat si uiscera flatus,
Qui facit humanas asinam reboare loquelas.



CAPUT III. Quomodo genu dolente claudus effectus sit, et angelo medicante curatus.


   Paruulus interea subiti discrimine morbi
Plectitur, atque regit uestigia languida pino.
Cumque die quadam sub diuo fessa locasset
Membra dolens solus mitis puer, ecce repente
 uenit eques niueo uenerandus tegmine, necnon
Gratia cornipedi similis, recubumque salutat,
Obsequium sibi ferre rogans. Cui talia reddit:
Obsequiis nunc ipse tuis assistere promptus
uellem, ni diro premeretur compede gressus.
Nam tumet ecce genu, nullis quod cura medentum
Tempore iam multo ualuit mollire lagonis [a 1Kb] .
Desilit hospes equo, palpat genu sedulus egrum,
Sic fatus simile nitidam cum lacte farinam
Olla coquat pariter feruenti . . . . .
Hocque istum calido sanandus inungue tumorem.
Hec memorans conscendit equum quo uenerat, illo
Calle domum remeans. Monitus medicina secuta est,
Agnouitque sacer medicum uenisse superni
Iudicis a solio summo, qui munere clausos
 Restituit uisus piscis de felle Tobie.



CAPUT Iu. Quomodo uentis oratione mutatis, rates in Oceanum delapsas reuocauerit ad littus.


   Hinc sacra maiori firmatus robore corda,
Celsithronum didicit precibus pulsare Tonantem.
Est locus insignis fluuii super ostia Tini,
Eximio iam tunc monachorum examine pollens:
Qui ueherent dum ligna feri per terga fluenti,
Fluminis et uenti subito feriuntur ab ictu.
Quinque fuere rates, rapido que gurgite cuncte
Oceani cauum prone labuntur in equor.
Iamque oculis abstracta procul, uelut aliger undis
Mergulus innaret, paret per cerula puppis.
   Egreditur fraterna cohors, et poplite flexo
Aethera suscipiunt, uitam, pacemque precantes.
 Seruatur sed hoc [F. hec] puero uictoria [b 1Kb] lecto,
Qui tum forte alie iam stabat in obice ripe,
uulgus et innumerum grandisque caterua ridentum,
Gaudia nam reprobis sunt tristia fata proborum.
Noxia, qui dixit, linquamus gaudia, fratres,
Condoleamus et his quos uerbera mesta fatigant;
uel Dominum potius, qui flabra creauit et undas,
Oremus, dignetur iter donare salutis.
Rustica sed iustis dissentit turba suadelis;
Ille genu flexo uultu mox presserat arua:
Mutantur uenti, ratibusque in littora iactis
Erubuit letum uiso pro numine uulgus,
Glorificatque Deum, firmet qui uota suorum.



CAPUT u. Quomodo cum pastoribus positus animam sancti Aedani episcopi ad celum ferri ab angelis aspexerit.


   Hec inter, teneros letis dum collibus agnos
Pasceret, ecce uigil nocturnis cernit in hymnis,
Ignea sidereis fulgescere castra maniplis,
Atque polis sanctum rutile per gaudia pompe
Ferre animam, sociisque sopor quos presserat infit:
Heu! miseri lento premimur qui pectora somno,
Cernere nec uigilum celestia facta meremur.
Peruigil en modico magnalia tempore [c 1Kb] creui
Tanta Dei, bifores porte reserantur olympi,
Inditur etherie felix qua spiritus aule
Angelicis comitatus ouans, qui sidera flammis
 Transit, et Altithronum gaudet modo uisere Regem.
Antistes fuit iste reor, plebisue sacrate,
Summus in arce nitens, comitum quem flammea tantis
Excipit ethra choris, lucisque ad lumina uexit.
   Discite, pastores, uigili tutamine mandris
Insidias noctis, furuosque cauere leones,
uobis ut angelice pateant sacra carmina laudis,
Bethleaque Deum cernatis in arce potentem.
Hec memorans trepidas socio sub pectore laudes
Accendit, miranda fides rerum. Aedanus ille
Tempore decessit Domini orans letus ad aulam.



CAPUT uI. Quomodo idem Aedanus tempestatem nautis predicens, oleum quo mitigaretur dederit.


   Gesta sacerdotis huius ueneranda per orbem,
 Et doctrina nitet, memori narranda relatu.
Tangere sed breuiter exemplis sufficit unum.
   Presbyter undisoni quidam uada cerula ponti
Scandere iussus, adit supplex oracula uatis,
Seque suosque rogans precibus tutarier almi.
Antestes cui celsus ait: Petis equor ut altum,
Obuius aduerso insurget Septentrio flatu,
uenti sed fremitus, tempestatesque sonoras
Chrismate quod dederim promptim lenire memento.
Unguine tunc sumpto naute prepinguis oliue,
Aequora conscendunt, uelique patentibus alis
Sulcabat media puppis secura profundum.
Cum subito grauis instat hiems, furit undique pontus,
Tardans abrepte uestigia cepta carine
Immisso tandem pinguis medicamine gutte,
 Mansuefacta feros componens unda tumores
Pandit iter letum. uirtus sic una gemello
Effulget radio; dictis qui tristibus ante
Terruerat, prompto releuat solamine mestos:
Quique prophetali prefatur mente futura,
Ipse elementa suis refrenat turbida iussis.



CAPUT uII. Quomodo Cuthbertus, iter faciens, cibum caballo indice repererit.


   Rursus casta Deo Cuthbertus pectora plenus,
Ingrediens [a 1Kb] itiner, pluuio concluditur Euro,
Frigora quaque uolans percurrit sidera nimbus,
Diuertitque rigens ueteris sub tecta taberne,
Condiderat pecorum qua sola per auia custos,
Parieti et adnectit quo uenerat ipse caballum.
 Exspectansque udos Dominum componere flatus.
Diuinis horam dum sacrat laudibus almus,
Cernit equum subito ipsius decerpere morsu
Tecta case, fenique fluunt in fasce cadentis
Mista pio iuueni summo conuiuia dono:
Qualia siccato meruisti gramine quondam
Flammeus etherias uates qui scandis ad auras.
Ergo sacer calidi panis, carnisque superna
Iam dape pastus agit grates, positisque procellis
Carpit iter gaudens Christo comitante serenum.



CAPUT uIII. Quomodo angelum hospitio recipiens dum panem querit ministrare terrenum, celesti ab eo remunerari meruerit.


   Hinc maiora petens monachis Hrypensibus, almus
Corpore, mente, habitu factisque adiungitur; et mox
Ponitur hospitibus famulus, iustoque libenter
Subditus obsequio, celse de menibus aule
Cernere promeruit gaudens, et pascere ciuem.
Hospitis hic habitum medie sub tempore brume
Aduenit, uatisque humili de more receptus,
[b 1Kb] Aptos abluitur sacros, quique algida blando
Palmarum acclinis mulcet uestigia fotu;
Subnixusque rogat dignetur ut usque morari,
Defessus letis dapibus quo membra nouentur,
Ne frigusque famesque niuosaque flabra Decembri
 Ingeminent itiner longo sub calle rigentis,
Qui matutinis aduenerit algidus auris.
Atque reluctantem, summi per regna Tonantis
Adiurans, tandem sistitque famemque repellit,
Digreditur cupiens panem deferre calentem,
[c 1Kb] Hesterne quod tantum superessent fragmina cene
Conuiuam rediens querit, sed nulla uiantis
Signa pedum niueo quoquam conspexit in aruo.
Interiora petens roseo nidore referta
Repperit hec, mirum dictu! pariterque tuetur
Tres inibi e nitido fulgentes polline panes,
Talia dum pauido Cuthbertus pectore fatur:
   Cerno quidem, etheria descenderat hospes ab aula,
Cognatisque leuis se reddidit aliger astris,
Pascere, non pasci ueniens, et fercula portans,
 Qualia non surgunt nostre de germine messis.
Lilia nec caudent, nec sic rosa fulgida fragrat,
Nostraque mannifluo spernuntur mella sapore.
Non hec ergo meus tosto de uiscere fornax,
Sed, paradise, tuus gignit sacra munera fructus.
Nec mirum nostras diues quod respuit escas,
Perpetuum uite fruitur qui pane per euum.
   Nam uir mente Deo deuotus, et ore iocundus,
Sanctificos Patrum Domini sub laudibus actus
Commemorare solens, proprios quoque sepius infert,
Egerit etherio tantum quos teste triumphos.



CAPUT IX. Quomodo animalia maris, in quo pernox orauerat, illi regresso prebuerint obsequium, et frater qui hec uidebat, pre timore languescens, eius sit oratione recreatus.


    Interea iuuenis solitos nocturnus ad hymnos
Digreditur, lento quidam quem calle secutus,
Illius incertos studuit dignoscere gressus.
Ad mare deueniunt: collo tenus inditus undis
Marmoreo Cuthbertus, agit sub carmine noctem,
Egreditur ponto, genibusque in littore fixis,
Expandit geminas supplex ad sidera palmas.
Tum maris ecce duo ueniunt animalia fundo,
uatis et ante pedes fulua sternuntur arena:
Hinc gelidas [d 1Kb] uillu, flatuque fouentia plantas,
 Aequoreum tergunt sancto de corpore frigus:
Supplice tum nutu sese benedicier orant.
Qui parens uotis, uerbo dextraque ministris
Impendit grates, patriasque remittit ad undas,
Ac matutino tectis se tempore reddit.
   Hec comes ut uidit, perculsus corde pauore,
Semianimem curuo flatum trahit abditus antro.
At reuoluta dies noctis cum pelleret umbras,
Aeger adest uati supplex, genibusque uolutus
Se poscit Domino prece commendare profusa,
Inciderit mestam subito quod pondere noctem.
Num nostrum e speculis, dixit, tentando latenter
Lustrabas itiner? sed nunc donabitur error
Iam tibi poscenti, retices si uisa quousque
Decedam mundo. Summique exempla magistri
 Exsequitur, misso renouans qui lumine ceco
Precipit auctorem reducis celare salutis.
Tum prece languorem pellit, culpamque relaxat.
Inque dies meritis crescendi summa Tonantis
Gratia testis adest: pandunt miracula mentem;
Iamque prophetalis stellanti e culmine uirtus
Candida prerutilo irradiat precordia flatu.



CAPUT X. Quomodo nautis tempestate preclusis serenum mare ad certum diem predixerit, et orando cibos impetrauerit.


   Pictorum interea puppi defertur ad oras,
Sed reducem rigido tardant freta clausa Decembre.
Cumque fames, frigusque, marisque pericla furentis,
Nubila cum tonitrus, cum grando, polique micantes
Externo trepidos quaterent sub littore nautas,
    uenerat alma dies, natus qua corpore signis
Enituit Christus celorum gloria terris.
Ille, ut erat placidus, blando sic pectore fatur:
   Quid, rogo, tanta tenet nostras ignauia mentes,
Tam fera quin ullo scindamus uincula nisu?
Cernitis equoreo canescat ut aggere tellus,
Aer aquas manat, glacies mare, nox tegit ethram;
Corda fame tabent, hominumque iuuamina desunt.
Ergo Deum restat precibus pulsare supinis,
Rubra suis quondam pelagi qui limina pandit,
Nube domum, nimbo panem dat, pocula saxo,
Noctis et horriferas flamma duce discutit umbras.
Tanta dies presens cuius de munere dono
Promeruit, quaterna magi thesaura ferentes,
Mortalem, Regemque, Deumque tuentur et orant;
 Quo lauat ipse suo Dominus baptismate mundum,
Clausa diu reserans credentibus ethera seclis;
Dulcia quo fontes flagrant de gurgite uina,
Munere deque rubent Domini per pocula lymphe:
Sic quoque nostra Deo remeant duce prospera, credo,
Illum si rogitans firmet fiducia pectus.
   Hec ubi dicta, freti socios sub littore sistens,
Suerat ubi uigiles supplex iam ducere noctes,
Ceu decisa uidet piscis tria uiscera frusta,
Et genibus Dominum positis ueneratus adorat,
Laudibus accumulans fidei uenerabile donum.
Tot [a 1Kb] superant, uates, conuiuia solibus, inquit,
Conditor equauit; quibus actis, equora placans
 Nauigero patrium nos calle reducet ad aruum.
Tum laribus torrent epulas, gratesque gerendo,
Exhibita triduo recreant dape celitus artus,
Que noua mellito testantur dona sapore.
Iamque die quarto letis cessantibus austris
Blanda salutiferum capiunt trans equora portum.



CAPUT XI. Quomodo, iter faciens, aquila ministra, uiaticum et percepturum se esse predixerit et perceperit.


   Inde sacerdotis meritoque graduque potitus
Tendebat populos uite renouare fluentis.
Forte uie comiti, sed prescius ipse futuri,
Fare sodalis, ait, quo fercula sumere mens sit?
Hec et ego, dixit, dubio sub pectore mecum;
Prandia non tulimus uasis, domus hospita non est,
 Ieiuni fessique itiner complere nequimus.
Respondit senior: Domino si fidere discas,
Prouidet ille dapes, uatem qui pascere coruos
Iussit. Iam aspectas aquilam uaga flabra secantem?
Nos ualet hac etiam Omnipotens satiare ministra.
Dumque iter inceptum peragunt, uenere sub amnem,
Et uolucrem rubro que celsa sub axe uolarat
Marmoris in ripa residere tuentur. At altus,
Cernis, ait uatis, nostram super equora seruam?
Curre rogo, et Dominus misit que munera defer.
Attulit at piscem; medium secat, atque ministre
Parte famem pellit, firmant sua pectora parte.
Utque uiam superant iussis lymphisque salutis
Pandit iter populis, celi per regna uocandis.



CAPUT XII. Quomodo predicans populis phantasti, cum subito ignem diaboli et preuiderit uenturum, et uenientem exstinxerit.


   Tempore non alio pandens celestia terris,
Impia iam pulchre ludibria prodidit anguis.
Namque repente sacris immiscet talia dictis:
   Panduntur quoties uobis mysteria regni,
Cor decet attentum sensusque adhibere benignos,
Ne uaga pestiferi laudat [ledat] uos aura chelydri,
Qui sacra peruersus conamina uertere nitens,
Gaudet uel modica turbari nube fideles,
Ut nos alloquio Regis uisuque superni
Abducat fallax uilis quasi seruulus hostis.
   Hos inter monitus uacuo de fomite surgens
uicinas rapit ignis edax sine uiribus edes;
Quaque faces uolitant, uentus iuuat, it fragor astris.
 Exsilit elusum trepido phantasmate uulgus
Festinum, igniuomis unda succurrere tectis.
Nescia sed fusis fallacia cedere lymphis,
Ipsa sui leuitate perit, patriasque sub umbras
Pompa redit, uanusque uagis dolus abditur antris.
Confusi rediere domum; ueniamque precantes
Exorant proni uatem, fragilesque superbi
Se gaudent agnosse dolos; ac tela tyranni
Spiritus exstinxit, sacri que prescia uirtus.



CAPUT XIII. Quomodo flammas cuiusdam domus ardentis oratione restinxerit.


   Quin etiam ueri flammis crepitantibus ignes
 Arida diriperent tecti dum culmina quondam,
Incubuit precibus uentosque laresque retorquens
uoce pericla fugat, iuuenum que dextra nequibat.
Nec mirum uati fragilem cessisse caminum,
Igniferis Satane qui spicula torta pharetris
Aetherio suerat umbone relidere Christi.



CAPUT XIu. Qualiter demonium ab uxore cuiusdam necdum adueniens eiecerit.


   uir uenit ad procerem, trepidisque precamina supplex
uocibus ingeminat. Lethi sub limine coniux
Chara iacet, iam artus sensu fugiente rigescunt;
uita tremens tantum sub pectore feruet anhelo.
Mitte, precor, Christi modo qui mysteria portet,
Spiritus ante fugat quam pallida membra relinquat.
 Dumque parat iam [a 1Kb] uatis iter quem mittat in istud
, secreto numine discit
Non lethi commune genus, sed demonis atri
Seuitiam misere diris incumbere penis.
Se magis exhibuit, subeunt iter, ecce repente
Soluitur in lacrymas ductor, et pectore tristi
Sedulus horrescit ueniens, ne uatis amatam
Dilectamque diu uesano corda furore
Pressam si cernat, prisce suspicio uite,
Surgat, et antiquam ledat nota improba famam.
Namque ministeriis assistere sedula uatis
Consuerat, bibulasque aures prebere docenti.
Ille pio tetricas releuat solamine curas.
Quid gemis, et taciti liquefactus ab igne camini
 Ablueris tristi iam pectoris indice lympha?
Anne putas adeam chare cum tecta sodalis,
Illam posse capi nexu bacchante chelydri?
uinci qui crebris solitus conflictibus, et nunc
uictrici fidei gladio superabitur hostis.
Femina quin potius uenientibus obuia nobis
Istas excipiet sane iam mentis habenas.
Dicta fiunt: uenere domum, fugit efferus anguis,
Occurrit mulier sospes, dextraque prehendens
Frena, rogat uatem descendere adireque tecta
Dignetur famule, pandens noua dona salutis,
Eius ad aduentum fugiens ut cesserit [b 1Kb] hydros.



CAPUT Xu. Qualiter anachorisim meditatus, apud Lindisfarnenses monachos uixerit.


    Talia mirantum fragili ne laude superne
Celestisque exsors fame foret, abdita mauult
Secreti lustrare Deo, quo teste ualeret
Laudis ab humane liber munirier aura,
Cumque sui primo iussis antistitis actus
Fratribus exemplo uirtutis pandere callem.
Fit monachis socius, quos Lindisfarnea glauci
Insula clara maris refluis circumluit undis,
Inque breui qua plura nitens per signa coruscus
Erigit innumeros pulsis languoribus egros,
Hostis et atra crucis rutilo fugat arma tropeo.
 Que facie quamuis absens, sed pectore presens
Conterit, et fedo Christi domum ab hospite mundat.
Internam quid enim coner describere uitam?
Quam dulcis sermone, grauisue actibus, et quam
Accensam lacrymis [c 1Kb] acuarit ad ethera mentem,
Cum decus externum puri sit pectoris index!



CAPUT XuI. Qualem sibi in insula Farne pulsis demonibus habitationem fecerit.


   Tandem Farne petit senior, cupitisque potitus
Sedibus, indigenas patria fugat impiger atros.
Illa prius nam horrens larualibus insula flabris
Arcebat humana minis consortia cecis.
Quam Domini mox seruus adit; cruce territus atrox
Turbo fugit per inane uagi quasi portio fumi.
Illa serena tenens pereunte tyrannide regna,
 Terrestri etheriam sacer aggere condidit urbem,
Atque humiles celsis statuit sub menibus edes.
E quibus astriferum tantum aspectare cacumen
Posset, et a celso secretus Rege tueri.
Hec et ut in cunctis diuina patesceret almi
uirtus, missilibus firmauit menia saxis,
uix que bis terni ceruice subire potentes,
Ille sed asportans muris imponere solus
Sufficeret, summi dextra comitante Tonantis.



CAPUT XuII. Qualiter precibus aquam de arida produxerit, qui etiam bibendo quondam aquas in uina conuerit.


   Fontis inops fuerat locus hic, sed sanctus amenam
Excutit insolita precibus dulcedine lympham.
 Hec sacri media Cuthberti nata sub aula
Prebet adhuc cunctis suauem potantibus haustum.
Nec mirum hoc Domini famulum potuisse mereri,
Qui quondam saliente sitim dum pelleret unda,
In meracum latices ualuit conuertere nectar.



CAPUT XuIII. Qualiter a messe quam sua manu seuerat uolucres abegerit.


   Quique suis cupiens uictum conquirere palmis,
Incultam pertentat humum proscindere ferro,
Et sator edomitis anni spem credere glebis.
Dumque seges modico de semine surgeret ampla,
Tempus adest messis, rapide sed forte uolucres
Flauentes predare senis nituntur aristas.
Talia qui placidus seuis predonibus infit:
    Quid, precor, illicito messem contigitis ausu,
Que uestro sulcis non est inserta labore?
Pauperies an uestra meam transcendit, ut istud
Incuruam merito falcem mittatis in equor?
Quod si forte Deus iubet his instare rapinis,
Non ueto; sin alias, uos finibus indite uestris.
   Dixerat, et cessit mox plumea turba, nec ultra
Militis audebat Domini iam ledere [d 1Kb] iura,
Quem potius dulci pacis quasi federe nexu
Unanimemque sui generis redamabat amicum.
Nam teneras ceu pastor oues hanc ipse gerebat.



CAPUT XIX. Qualiter corui noxam quam uiro Dei intulerant, precibus et munere purgarint.


   Discindunt corui nigro sub crimine pactum,
Effringuntque domus, ruptoque e culmine culmos
In proprie gaudent transferre cubilia prolis.
Hos uatis cessare monet; spretisque suadelis,
Hospitium fratrum quid  laceratis? abite,
Huius et extorres patrie durate per euum.
Dixerat, et tristes abeunt, triduoque peracto
Alter adest uati, pedibusque uolutus et alis
Lugubre sparsis ueniam reditumque precatur.
Patrata qui pace redit, sociumque reuisit.
Tandem ambo ueniunt alacres, adipemque suillam
Secum digna ferunt uoti dona, unguine cuius
Calciamenta pius mollire ualeret, et exin
 Innocuo condunt illic sua tecta paratu.
   Quid fera pretumido ceruice superbia ferues?
Cerne uiam corui, et cecum depone furorem,
Qui precibus noxam fletuque et munere purgat.
Nec pudeat uite uolucrum de pectore formam
Sumere, cum moneat Sapientia: Respice calles
Quos formica terat, sensumque addisce sagacem



CAPUT XX. Qualiter eius necessitatibus etiam mare seruierit.


   Quid referam equoreas iusto famularier undas,
Obsequiumque illis elementa impendere, qui se
Imperiis subdunt deuota mente supernis.
Namque suis casulam structurus ibi usibus aptam,
Quam [a 1Kb] bases a ponti fulciret parte, rogabat
 Conueniens operi fratres adducere lignum.
Qui obliti rediere, maris sed proximus estus
Attulit; et, mirum dictu! iam limine in ipso
Quo fuerat corde illius, fundamina tecti
Pandere deposuit, hominumque obliuia pontus
Increpat, et nautas sua concutit unda pudore.



CAPUT XXI. Quomodo multis ad se uenientibus monita dans salutis, fragiles exposuerit antiqui hostis insidias.


   Fama citat multos uatis pia querere dicta,
Et bibulas adhibere sonis celestibus aures,
Quos uaria cordis fessos a clade leuaret.
Mitis at ille sacro renouans solamine mestos,
Gaudia summa poli cunctis fluxosque caduci
Commemorat luxus secli, uariasque malignum
 Tendere decipulas, Domini qua nudus amore
Labatur misere sensus; sed tela fidei
Perrumpant uacuas nullo discrimine fraudes.
   Me quoties, inquit, celsa de rupe nefandi
Precipitem mittunt! quoties ad pectora saxa
Acta rotant! nullo noceor sed hostis ab ictu,
Credite, nec lesit summas offensio plantas,
Nec modicus saltim tetigit precordia terror.
Nec quasi summa mee stupeatis culmina uite,
Blanditias quod ego luxu fallente superbas
Calce terens, Domino cupiam secretus adesse.
Arctior est monachi, que semper subdita iussis
uita sub imperio seruit deuota parendi,
 Excubiasque, famemque, preces, manuumque laborem,
Ad uotum gaudent proni frenare regentis.
Me quorum multos uite per culmina noui,
Perque prophetatis radios preire sophie,
Boisilus e quibus est Mailrosi gloria cetus,
Quem totam memini quondam mihi pandere uitam,
Que me uenturi restabat in ordine secli,
Unius et solum [b 1Kb] superat sententia uerbi,
Quam cuperem nunquam, faciat Deus arbiter orbis.
   Hec sacer aiebat senior, quia prescius ipsum
Pontificem altiloquo predixerat ore futurum.



CAPUT XXII. Prophetia eiusdem de uita Ecgfridi regis, et episcopatu suo.


   Cumque pium cuncti gauderent uisere uatem,
Eius et oratu cordis componere fluctus;
 Ecce alios inter signis sublimibus acta
Regia [c 1Kb] uirgo uenit, regis que sponsa perennis
uirgineos, paradise, tui sub gaudia regni
Mater casta choros generat, uatemque precatur
Dignetur famulam monitis firmare supernis.
Annuit, et, pelagi superato gurgite, puppi,
Progreditur, dictisque illam dum affatur amicis
Femineis subito rogitat sic anxia curis.
   Iam claret meriti te pre fulgore nitentis
Prescia uenturis intendere lumina seclis.
Dic ergo, adiuro summi per regna Tonantis,
Ecgfridus imperium quod sit recturus in euum?
uera cui dubio pandit sermone prophetes.
   Regna uocas longeua uirum, que quamlibet annis
 Centenis extenta, breui claudentur in hora,
Et nichili unius luxus reputabitur anni,
Mors ubi languentes diffunditur atra per artus.
   Que gemit, et lacrymis presagia tristia deflens,
Quem, rogo, linquet, ait, regni qui sceptra gubernet,
Cum fratre et nato careat? Cui talia uatis:
Cernis ut hoc pelagus late uaga regmina fundat?
Forsan et hec inter Dominus sibi seruat, et huius
Qui regat imperii lectus moderator habenas,
Ecgfridus utque tibi fratris nectatur amore.
   Audet adhuc supplex uirgo pulsare prophetem:
O uariis hominum finduntur pectora curis!
Pars [d 1Kb] nancto gaudet mortalis culmine pompe.
Pars cupiens gazas luxu populante fugaces
Pauperiem nullo deponit fine perennem.
 Tu licet oblatum mundi contemnis honorem,
uilibus et mauis secretus condier antris.
Pontificis summi quamuis potiundus honore,
Quo nil nostra gerit merito sacratius etas.
Non ego, respondit, dignum me tanta subire
Culmina, iam fateor Domini sed dextera nullis
Effugitur celi terreue marisue latebris.
Qui si tanta gradus iubeat me pondera ferre.
Credo breui laxet, transacto et forte duorum
Curriculo annorum absoluar, rursumque adunatis
Gaudens secretis reddar. Sed tu quoque nostrum
Aelfleda colloquium perpes reticere memento,
Absoluar donec uinclis et carcere carnis.
    Nec mora, ueriloqui complentur in ordine dicta.
Ecclesie iussis, precibus, lacrymisque coactus,
uatis et ipse genas luctu perfusus amaro,
Dulcibus extrahitur latebris, populisque regendis
Preficitur, modio lateat ne tecta lucerna,
Sed iubar alticomum Domini diffundat in edem;
Ecclesiam gemino qui rexit episcopus anno,
Et priscis properauit ouans se reddere [a 1Kb] lustris.
   Utque satis fieret uatis per singula dictis,
Sol magnum expleuit solitis sub mensibus annum,
Pictorum infesto dum concidit Ecgfridus ense,
Et nothus in regni [b 1Kb] frater successit honorem,
Scottorum qui cum uersatus [c 1Kb] in incola terris
Celestem in tanto spirabat corde sophiam.
Nam patrie fines et dulcia liquerat arua,
 Sedulus ut Domini mysteria disceret exsul.
Huius nunc Tyrio uenerabile pignus in ostro
Iure datas patrio sceptri iam tractat habenas.
Utque nouus Iosia fideque animoque magis quam
Annis maturus, nostrum regit inclytus orbem.



CAPUT XXIII. Quomodo in episcopatu monasticam non deseruit uitam.


   Ergo sacerdotis summi fastigia nactus,
Mente manu fulget Cuthbertus et ore coruscus,
Commissosque greges precibus monitisque tuetur.
Pauperibus qui diues, inops sibi, blandus amaris,
In turbis monachus; neque enim uel tegmina sueta,
Arida uel eremi mutari fercula curat.
uirtutum titulis auget miracula mentis,
Que lyrico liceat cursim contingere plectro,
 Ne potior lassis generet fastidia uersus.



CAPUT XXIu. Quomodo uxorem comitis per presbyterum suum aqua benedicta sanauit.


   Doctor ubique pius celestia dona ministrans,
Per comitis tulit arua gradus, quem languida coniux
Tristabat perpessa luem lethoque propinquans.
Alma salutifere cui uatis munera lymphe,
Presbytero famulante, dedit, tabemque remouit:
Moxque illi obsequium prebebat femina sospes.



CAPUT XXu. Quomodo puellam chrismate perunctam a dolore capitis laterisque curauit.


   Tempore non alio laterali tacta dolore
uirgo premebatur, capitisque grauedine fessa,
Aegra diu gemuit: sacro quam chrismate tinctam
Antistes rediuiua nouat per dona salutis.



CAPUT XXuI. Pane a uiro Dei benedicto sanatur infirmus.


   uir pater ipse domus morbo depressus acerbo
Cogit amicorum suprema ad fata cohortes.
Conueniunt plures: cui forte ibi protulit unus
Quem sibi quondam almi doctoris dextra roganti
Sacrarat dederatque pio pro munere panem.
Intingunt lymphis potandum, suscipit eger,
Moxque medelifero morbi cessere sub haustu,
Laxatosque salus rediuiua subintrat in artus.



CAPUT XXuII. Oblatum in itinere iuuenem moriturum oratione reuocauit ad uitam.


   Nam commissa uigil dum lustrat ouilia pastor,
Ecce [d 1Kb] iteris medio iuuenis torpentia lecto
Membra ferunt, egre suspiria seua trahentes,
Utque iuuet miserum rogitant. Qui protinus omnes
Eiicit, et precibus languentes impiger artus
Erigit et comitem sociis mirantibus addit.



CAPUT XXuIII. Tempore mortalitatis morientem puerum matri sanum restituit.


   Tempore quo pestis uastabat dira Britannos,
Dona sacer celestia spargit ubique salutis.
Ferre uidet mestum nati moritura parentem:
Funera seminecis compassus et ipse dolenti
Basia dat puero, matremque affatur amaram:
 Linque metum lacrymasque, puer sanabitur iste,
Et tua tota domus mortis hac sorte carebit.
Cuius dicta salus puerique domusque secuta est.



CAPUT XXIX. Quod omnia gesta illius enumerari non possint.


   Dicere quid coner que nullo edicere uersu
Sufficiam? Quoties languorum tabe peresos
Inualidosque potens iam uerbo erexerit artus,
Quotque focos febris sacra represserit unda,
Qualiter egestas fontano e gurgite lymphas
Fecerit in letum uini transire saporem!
Spirituum quoties per deuia fugerit horror,
Cuthberti consueta minis se linquere fassus
 Pectora, et igniuomas barathri sub cogier umbras,
Absentisque etiam penis se plectier atris!
uirtutesque sacri numero quid prendere certem
Tanta prophetalis quem gratia fulsit honoris
Iam puroque poli qui peruolat ethera uisu?



CAPUT XXX. Interitum Ecgfridi et militis ipsius, quem predixerat futurum, in spiritu uidet absentem.


   Pictorum interea premeret dum regna duello
Ecgfridus, atroces misero iam fine furores
Cedere mente uigil satis prospexit; et ora
Perfusus lacrymis, suspiria fundere crebra
Ingeminat, nunc arua tremens nunc ethera cernens.
Forsan, ait, noster confecto miles agone
Sortitur Domino decretum iudice finem.
 Planius hunc rogitant euentum dicere pugne,
Agnita qui dubia sic celat uoce pericla.
   Cernite, filioli, nouus ut stupor era turbat
Nam Domini secreta latent arcana, nec ullus
Sufficit Altithroni uestigia prendere Regis.
Non multi fluxere dies, cum dira nefandam
Fama necem caneret plebis procerisque, sub illa
Confectam merens qua uatis dixerat hora,
Absentem cernens quam creuerat ante futuram,
Rectoris cum uirgo rogans perquireret euum.



CAPUT XXXI. Quomodo uir Dei Hereberhto anachorete obitum illius predixerit, comitatumque illius a Domino precibus obtinuerit.


   Tunc uenit Hereberhtus, erat qui nexus amore
Precipuo uati, illiusque per auia celsa
Edoctus monitis uitam secretus agebat;
Sed cupiens solitis sacri firmarier [a 1Kb] orsis.
Qui dum sidereis uerbi deuota uicissim
Corda rigant dapibus, Cuthbertus talia iungit:
   Nunc decet hunc epulis et lingue ducere festis,
Frater amate, diem, semper quia pectore nexos
Nos Genitor rerum facie coniunxit, et ante
uisere nos tribuit lethi quam iure, resolui.
Idcircoque poli callis nunc ore petendus.
Toto nunc animo pulsanda est ianua uite,
 Dum licet ethereis succendere mutua flammis
Pectora. Nam properans lethi me tempus adurget.
   Ille ubi percepit uenerandi dicta prophete,
Corruit, obsecrat, meret, lacrymatur, et infit:
Me, rogo, ne linquas, carique memento sodalis,
Aurea ne rutili penetres cum limina regni,
Carnis ego tenear solus sub carcere clausus:
Dignius alta poli famulo comitatus adibis
Regna libens; ideo supplex deposce Tonantem,
Ut parili terris premimur qui mortis in umbra,
Aeterne pariter lucis migremus ad oras.
Incubuit precibus uatis, sociumque gementem
Exorat siccare genas, deponere fletus,
Se precis auditu, Domino miserante, potitum
Quid morer? unius ambo sub lance diei
 Decedunt mundo, Dominique feruntur ad aulam.
Longo sed torrens Hereberthus membra camino,
Ignea decoctum tandem super ethera flatum
Emisit, credo flammis ut mundior illis
Aequaret socium, iuncto qui sidera passu
Scandentes, iuncta mercede fruuntur in euum.



CAPUT XXXII. Animam cuiusdam qui de arbore cadendo mortuus est, ad celum ferri conspexit.


   Sederat ad mensas, epulis sed pastus Olympi,
uatis ab humanis subito secernitur escis,
Concutit ossa pauor, tremefactaque dextera cultrum
Linquit, et attonito uibratur corde timore.
Aelfleda perquirit que forte assederat illi,
Forte recens ueniat tanti quo causa tremoris.
uenerat angelicus, respondit, ab ethere cetus,
 Deque tuis secum prelecto milite castris
Aurea dulcisonis remeabat ad astra triumphis.
Inquirit nomen. Cras mystica, dixit, ad altar
Obtulero cum sacra mihi, nomenque modusque
Quo petit astra, tuis pandetur in ordine dictis.
Quo misso festina suos cursore per omnes
Iam tandem mane ediscit, uatique sacrandis
Intento uotis precibusque, renarrat ad aras,
Frondiferi quemdam nemoris dum scanderet alta,
Cederet ut pecori arboreo de pabula cono,
Deciduum membris animam posuisse solutis,
Illoque humanis ablatum in tempore rebus,
Quo sacer etherias raptum cernebat ad auras.



CAPUT XXXIII. Post duos annos episcopatus uitam repetit solitariam.


   Ecclesiam gemino qui postquam sedulus anno
Pontificis de iure regit, uerbique fluentis
uiuida prata rigat, tanti uenerandus honoris
Linquere perstat onus, eremique reclusus arena
Malebat Satane tetricis pulsarier armis,
Quam imperiti uacuos uulgi captare fauores.
Desidiam generat quia laus blandita clientum,
Perpetuis ac lucta beat perfecta coronis,
Maxime presagio admonitus cum spiritus orsis
Mortis adesse sibi gauderet tempus, et almam
Secretus cuperet mentem renouare, priusquam
Fluctiuagis secli curis defessus obiret.



CAPUT XXXIu. Languens in ipsa insula corpus suum poni precepit, simul et de gloria posthuma commemorans illius.


   Quem dilecta sacris mox reddidit insula muris,
Tangitur ingenti sensim pia membra dolore:
Inque dies instans cum incresceret ossibus ardor,
Dulcibus egreditur castris, sociamque cateruam,
Que fesso gaudebat ouans seruire parenti,
Blandiloquis studuit creber firmare suadelis:
   Discite, filioli, fragilis retinacula secli
Rumpere, et eternas animo iam condere gazas.
In dubio pendet contemptus honorque caducus
Stamine, quo discunt meritis pia pectora iustis
Haudquaquam uolucri sub tempore querere laudem,
Quo nemo latebras clausi uel noscere cordis
Preualet, inuentis uel digna rependere gestis;
 Puro sed uisu portam speculantia regni
Quod dabit etherie dignis Rex inclytus aule,
Condere oliuiferis malunt sua lumina uasis.
En me sidereas animo spirasse supino
Iam stupuistis opes, sed pectoris abdita soli
Claustra patent Domino, carnis que pondere rupto
Incipient certis iam credo patescere signis.
Sed, precor, insistens pulsat quia limina lethum,
Hos ut in his tumulo mandetis menibus artus:
Spero licet flabris gelidisue absumar in undis,
Obuius in puncto Christo ueniente resurgam.



CAPUT XXXu. Grauiora se dicit in extremis superasse certamina.


   Talia dum senior socias iteraret in aures,
 Precipit ad tempus [b 1Kb] remeant. Qui cerula puppi
Exsuperant, fratrumque trahentes agmina secum.
Quinque dies postquam clausi feruentibus undis
Tardarant, tandem redeunt, ac supplice fletu
Impetrant cari secum genitoris ut artus
Condere iam liceat. uatis quibus hec superaddit:
   Qui cupit altithronum uictor conscendere regnum
Turpiter infecto deuitet cedere bello,
Et magis extremi neui superatus agonis,
Iam prope perceptis fraudetur ab hoste coronis;
Qui longo nitens uacuare labore fideles,
Ultima iam maiore quatit sub tempora pulsu.
Denique me crebris primeuo a flore nefandus
 Insidiis agitabat, et hec modo quinque dierum
Pugna dolos superat transacti temporis omnes.
Sed facile infandi, Christo duce, tela repressi,
Cum nec parua cibi potusue alimenta darentur,
Tabenti licet ista loco nec membra mouerem.
uos quoque celsa, precor, seruetis iura perennes,
Celestis Patrum uobis que regula cauit,
Ipse uel exiguis fueram que promere dictis,
Dum sata que proceres summi seruere rigarem.
Quamlibet et rapidis assurgat turbo procellis,
Omnia ferte fide, regni ui queritur aula.
Fundatique petra grauibus ne cedite nimbis:
Torrentum furias, Aquilones temnite seuos,
Ultima iamque Patris maneat sententia cordi.
Expedit istius patrie uos linquere fines,
 Limite quam trepidos mentem deflectere ab illo,
Quem sacra diuinis depinxit littera chartis.
Nec quia multorum cineres locus iste sepultet,
Aurea flagranti peterent qui sidera cursu,
uos fauor aut uacue tentet uaga gloria laudis.
Illi nam meritis gaudent super astra coronis.
Haud aliter nostris stadio nos currere plantis
Conuenit, et propriis brauium comprendere palmis.
Nec loca propter homo merito uenerabilis exstat,
Sed locus ob homines exstat uenerabilis almus.
Meque mee rogito nunc indite menibus urbis,
Instat enim tempus carnis quod debita soluam,



CAPUT XXXuI. Quomodo ministrum suum a profluuio uentris sanauerit.


   Talibus attoniti lacrymant rogitantque gementes,
 Saucia secretis condat ne membra latebris:
Sed lethi et uite confinia summa tenentem
Fraterno coram releuet solamine flammam.
uel sacra suscipiat saltem sub tecta ministrum,
Qui obsequio fragiles procuret sedulus artus.
   His motus uertit dum lumina blanda per omnes,
Aspiciens fratrem longa cui clade grauato
Tabida marcebant exhausto uiscere membra:
Hic, si uultis, ait, subeat mea tecta, mihique
Labe sub hac fesso solamina prestet amoris.
Qui uatem comitatus adit mox limina sacra
Occurrens, inopina salus complectitur egrum,
Depulso languore sinus, dignumque [a 1Kb] salutis
Cedere non ausos penetrare sub edita morbos.
 Nec mora sospes abit qui intrauerat eger, et illic
Presbyterum immittit digne Cuthbertus, ut illo
Sidera teste petat, quo uitam teste regebat.



CAPUT XXXuII. Percepto uiatico, inter uerba orationis spiritum reddidit.


   Iamque soporata torpebant omnia nocte,
Excubiis uigiles premeret dum Farne tenebras,
Quaque preces resonant modulis, fremit insula psalmis;
uatis et ipse sue pregustans gaudia palme,
Aethereis expandit ouans sub laudibus umbras.
Ast ubi flammicomos ardescens lucifer ortus
Attulit, ecce sacer residens antistes ad altar
Pocula degustat uite, Christique supinum
 Sanguine munit iter, uultusque ad sidera et almas
Sustollit gaudens palmas, animamque supernis
Laudibus intentam letantibus indidit astris.



CAPUT XXXuIII. Quomodo iuxta prophetiam psalmi quem eo moriente cantauerunt, Lindisfarnenses sint impugnati, sed Domino iuuante protecti.


   Presbyter egrediens uatis pia funera mestis
Depromit sociis, tum forte canentibus hymnum
Hunc querula sub laude: Deus nos alme repellens
Destruis iratus, saluasque misertus ab hoste,
Arua moues, turbasque potens, et territa sanas
Propinasque tuis pretristia musta; sed hostis
Te duce bella ruunt, tu noxia comprimis arma,
Libera ut electi potiantur luce per euum.
Indice tum flamma Lindisfarnensibus illam
 Qua uigil e speculis pernox seruauerat horam,
Aetherias pandunt uatem penetrasse sub auras.
Qui iam nocturne tum forte sub ordine laudis
Ipsi etiam mirum eiusdem modulamine psalmi
uerbera mesta sequi Domini pia dona canebant.
Nec suspecta diu tardant presagia, nam mox
uatis honorifico mandantur ut alma sepulcro
Altaris dextro sub condita marmore membra;
Insistens Aquilo, niueis confisus in armis,
Hinc atque hinc adeo Lindisfarnea perosis
Tecta quatit flabris, ut nobilis illa parentum
Progenies fesso titubaret stamine rerum.
Cedere iamque loco quam extrema subire pericli
Eligeret; nec iam longum manet ira, sed almam
Eadberchtus renouat sedato turbine pacem,
 Dispersosque sacrum reuocat sub ouile bidentes:
Prescius et lyrico resonabat ut ordine psalmus,
Pontificale decus plebisque instaurat honorem.



CAPUT XXXIX. Quomodo corpus ipsius post undecim sit annos sine corruptione repertum.


   Conspicuique sacer solio Patris inditus heres,
Undecimi postquam cursum transcenderat anni,
Complacuit cineres tumuli de sede beati
Elatos coram gremio leuis inderet arte.
Sed canit ut psalmus, quia mors pretiosa piorum
Ante Deum, [b 1Kb] retinet calicem qui haurire salutis
Contrepidant celsi tutati nomine Regis.
Rursus et ut summo resonat lyra mystica cantu
Nec sanctum dabis, Alte, tuum corrupta uidere
 Aurea luciflue pandis cui culmina uite,
Humanis diuina nitent miracula membris
Et Domini celso fulget que iure potestas
Paricipi fidis donatur munere seruis.
Intemerata sacro promuntur membra sepulcro,
Nescia quam noxe tam dire immunia labis.
Nec durum ac rigidum seua seu morte grauatum,
Sed ueluti placidum capiunt dum pectora somnum,
Flexile iam tota corpus compage uidetur.
Nec minor eximie renitebat gratia uestis
Incorrupta solo sancti que texerat artus.
Hanc findi placuit medium pia membra receptant.
Seruatur medium signi memorabilis index.



CAPUT XL. Quomodo corpus Eadberti episcopi in tumulo uiri Dei ponentes, sarcophagum illius desuper posuerunt.


   Eadberhtus postquam rerum miracula dignis
Laudibus extulerat, uersu memorabar ut olim
Illius egregios referens antistitis actus,
Febribus excoquitur, placidumque ad sidera flatum
Emittens, patriam conscendit corpore sedem.
Desuper at celse splendor componitur arce
Immortale decus, cohibens que martyris almi
Prefulget mirum celestibus inclyta signis.
Morborum fugiunt labes, furor impius atri
Demonis; assistit uiuensque solebat ut ante
Signorum monstrare iubar, modo sic quoque passim
Spargitur et functos uirtus miranda per artus.



CAPUT XLI. Puer demoniacus humo cui lauacrum corporis eius infusum erat in aqua missa sanatur.


   uir quidam nati misere quem ceca furore
Demonis ira terens seuas effundere uoces
Compulit, et proprios consumere morsibus artus,
Membra per almorum rogitans sacra busta ferebat,
Pendere nec petitam sancti uoluere salutem,
Cuthberto potior uirtus ut celsa micaret.
Tum pueri quidam fletus uagitumque perhorrens
Ad Patris auxilium fidus concurrit amati,
Nouerat alma sacri functos que lauerat artus
Patroni quondam, terris ubi reddita lympha est.
Inde rapit grandem modico de [a 1Kb] rure salutem,
Immiscet latici, dictis sacrauerat almis:
Dat potum puero, stridor mox cedit amarus,
 Nec mora plena salus redit. Ipse superna uerenter
Munera collaudat, letoque per omnia passu
Cuthberti cunctis donum uenerabile pandit.



CAPUT XLII. Aegrotus ad tumulum eius orando sanatur.


   Alter morbigeni consumptus ab igne camini
uix famulis manibus sanctam deducitur alti
Martyris ad tumbam, genu ponens obsecrat illis
Eripiat uinclis tanti uox alma patroni.
Surgit et, etherii firmatus munere doni,
Libera sospitibus ponit uestigia plantis,
Perque dies prisce recipit iam dona salutis.



CAPUT XLIII. Oculos quidam languentes orario illius attactus sanauit.


    Tegmina quin etiam consortia corporis almi
Munere participi medica uirtute redundant.
Lumina nam cuidam dolor et caligo pererrans
Dum premeret, sancti accipiens oraria uatis
His orbes tangit geminos, reducemque saluti
Mox aperit callem uenerande gratia uestis.



CAPUT XLIu. Paralyticus calceamentis eius sanatur.


   Ast alius resoluta graui cui pondere membra
Officiis iacuere suis deserta, cuique
Irrita longeuos auxit medicina dolores,
Calceamenta sacras tandem que Martyris almi
uestierant plantas plantis circumdedit egris.
Mox primas suauis tenebras mitescere somnus.
 Seruus enim celse induerat sacra dona medele;
Fecit, et interno firmatis robore neruis
Palpitat alterno leta inter somnia gressu,
Aequore deserti ludunt ceu littore pisces.
Euigilans baculo rediuiuos erigit artus,
Ac matutinas stando persoluere laudes
Incipit, et prisco solidatus membra uigore
Diuinam collaudat opem, iustasque Tonanti
Offert sidereo sanus pro munere grates.



CAPUT XLu. Quod tegmine parietis eius infirmi curentur.


   Nec sanctum etherio uacuatur munere tectum,
Quo sacer astra petens corpus exsangue reliquit.
Nunc quoque sed solitam partitur ubique medelam,
Altaque mirentur proles Dauidica templi.
 Tecta sui, gemmis quoniam stellantibus ethram
Equiparent, fuluisque micent redimita figuris.
Plus sed ego uatis humili sub domate mirer
Pelliculam, sanctus fragilem qua texerat anglum,
Ne pluuia aut Boree penetrabile frigus adurens
Inrueret passim, precibusque ardentia castis
Corda fatigaret; nec me sententia fallit.
Namque opus hoc Salomon fuluo quod fecerat auro,
Chaldea petrarum obtexit, heu! flamma ruinis.
At sacra Cuthberti appendit que dextera uela,
Munera Felgeldi patulum diuisa per orbem
Latius ingeniti fundunt medicamina doni;
Clarescitque chalybs libyco pretiosior auro,
Pellis et Eois precellit fulgida gemmis.
 Tertius hic proceris seruat nunc castra, beatum
Alta secuturus heres ad regna Parentem.



CAPUT XLuI. Quantum Oedelwoldus successor uir Dei uirtutes suas celare studuerit.


   Hos nam inter medius sociis non segnior almis,
Oedilwalde, sacras rexisti prouidus arces
Quem raro proprias aiunt uoluisse cuiquam
Pandere uirtutes, toruique cruenta chelydri
Tela quibus uictor confregerit obuius armis.
Unde manet longum memorabilis illa beatis
Incaute prolapsa semel sententia labris.
Forte sacer fidam monitis celestibus aurem
Dum rigat, accipit has socio de pectore uoces:
Que, rogo, causa tuo toties quod ab ore fluentem
Perrumpant uarientque silentia crebra loquelam,
 Et mediis statuat metas obliuio dictis?
Cui responsa pius paucis ita reddidit heros:
Hoc te, dulcis amor, fixo memorique perennem
Corde tenere decet, studeat nisi quisque bidentum
Funditus alloquiis auertere sedulus aures,
Non queat etherias inter dare uerba cateruas,
Pandere nec letis celi concentibus aures.
   Dixerat, et trepido perculsus corda timore,
Singultu afficitur, feruens ac pectora pugnis
Casta ferit, tandemque gemens erumpit in istam
Perfusus lacrymis post mesta silentia uocem:
Obsecro te supplex summi per sceptra Tonantis
Hec cunctis ut dicta tegas, moribunda quousque
 Membra solo reddam, gradiarque in calle parentum.
Sic sua summa sacer conclauibus abdere quamuis
Mallet, ab etherio panduntur munera teste.
   At pia Cuthbertus memorans sepe acta priorum,
Aetheria sub laude sui quoque Christus agonis
Ut fuerit socius, fuerat subnectere paucis.
Sicque duos uario iam munere spiritus idem
Lustrauit per dona uiros, atque etheris alti
Tramite diuiso regnum prouexit ad unum.



CAPUT XLuII. Qualiter anachoreta Felgeldus ibidem sit a uultus tumore mundatus.


   Ergo age, Felgeldus largitor muneris almi
Prima salutiferi ipse capit documenta uigoris.
Cui pridem facies informi tacta tumore,
Squalens, at rigido dum solus in abditur antro,
 Latior ingenito surgit de fomite flamma,
Atque genas maculis liuor respergit adurens.
Qui noua pro ueteri dum culmina pangeret ede,
Illud ouans fesso direptum a pariete uelum
Partiri docuit fide spes certa salutis.
Primaque dum lymphis corrigia tinguitur almis,
Peruia cornigero pateat quo semita ferro,
Exsiliens lasciua sacro de gurgite gutta
Lumina respersit sancti, uultumque rubentem.
 Ille citus dextra lymphas abstergere curans
Miratur pestem stupefactus abisse, foresque
Pandere iam reduci sana sub fronte medele.
Et ne forte putet mendum me dicere quisquam,
Teste Deo dicam, quia presbyter ista fidelis
Pandebat uatis fidam cui fatus in aurem.
En, inquit, nosti faciem quia presserit olim
Labis [a 1Kb] acerba meam, sed iam modo gratia Christi
Cuthberti meritis placauit tristia flagra.
Mitte manum, et tangens me dicere uera probato.
Clausus namque oculi non quibat acumine cerni,
Fecerat et priscam morbo fugiente salutem.
Adfore temporibus persensit ab ethere sanctus.


Oratio Bede beati presbyteri.

   Hec tibi, cunctorum largitor Christe bonorum,
 Dona tui obtulimus summo de munere doni,
Magnaque pro modicis libantes gaudia dictis
Sanctorum attigimus certamina celsa tuorum:
Sperantes illis exoratoribus, ut tu,
Sidereo dignos qui iustus in axe coronas,
Indignis mitis laxes uel debita nobis.
Ultima sufficiunt illius in edibus aule
Premia, qua cunctos tua uisio, Christe, beabit,
uita manens castis lumenque salusque per euum.





PASSIO SANCTI IUSTINI MARTYRIS. 


    Quando Christus, Deus noster, natus est ex uirgine,
Edictum imperiale per mundum insonuit,
Quatenus totius orbis fieret descriptio:
Nimirum quia in carne tunc ille apparuit,
Qui in celo uniuersos electos ascriberet,
Quos sacre commendauisset fidei professio.
Quam qui digne obseruarint, cum bonis operibus,
Que sunt uelut quidam census domino amabiles,
Ciuitatis describuntur celestis municipes.
Quos census uterque sexus, omnis etas exhibet,
Ut testatur plurimorum martyrum exercitus:
Non solum constans ex uiris, uerum et ex feminis;
Nec euo tantum mature subibant martyrium,
Sed et multos propter Christum et fidem catholicam,
 Legimus fuisse passos in etate tenera:
Ex quibus sanctus Iustinus, nouennis puerulus,
Qualiter per passionem migrarit ad Dominum,
Sequens textus demonstrabit scire cupientibus.
Dum crudelis Diocletianus Romani imperii [a 1Kb]
Simul cum Maximiano, teneret monarchiam,
Talis est in Christianos mota persecutio,
Ut darentur ad penarum uniuersa genera,
Ubicunque comprehendi aliquem contingeret,
Quem huius professionis obligaret titulus.
Et ne quisquam potuisset contutari latebris,
Ubique componebantur hoc modo insidie,
Que euntes compulissent in ius idolatrie.
Non illis emendi quidquam aut uendendi copiam.
 Nec ipsam haurire aquam dabatur licentia,
Antequam thurificarent detestandis idolis.
Ea tempestate fuit quidam prefectus in Gallia [b 1Kb] ,
Perfidus, ferox, immitis, Christi nomen odiens,
Et in Christianos furens, Riciouarus nomine;
Quem cum supra nominati principes dirigerent,
Ut sanctos persequeretur positos in Gallia,
Cupidus cedis sanctorum protinus efficitur.
Et ingressus ciuitatem, Basileam nomine,
Qua suos cursus in Rhenum infert Ara fluuius,
Multos ibi Christianos dimergi preceperat.
Sic per loca uniuersa edictum dat impium,
Ut nullus Christianorum sineretur uiuere,
Quibus uitam statuebat per tormenta adimi
Erat ea tempestate in Autisiodoro
 Quidam uir bonus et iustus, Mattheus uocabulo,
Illique Iustinianus et Iustinus filii.
Sed Iustinianus ortu carnali precesserat:
Iustinus uero etate morum anteierat,
Per uitam immaculatam senectutem induens.
Qui in breui consummatus, longa explet tempora
Meritorum eius laude manente in secula:
Quia placuisse Deo eius constat animam.
Hic antequam nasceretur, frater eius senior,
Iam dictus Iustinianus, capitur ab hostibus,
Atque a domo paterna longius abducitur.
Beatus uero Iustinus mox a pueritia
Rebus animum diuinis incessanter dederat,
Profectum quotidianum dante Dei gratia.
 Qui cum polleret uirtutum donis spiritalium,
Inter cetera hoc primum illi Deus contulit,
Ut haberet futurorum sepe prescientiam.
Tum per reuelationem a Deo instruitur
De fraterna seruitute, et de eius domino,
Qui appellabatur Lupus, Ambianis habitans:
Cum hoc illi reuelatum fuisset a Domino,
Patri suo hoc narrare confestim studuerat,
Ad redemptionem fratris hortans iter arripi;
Ad quod illi pater eius taliter responderat:
O, inquit, fili, ignoro qua sit eo transitus,
Et propter hoc quid agamus, me nescire fateor.
Tunc sanctus puer Iustinus animo accenditur,
Atque omnem peragrabat mox Autisiodorum,
Sicubi reperiretur dux eis itineris.
 Sed cum non inueniretur qui quesitus fuerat
Reuersus puer beatus, hoc patri annuntiat,
Dicens tamen non cessandum esse ab itinere.
Nos, inquit, pergamus, pater, Christo nobis comite,
Qui non sinet nos fraudari nostro desiderio,
Quod de redimendo fratre habemus in animo.
Sed et transeunde nobis Christo uie preduce,
Nihil nobis aduersatur, nil erit contrarium,
Quin illesi ambulemus, redeamus sospites.
Ad hos filii affatus, ista pater reddidit:
Possem, ait, ego forsan, o fili dulcissime,
Sustinere iter tantum, qui sum fretus uiribus.
Tibi autem cum sis puer, ut non possis timeo,
Ne forte teneritudo lesa tui corporis,
Fatigatum te quod abs te faciat deficere.
 Respondens sanctus Iustinus, patri suo retulit:
Famulus, ait, sum Christi, in quo me confidere,
Et me illi commendare semper pater noueris.
Eamus ergo in eius adorando nomine,
Illi totum committentes effectum itineris,
Et quod illi inde placet, sit nobis amabile.
Adquieuit pater istis hortamentis filii,
Assumptisque ad hoc iter sibi necessariis,
Proficisci mox ceperunt de Autisiodoro.
Et cum dies declinare cepisset ad uesperam,
In Milidonensi castro recepti hospitio,
Quieuerunt sub eiusdem ibi noctis spatio:
Quibus ad portam castelli pauper quidam obuiat,
Qui et claudicabat gressu, et uisu caruerat,
 Quem atra uexabat fames, pariter et nuditas:
Cui ut innotescebat Iustini presentia,
Mendicabat, ut donaret illi eleemosynam,
Quo pene extortam fame recrearet animam.
Tunc beatus puer suo genitori suggerit
Alimentum fore dandum eidem famelico,
Obtentoque a patre uictu emendat esuriem:
Ipse uero sua sese tunica exspolians,
Nuditatem eius simul operire studuit,
Geminum prebens egenti taliter auxilium.
Tunc aduersus illum pater motus aliquatenus,
Increpare cepit eum, quare ita fecerit,
Eiusque tam pium factum uocabat dispendium.
Non, inquit sanctus Iustinus, hoc uoca dispendium,
 Propter quod beatitudo nobis repromittitur,
Spiritu sancto dicente per Dauid psalmographum:
Felix qui super egenum intendit, et pauperem,
Quomodo in die mala Deus eum liberat.
Sed nec ab auditu malo timere compellitur.
Mala reprobis est dies in die iudicii,
Cum ad eternum damnantur a Deo interitum,
Arsuri igne eterno una cum diabolo.
A malo timent auditu, quibus in iudicio
uox a tribunali Christi sonat terribiliter,
Ite a me, maledicti, in ignem perpetuum.
In hac autem die mala, qua damnantur impii,
Liberari promeretur, qui dat eleemosynam,
Ut non eum ille malus auditus perterreat:
Sed magis dicatur ei ore Christi iudicis
 Ut accedat regno Dei, propter eleemosynas
Fratribus quas ipse Christi impendebat minimis.
uides, inquit, pater, quanto bono compensabimus,
Dum ex his que nos habemus subuenimus inopi,
Et idcirco quod mendico datum est non querere.
Igitur in Milidone noctu requieuerant,
Facto mane iter suum protinus accelerant,
Et Christo eos ducente, uenerunt Parisium,
Ubi a quodam excepti nomine Hippolyto,
Ipsi omnem prodiderunt causam pro qua uenerant,
Scilicet, quia captiuum fratrem suum quererent,
Proinde satis humanus fit eis Hippolytus,
Et cum eos refecisset, in pace dimiserat,
Ut ceptum iter egissent cum Dei auxilio.
Tunc illi profecti, flumen attingebant Iseram;
 Et dum transire per illud ipsos oportuerit,
Non inueniebant illic aliquam nauiculam.
Quod cum moleste tulisset pater sancti pueri,
Ipse beatus Iustinus demonstratum celitus
Conturbato genitori protulit presagium.
Quamuis, ait, nunc in promptu non adsit nauigium,
Non est tamen anxiandum nobis de itinere:
Quia mihi est a Christo ostensum solatium.
Quidam enim homo nobis cum naui appropiat,
Cuius nobis impendetur incunctanter commodum,
Ut transire ualeamus hunc presentem fluuium.
Cum adhuc puer parenti loqueretur talia,
Ecce quidam nauta uenit cum sua nauicula,
Sicut sanctus predicebat in [a 1Kb] presago spiritu.
Tunc accedentes ad illum qui cum naui uenerat,
 Se petebant adiuuari ut transirent fluuium,
Nauigationis iustum offerentes pretium.
Nauta igitur petita satis prompte annuit,
Ipsis uero naulum dare debitum uolentibus,
Non accipit ille quidquam, gratis prestans commodum.
Illi autem properantes, Ambianos ueniunt,
Inquiruntque domum Lupi, fratris sui domini:
Qua mox inuenta, ad illum preces ferunt supplices.
Quem prior sanctus Iustinus his affatur uocibus:
uenimus ad tuam, aiens, o Lupe, clementiam,
Ut captiuum fratrem nostrum reddas nobis liberum.
Compertum est enim nobis ipsum sub te degere.
Et ad illum redimendum nostram substantiolam
 Apportauimus donandam nunc pro tua gratia.
Tunc Lupus qui essent illi ceperat inquirere,
Didicitque quod fuissent non ficti Christicole,
Et quod habitantes essent in Autisiodoro.
Frater autem, aiunt, noster, propter quem huc uenimus,
Et quem a captiuitate conamur redimere,
uocatur Iustinianus, tuusque est domesticus.
Ego, inquit Lupus, uobis prebebo hospitium,
Et quos habeo, ostendam omnes meos pueros,
Et si frater uester hic est, redimatur pretio.
Igitur cum domum Lupi introissent uespere,
Demonstrauit eis suos duodecim pueros,
Inter quos non est inuentus ille quem quesierant.
Beatus uero Iustinus oculos circumferens,
 uidit quemdam extra ipsos assistentem puerum,
Cuius manibus accensa ferebatur lampada.
Hic erat frater Iustini gloriosi pueri,
Captus tamen ante eius natalis exordium,
Nunquam ante tempus illud ei uisus fuerat.
Beatus uero Iustinus, plenus sancto Spiritu,
Nullo homine docente, hactenus incognitum
Eumdem germanum suum agnouit continuo.
Enim uero mens sanctorum dum adheret Domino,
De internis et occultis ab eo instruitur,
Res ignotas edocetur spiritu prophetico.
Ostendit hoc liber, acta narrans apostolica,
Ubi legitur frequenter: Dixit sanctus Spiritus
Siue Petro, siue Paulo, seu cuique discipulo.
Hoc modo sanctus Iustinus fratrem dum agnosceret,
 Lupo qui eum tenebat confestim hoc prodidit:
Meus, inquiens, est frater, qui fert manu lampadam.
Pro hoc redimendo ad te pater meus uenerat,
Tu nobis, ut promisisti, hinc esto beneuolus,
Ut germano comitati repetamus propria.
His auditis, frater eius redditur attonitus,
Quod ab eo nunquam uisus taliter sit cognitus.
Qui adfuerant mirantur super re insolita.
Gratulabantur fideles, gaudentes in Domino,
Atque pro tanta uirtute Deo agunt gratias,
Et cum laude Christi nomen frequenter ingeminant.
Erant ibi in eodem constituti tempore,
Homines retiarii, supra dicti iudicis;
Qui ut eos Christianos esse recognouerant,
 Conciti adnuntiarunt illud suo domino,
Si quid forte uoluisset de ipsis precipere,
Iuxta leges promulgatas aduersus Christicolas.
Tunc misit confestim iudex qui eos adducerent.
Quos si noluissent sequi, iussit claudi carcere,
Donec opportune possent presentari sibimet.
Interim Lupus, qui illos suscepit hospitio,
Sub ipsis nocturnis horis eos excitauerat,
Et abire hortabatur inde ante diluculum.
Adfuerunt sero, inquit, hic prefecti homines,
Qui ut esse Christianos uos primum compererant,
Nuntiare hoc prefecto festini abierunt.
Fratrem ergo quem quesistis, uobiscum adducite,
Redemptionis a uobis pretium non exigam,
Tantum fugitote isthinc a persecutoribus.
 Illis sicut hortabatur profectis, uelociter
Superuenerunt ab ipso destinati iudice;
Qui si inuenire possent, ipsos comprehenderent.
Et cum non inuenirentur qui quesiti fuerant,
Regressi sunt ad prefectum quos illuc direxerat,
Narrantes quod iam digressi ab hac domo fuerint.
Tunc prefectus iubet cito equites ut quatuor
Insequi eos studerent cursu uelocissimo,
Atque ad suum tribunal mox eos adducerent.
Si reniterentur quidquam, iussit eos perimi.
Igitur arreptis equis, insequuntur propere
Quo sanctus puer Iustinus cum suis tetenderat.
Locus habetur antiquus Lupera cognomine,
Ad quem cum appropinquarent, non longe abfuerant
Ipsis a prefecto missi crudeles carnifices.
 Tunc Iustinianus sanctum Iustinum alloquitur;
Opportunitatem, ait, isthinc cernis adfore,
Qua aqua possit hauriri, et nos cibo refici.
Si placet, consideamus parum panis frangere,
Atque aque haustu sitis ardorem exstinguere,
Sicque postea ualemus proficisci melius.
Cui beatus Iustinus, iam futura presciens:
Si gustare, inquit, isthinc aliquid disponitis,
Erit uobis hoc omnino faciendum citius.
Ecce enim appropinquant huc legati iudicis,
Qui nos, si ualebunt, debent iudici adducere,
Et ad penas subeundas eidem contradere.
uos ergo, precor, si uultis, festinate refici;
Ego astans speculabor, aliquis si uenerit,
Qui insidietur nobis, ex mandato iudicis.
 Et si quisquam ad hoc nobis forte superuenerit,
Ego colloquar cum illo; at uos ingredimini,
Et in presentis spelunce antro uos abscondite.
Ista prophetali more puer sanctus loquitur,
Cum ecce mox adimplentur ipsius eloquia,
Que predixit de transmissis sibi carnificibus.
Etenim inter loquendum apparebant quatuor
Quos transmiserat prefectus eos comprehendere,
uel si hoc non potuissent, tunc eos occiderent.
Quibus uisis, se in antrum ceteri abripiunt;
Beatus uero Iustinus consistit intrepidus
Ad martyrii a Christo destinatus gloriam.
Ad quem ministeriales accedentes iudicis,
Sciscitantur quis fuisset, que eius professio,
Quiue, uel ubi fuissent, quos habebat socios.
 Quibus ille referebat omnia per ordinem,
Ego, inquiens, Iustinus appellatus nomine,
Christianum me haberi exsultans profiteor:
Et quia persecutores huius estis nominis,
Ob hoc prodere non possum meos uobis compares,
Ne propter me subigantur ad penarum genera.
Nisi, aiunt, illos nobis citius prodideris,
Nostro scias iugulandum te iam fore gladio,
Tam quod abnuis hec nobis, quam quod es Christi cola.
Respondens sanctus Iustinus, dixit carnificibus:
Repromittit quidem sanctum nobis Euangelium
Ut qui propter Christum suam animam perdiderit,
In uitam eternam uere eamdem custodiat;
 Et idcirco penas pati pro illo non timeo,
Dilectu eius malens mori quam offense uiuere.
Quod uero iubetis a me prodi meos compares,
Nihilominus hoc sanctum uetat Euangelium,
Ipso Domino monstrante quod hoc nollet fieri.
Nam quando in passione, quam pro nobis pertulit,
Suos ipse est exactus prodere discipulos,
Minime eorum delator uoluit existere,
Et cum comprehenderetur a persecutoribus,
Precepit ut sinerentur abire discipuli,
Ne quemquam, ut iam predixit, ex eisdem perderet.
Nunc itaque noueritis, neutrum me [a 1Kb] facere.
Ut uel Christi nomen sanctum metu mortis abnegem,
Sociosue meos prodam contra Euangelium.
Aduersum hec documenta irascuntur nuntii,
 Mutuoque adhortatu necem sancto preparant,
Quos uel parum exspectare uetat iracundia.
Itaque euaginato demum unus gladio,
Amputauit caput eius, ceteris hortantibus.
Sic cum gloria et laude martyr celos subiit,
Duplici proprietate duplex habens brauium,
Quod et in confessione Christi perdurauerit,
Et usque ad mortem suos proximos dilexerit:
In ipso preceptis Christi delectatus dulcibus,
Quod nos iussit ante illos nichil fore timidos,
Qui occidunt corpus istud, textum uenis languidis.
In hoc a sancto Ioanne suasus apostolo,
Qui, sicut Christus pro nobis animam posuerat,
Sic dicit et nos debere facere pro fratribus.
Proinde, ad declarandum quante esset glorie,
 Idem uenerandus martyr occisus pro Domino
Gloriosum demonstratur protinus miraculum.
Amputato enim eius sacrosancto capite,
Corpus truncum hoc in suis manibus accipiens,
Ante suimet lictores steterat immobile:
Cuius mox obstupefacti terrore prodigii,
Fugiunt persecutores, non ausi subsistere,
Cum sanctum uiderent tantum facere miraculum.
Parentes uero ipsius egressi de latebris,
uident sanctum corpus eius consistens immobile,
Miratique quod abscisum caput ferret manibus.
uaria in mente uersant de eius martyrio,
Dum talis ei gaudere censuisset gloria,
Et rursum flere de illo natura suggereret:
Maxime tamen de illo fiunt inde anxii,
 Qua sepeliendum esset sacratum corpusculum,
Mutuaque inde sibi conferunt colloquia.
Que cum agerent, diuersa motione animi
Caput beati Iustini, quod gestabat manibus,
Mirum dictu, cepit illos absolute alloqui,
Et docens de sepultura sui eos corporis:
Euntes, inquit, ad locum qui Lupera dicitur,
Atque meum sepelite ibidem corpusculum;
Matri uero mee caput hoc meum aduehite,
Ut naturalem affectum in illud exhibeat,
Et amoris mei secum istud pignus habeat:
Ipsa uero si tenetur mei desiderio,
Studeat in paradiso me locatum subsequi,
 Ubi anime sanctorum quiescunt feliciter.
Tunc illi, ut sanctus martyr Iustinus preceperat
Condientes corpus eius, ibi sepelierant,
Ubi ipse locum ad hoc signauit ex nomine;
Caput uero eius matri ipsius attulerant:
Quod illa gaudens suscepit, Deo agens gratias,
Quia innocentem eius animam asciuerit:
Tibi, dicens, Christe, honor, laus et iubilatio,
Quia dignatus es istum puerum assumere,
Et associare tuis beatis martyribus.
At tu, beate Iustine, fili mi dulcissime,
Qui Christi regnum intrasti cum palma uictorie,
Ibi mei memor esto in tuis suffragiis.
Hec ipsius genitrice orante cum lacrymis,
Mox resplenduit lux ingens super habitaculum,
 In quo sanctum caput eius habebatur positum.
Hec autem lux circumquaque cuncta illustrauerat,
Ita ut admirarentur qui in urbe aderant:
Erat autem nox, cum istud fieret miraculum.
In illis diebus sedem in Autisiodoro
Rexerat episcopalem, amator uir Domini,
Quem diuinorum ornabant munera carismatum.
Hic dum celitus emissum splendorem conspiceret.
Ire ad domum Matthei iussit tres presbyteros,
Qui de ipso studiose portento inquirerent.
Quibus omnia Mattheus retulit per ordinem,
Ut se de sancto Iustino res gesta habuerat,
uel de passione eius, uel sepulto corpore;
Subiungit et de allato matri eius capite,
Qualiterque lux de celo hora noctis tertia
 Domum ipsam in qua erat omnem illustrauerit.
Hec presbyteri ad suum referunt pontificem,
Qui adesse omnem clerum protinus preceperat
Gratias Omnipotenti agunt pro miraculo.
Denique clarificatur hoc factum per populum:
Concurrunt omnes gaudentes, martyrem glorificant,
Imo Dominum, qui illum sic mirificauerat.
Interim, iubente sancto amatore presule,
Caput sanctum collocatum condigne in feretro
Cum honore atque hymnis fertur ad ecclesiam,
Et in loco quem parauit sibimet episcopus,
Ibi illud ueneranter recondi prouiderat:
Ubi plura martyr sanctus prestat beneficia.
Nam ad comprobandam eius cum Deo potentiam,
Sacro capiti dum dignas celebrant exsequias,
 Puella que ceca uenit, clare uidens rediit;
Que cum esset in etate, habens annos sedecim,
Inter martyris delatum ueniens obsequium:
Adiuua, inquit, beate martyr Christi, adiuua,
Ut uisum diu negatum tuo patrocinio,
Domino Christo prestante, adipisci merear,
Quo laudetur nomen eius in tuo martyrio.
Dixit, atque, coram omni populo, continuo
Restituto, ut petebat, oculorum lumine,
In glorificatione martyris tripudiat.
Iterum plebs omnis gaudens gratias congeminat,
Laudem dicens Saluatori Iesu Christo Domino,
Cui sit honor et potestas per eterna secula. Amen





MARTYROLOGIUM PeTICUM. *



PROLOGUS.


   Bissena mensium uertigine uoluitur annus;
Septimanis decies quinis simul atque duabus,
[a 1Kb] Ter centenis bisque trigenis quinque diebus.
Qui ternis gaudet [b 1Kb] diuisis stare columnis;
Scilicet Idibus et Nonis simul atque Kalendis.
[c 1Kb] Nam quadris constat Nonis concurrere menses
Omnes, excepto Marte et Maio, sequitur quos
Iulius, October; senis soli hi moderantur.
Septenis patet hos pariter flagitare Kalendis,
[d 1Kb] Octonisque simul pares sunt Idibus omnes,
Ianus et Augustus semper mensisque December
uoluuntur denis tantum nonisque Kalendis.
Sexdenas patet hos pariter flagitare Kalendas.
At contra currunt bis [e 1Kb] Nonis rite [f 1Kb] quaternis,
 [g 1Kb] Iunius, Aprilis, September et ipse Nouember.
Sedenis [h 1Kb] Februus cito solus ab omnibus errat.
Bissenis sic namque rotatur mensibus annus,
Per Nonas, Idus decurrens atque Kalendas,
Festaque que passim sanctorum inscripta leguntur,
Sub certis que sint anni celebranda diebus.



IANUARIUS.


Prima dies Iani est qua circumciditur Agnus,
Octauas Idus colitur Theophania Christi.
Deserti quartas primus capit accola Paulus.
Sedecimas Antonius obtinet atque Kalendas.
Tredecimasque Sebastianus tenuisse refertur.
Bissenas meritis mundo fulgentibus Agnes.
Martyrio undecimas [i 1Kb] et Anastasius [i 1Kb] memorantur.
[k 1Kb] Octauas merito gaudet Conuersio Pauli.



FEBRUARIUS.


Prima dies Februi est iam qua patitur Polycarpus.
Et quartas Nonas Christus templo offerebatur.
Nonarumque [l 1Kb] diem festum celebramus Agathe,
Atque ualentini sedenis forte Kalendis.
Sic Iuliana et [m 1Kb] bisseptenas ornat honore.
[n 1Kb] Et Cephas merito octauis tenuisse cathedram,
Ac senas meriti Mathias uirtute dicabat.



MARTIUS.


Hinc Idus Martis quartas Gregorius ornat,
Doctor Apostolicus, sanctorum lumen, et astrum.
. . . . .  . . . . . .
Patricius Domini seruus conscendit ad aulam,
Cuthbertus denas tenuit ternasque Kalendas,
Bissenis sanctus post [o 1Kb] quem sequitur Benedictus,
 Octauis merito gaudet Conceptio Christi.



APRILIS.


Carnifices nonis Maie uincente Kalendis.
Atque Georgius hinc euectus ad astra uolauit,
Egbertus digna uirtutum laude coruscus,
Astriferum octauis ueneranter scandit Olympum.
Quoque die presul penetrauit Wilfridus alma,
Angelico uectus cetu trans culmina celi:
Septenis maior mundo Letania claret.
Ecclesie quintis Dedicatio alma colenda,
Sanctis et Christo ciet equam in secula laudem
Wilfridus ternis superam penetrauit in aulam,
Tempore posterior, non morum flore secundus.



MAIUS.


Iacobus frater Domini pius, atque Philippus
Mirifico Maias uenerantur honore Kalendas.
Sanctus et antistes Nonas uolat alma Ioannes
 Bis binis sequitur Pancratis Idibus insons.
Ter quinis Marcus meruit pulsare Kalendis.



IUNIUS.


Iunius in [p 1Kb] mundo Nonis miratur adeptum
Et [q 1Kb] summi Lantberti animam trans sidera uerti.
[r 1Kb] In quosuis quadris Barnabam Idibus equat.
Geruasius denis patitur ternisque Kalendis.
Protasius simul in regnum perenne uocati:
[s 1Kb] Et Ioannis bis quadris Baptista Kalendis.
Natalis pulchre festi plaudente corona.
Martyrio et Paulus lenis ouat atque Ioannes.
Doctores Petrus simul et Paulus ternis seruantur.
Maxima quos palma clarat sibi lumina mundus.



IULIUS.


 [t 1Kb] Martini in quartas Nonas Dedicatio fulget.
Iulius in quadris bis gaudet ferre Kalendis
Iacobum [u 1Kb] fratremque Ioannis more colendum,
Samsonem quintas celebramus ab orbe Kalendas,
Sanctificant Abdo et Sennes ternas uenerando.



AUGUSTUS.


Machabei Augusti [u 1Kb] coronantur mensis in ortu:
Sanctumque et Xystum octauis tenet Idibus almum.
Bis senis uictor superat Laurentius hostes.
Sancta Dei Genitrix senas ter constat adire
Angelicos uecta inter cetus uirgo Kalendas.
Inde Timotheus undecimas tenet ordine digno,
[x 1Kb] Atque simul martyr sortitur Symphorianus
Octonas sanctus sortitur Bartholomeus,
 Bis binis passus colitur Baptista Ioannes.



SEPTEMBER.


Idus Septembris senas dedicabat honore,
Quis meruit nasci felix iam uirgo Maria.
Octauas decimas Cornelius inde Kalendas
Consecrat, et Cyprianus simul ordine digno.
Euphemia et senas decimas tenet intemerata,
Undecimas capit at Mattheus doctor amenus,
Mauricius decimas martyr cum millibus una,
Quinas sortitur Cosmas sibi cum Damiano.
Michelis ternas templi dedicatio sacrat,
Atque bonus pridie micat interpres Ieronymus.



OCTOBER.


Sextas Octobris Nonis Bosa optat habere
Solemnes terris, summo qui gaudet Olympo.
Et gemini quinis Ewaldi sorte coluntur.
 Paulinus senas tenet Idus iure Magister,
Doctor ter quinis Lucas succurre Kalendis.
Simonis quinis et Iude uota feramus.



NOuEMBER.


Multiplici [a 1Kb] rutilat gemma ceu in fronte Nouember
Cunctorum fulget sanctorum laude decoris.
Martinus ternis scandit super Idibus astra.
Quindenis uitam finiuit Thecla Kalendis.
Cecilia [b 1Kb] merito decimis cum laude migrauit.
Clementis leti ueneramur festa nouenis.
[c 1Kb] Octauis Chrysogonus ouat uitalibus aruis.
Andreas pridies iuste ueneratur ab orbe.



DECEMBER.


Ter decimas Daciani Ignatius eque Kalendis.
Bis senis celum cepit conscendere Thomas.
Octauis natus Dominus de uirgine casta.
Martyrio Stephanus septenis alma petiuit,
Bis ternis euangelicus scriptor penetrauit
 Angelico uectus tutamine uirgo Ioannes.
Martyrio tenera prostrantur Millia quinis.
[d 1Kb] Siluestrum pridias celebramus ab orbe [e 1Kb] colendum.





HYMNI TREDECIM. *



HYMNUS PRIMUS. De ratione temporum.


Annus solis continetur quatuor temporibus,
Ac deinde adimpletur duodecim mensibus.
Quinquaginta et duabus currit hebdomadibus,
 Trecentenis sexaginta atque quinque diebus.
Sed excepta quarta parte noctis atque diei,
Que dierum superesse cernitur seriei.
De quadrante post annorum bis binorum terminum,
Calculantes colligendum decreuerunt bissextum.
Hinc annorum diuersantur longe latitudines
Quorum quidam embolismi, quidam fiunt communes.
Breuis quippe qui uocatur communis lunaribus,
Solis semper duodenis terminatur mensibus.
Longus autem qui omnino embolismus dicitur,
Lune tribus atque decem cursibus colligitur,
Breuioris anni totus terminatur circulus,
Trecentenis quinquaginta, ac quatuor diebus.
Longus uero lune annus in dierum termino,
Continetur trecenteno, octogeno, quaterno.
 Uno nempe atque decem diebus in ordine,
Breuis annus anni solis superatur agmine.
Nouem uero embolismus atque decem diebus,
Peruidetur anni solis eminere cursibus.
Ac per istam sui semper incrementi copiam,
Breuiorum longiores compensant inopiam.
Dehinc decem atque nouem annorum statuitur.
Tempus certum quo lunaris terminus porrigitur,
In quo lune replicantur cursu quodam subtili,
Bis centeni terque deni semel quini circuli.
Hinc et inde ut exigit perseueranda ratio,
Se per partes dies saltus interserit spatio.
Intra quoque supra dictum habent semper spartium,
Dies solis atque lune equum pondus partium.
Huius cycli pars uocatur ogdoas anterior,
 Ac deinde appellatur hendecas ulterior.
Ogdoadi deputantur octo anni priores,
Hendecade reliquorum destinatur series.
In hoc cursu fiunt anni breuiores duodecies,
Anni uero longiores supputantur septies,
 Talis quippe cum annorum circulus extenditur,
In eumdem lune cursum circulus reuertitur.
Solis uero in id ipsum non recurrit series,
Donec anni reuoluantur octies et uigies.
Adimpleto sane solis suprascripto tempore,
Reclinatur absque ullo resistenti rancore.
His itaque reciprocis alternata cursibus,
Solis lune diuersantur tempora temporibus.
Sed ad prima post annorum recurrent initia,
Quingentorum ac triginta atque duum spatia,
In hos cyclo per concursum celi luminarium,
Manifesta fiunt festa dierum paschalium.
Qui porrectus per extensam annorum uertiginem,
In eamdem  recurrit originem.
Pasche uero longos, breues, intellectu uarios,
 Hoc excepto multi plures conscripserunt circulos.
Quos dispono preterire breuitatis gratia,
Quorum nobis necnon nota numeri peritia.
Altum celum qui creauit terras atque equora,
Doxa regi per eterna Deo soli secula. Amen.



HYMNUS II. De celebritate quatuor temporum.


   Temporibus certis excurrit quattuor annus.
Explicat et menses triplicatus calculus idem.
Hinc constat ternos complecti singula menses
Tempora, qui uotiua Deo ieiunia prisci
Instituere patres ternis celebranda diebus.
Horum me causas absoluere, chare, petisti.
Sed magis ex aliis te talia querere uellem,
Edere multiplici qui isthec sermone ualerent.
 Nam mihi sermonis nec copia suppetit ulla,
Arcanum neque quid sensus scrutarier istud.
Atque etiam si quid recti garrire uidemur,
Ridetur, fastiditur, spuitur, laceratur.
Unde ego decreui de talibus esse silendum.
Non ignota tamen perstat sapientia summi
Iudicis, exacturus erit qui credita uerbi
Cum lucro, ueniens in maiestate, talenta.
Lucra reportantes penetrabunt gaudia regni.
Seruus iners tenebras tradetur in exteriores.
Id reputans, uereor celare quod Omnipotentis
Gratia multorum largitur ad utilitatem.
Accipe quapropter prognosse quod instituisti
Querere, et ut recte dictum sit, sedulus ora.
   Singula complecti ternos iam tempora menses,
 Fatus eram, ternosque dies celebrare per unum.
Quodque cibi potusque superfluitate recisa.
Tres igitur menses totidem compone diebus.
Ut pro mense dies uno respondeat unus.
Non primo tamen aut extremo temporis ista
Mense celebrantur, medius sed ad ista dicatus.
Hinc sibi transactum conglutinat inde sequentem
Ut circumpositos uicino nectare perfiet.
Forsitan et menses qui sint et tempora queras.
Talibus officiis quod sanctio prisca relegat
Tempora, uer, estas, autumnus, hiemsque uocantur.
   Temperiem ueris sacrant ieiunia Martis,
Florigeroque nitent ueluti uernantia sexto.
Iunius estatis hac cauma refrigerat unda.
 Temporis incentiua simul carnisque refrenans.
Quo potius fructu ceteris quam canet aristis.
Autumnum simili September opimat ameno
Munere quam Bacchi festo iucundior isto.
Fruge monens iam collecta laudare datorem.
Ultimus e numero nomen sortitus et imbri.
Mensis eodem hiberna uenustat tempora serto.
Et quanquam rigidis constringit rura pruinis,
Creditur hoc certe celum reserare sereno.
Terrigenasque monet Christo accusare piatos.
Hoc etiam celum iucundo rore rigatum.
Nubibus almifluis iustum distillat in aruis.
Et nullum brutis fructum parientibus aruis
uiua salutiferum tellus producit [a 1Kb] hichyn.
Et licet his animam dapibus pinguescere scimus
 Et uite causa fiant hec cuncta future.
Nemo tamen ceptum poteris percurrere collem,
Si desint alimenta uie, sumptusque laboris,
Nec tamen hec aliunde nisi abs auctore petenda,
Nec uetat hec a se nos poscere, sic tamen istis
Utamur mediis, ueris ut in ethere fruamur.
Talibus ergo modis animarum commoda primum
Querantur post hec presentis seria uite.
Quis sine non potis humanum subsistere corpus.
Illa tamen quibus a superis non [b 1Kb] impediamur.
Et quia temporibus ueniunt hec singula certis,
Temporibus quoque largitor laudandus eisdem,
Maxime laus quamuis eius nunquam reticenda.
    Anni principium uer, principium quoque mundi.
Semina cunctarum frugum uer trudit ab aruis,
Fronde nemus uestit, tellurem floribus ornat.
Iam lete uitis turgent in palmite gemme.
Tunc armenta mares repetunt et gramina tondent,
Usibus hec nostris iussit seruire Creator.
Seruiat ergo Creatori deuotio serui
Cui dedit hec aruis eterna daturus in astris.
   Aestas bella ciet, gentes estate mouentur.
His ut compressis tranquilla pace fruamur,
Liberiusque Deo secura mente uacemus.
Ecclesie pietas pro natis sedula poscit.
Nubila cuncta fugans estas mundumque serenans,
Prata secat, frumenta recondit, [c 1Kb] et horrea rumpit.
Pro quibus auctori grates fas reddere summas.
    Autumnus placidas pretexit collibus uuas,
uisu iucundas, esu tactuque suaues.
Quis pressis gratum distillant prela liquorem.
Arbore poma legit, per cellas una reponit.
Hec tellure ferente, sed Omnipotente iubente,
Immemores Conditoris, seclique futuri.
Et quis spes nulla post hec supera ethera restat,
Potibus atque cibis distendant ilia largis.
Hanc sibi pro summo reputantes munere partem
Christicolas agitare decet conuiuia parca.
Et iugibus uotis precibusque instare profusis,
Supplicibusque Patrem rogitare precantibus almum.
Adiumenta uie ferat hec, non premia ponat.
Conferat ista solo donec horum indiget usus,
Seruet at illa polo, quibus est sine nemo beatus,
 Frigore brumali tandem tellure rigente,
Frugibus exhausta, nec iam patiente ligonem.
Nullus honos campis, florum iam nulla [d 1Kb] uenustas,
Torpentes inuitat hiems genialis ad ignem,
Otia, luxuriem, potumque cibumque suadens.
Conuenit hec precibus parco et compescere uictu,
Illecebras carnis castiget inedia uentris.
   Temporibus discreta suis ieiunia dixi,
Rebus ut hoc etiam obseruatio sancta caducis,
Conducat carnis dum compede nectimur arcta.
Restat adhuc aliquid sacratius insinuandum.
Ecclesie siquidem haud aliis sacrare ministros
Mensibus usus habet, necnon et solibus isdem,
Ut per grata Deo ieiunia corde piati,
 Dignius assumant altaris munia sacri.
Usus at iste tamen, non humana arte repertus,
Ecclesie proceres illum sacer atque senatus,
Cetus apostolicus diuino Pneumate plenus.
Instituit sacrumque dehinc transmisit habendum.
Paulus apostolico dudum sacrandus honore.
Auspicio tali Barnabas necne dicatur.
Nam Scriptura refert uerax ueraciter illos,
Cum precibus ieiunasse prius, sic ad ista uocatos
Quosque pari uoto comitata caterua piorum,
Impositis manibus, doctores misit in orbem.
Spiritus etheria ueniens quoque sanctus ab aula
Ieiunos quos reperit orantesque repleuit.
 Ergo suis simili hunc etiam [a 1Kb] fratione ministris
Ecclesie deuota fides exoptat adesse.
Hoc sine nempe Deo condigne nemo ministrat.
Nec placet ulla Deo tali non igne cremata
uictima, nec aliter gratum sibi spirat odorem.
   In re tam summa nec ipse uacare dierum,
Mysterio numeroque coruscans creditur ordo.
Quam bene per ternos ieiunia Christicolarum,
Soluuntur soles, trinum qui numen et unum,
Trinum personis, unum deitate fatentur:
Nec minus et sacer est factis in talibus ordo.
Quartus enim sextusque dies ac septimus istis
Nonnulla ratione sacris reputatur agendis,
Sed primos quarta feriam sextamque uocantes,
Sabbati ab antiqua mutuamus lege uocamen,
 Mercurii uenerisque dies hos prisca uocabat
Aetas, falsorum uenerans portenta deorum,
Saturnique patrem quem credidit esse deorum.
   Quarta nempe die truculentus proditor olim
Ascita pactum fecit sibi plebe nefanda,
Traderet ut Christum quo letificauit iniquos.
Cum gaudet mundus par est merere fideles.
Rursus eis gaudentibus hos merere necesse est
Hac deuota die ieiunet concio Christi.
Qua conspirat iniqua cohors in sanguine Christi
Certent hi precibus, cum certant fraudibus illi.
   Condidit in sexto, lapsumque reuexit homonem.
Omnigena hic et ibi factor pietate redundans,
Nec uero peccasse die fortassis eodem,
Ac paradisiaca propulsum sede negarim,
 Quo magis ergo die frenanda libido ciborum,
Quam nece quo merita est punita libido ciborum,
Hac quoque mortificare decet terrena redemptos
Membra die qua morte Auctoris uiuificantur.
   Septima cum precibus ieiunia casta reposcit,
Hac chorus ille sacratus apostolici ordinis olim,
Iniusta pro morte pii lugendo magistri,
In sacram protelabat ieiunia noctem,
Prestolando resurgentem ut predixerat ipse,
Fluxit abhinc mos ecclesiasticus iste saluber,
Sabbata ieiunent Christi per singula serui,
Exspectentque suum redeuntem a funere Regem,
Morte triumphata spoliis Acherontis onustum.
Hec de sacrata serie dixisse dierum
Sufficiat, nunc Ecclesie hanc aptare ministris.
 Collibet his qui altari accedunt sorte diebus,
Sex huius secli discurrunt ordine certo
Aetates, quarum quarta legem atque prophetas
Precipue constat uiguisse, scientia quorum
Altaris semper debet comes esse ministris.
Prouidere patres hoc ipsum significare.
Officio nam et ob hoc geminatur lectio sacris
In quarta semper feria per tempora cuncta.
   Sexta etate Deus hunc uenit uisere mundum
Factus homo, in quo concordant lex atque prophete,
Signat hoc una die legitur que lectio sexto,
 Septima cum senas habeat, titulat duodenas.
Romana quod in urbe caput que dicitur orbis,
Ob populos uarii sermonis in urbe fluentes,
Tum Greco tum Romano sermone leguntur.
Taliter ex senis fieri constat duodenas.
Non sensu uario, sed tantum dispare bombo.
Hac etiam feria benedictio presulis ore
Confertur, Christi formam tenet ipse sacerdos,
Cetus apostolicus totidem in lectoribus astat,
Diffundens uariis celestia dogmata linguis.
Septimus atque dies, diuinum Pneuma, figuras,
Pneumatis ipsius septena carismata namque
Homonymus Iesu describit ab inde propheta.
Ergo suos Christus benedicens ipse ministros,
Munere corda insignit eorum spirituali,
 Cur tamen hoc numero signetur Spiritus almus
Dicere non possunt nostre ieiunia lingue.
Sed tamen ipse solet rudentum soluere linguas
Humanas, ut rite queant proferre loquelas.
Omnia quem propria collaudant uoce creata,
Qualiter hic igitur aptetur calculus illi,
Ut mihi dignetur reserare fideliter edam.
Ipse stylum tamen, ipse manum regat, oro, loquelamque,
Ut se digne queat noster depromere sermo
Nullam cerno tamen quem diuidat heptadem almam,
Indiuisa manet, partes quia respuit equas.
Unanimes quoque reddit eos quos Spiritus implet.
uel quia septenis discurrunt secla diebus.
Spiritus omnigena monstratur dote replere,
 Maiestate sua quos dignos iudicat esse.
Sed tandem redeamus ad intermissa parumper,
Dicamusque dies operi cur septima tanto
Maxime deligitur, uel quid numerus uelit iste.
   Quattuor atque tribus septem constare uidemus,
Quattuor ex totidem corpus compactum elementis,
Tres animam signant triplici ratione eluentem.
Ast anime [b 1Kb] coniunctum corpus format homonem.
Quattuor ergo tribus hominem ceuntia reddunt,
Sed tria de superis manantia quattuor imis.
Que superis ueniunt uegetant terrena potenter,
Tunc tamen ista [c 1Kb] bene si copula nexa coheret,
Et tria conficiunt septem coniuncta quaternis.
Exterior cum homo, et interior [d 1Kb] coniurat amice,
Et mens carnali, uitiorum peste subacta,
 Imperat, ac luteum subseruit ad omnia corpus,
Hic offert domino libamina grata minister.
   Tres etiam fidei pretendere symbola possunt,
Trinum nempe fatemur et unum credere nosmet,
Trinum personis unum deitate perenni,
Quattuor at totidem uirtutibus astipulantur,
Quis manet insignis cuiusquam uita fidelis,
Quattuor ergo manent fieri quid debeat atque
Cultorem exercent fidei ne torpeat otio,
At tria propter quid faciat quodcunque laborat,
Quattuor ergo tribus, tria [e 1Kb] constat egere quaternis.
 Nempe fide sine nemo placere Deo ualet unquam,
Nec placet hunc quisquis nudo sermone fatetur,
Mortua quippe fides, quam non comitabitur actus,
Sed tria cognatis socientur iure quaternis,
Alma fides operi concordet, opusque fidei,
Ut post in summam pulchra compage redacta,
Septenam pariant per secla futura quietem,
Septima quippe dies requies est dicta creantis,
Hanc sacri semper debent optare ministri,
Actibus atque fide suspirent semper ad istam,
Admoniti semper numerorum cardine sacro.
   Debet apostolici quoque dogmatis esse minister,
Haud expers numero quod designatur eodem
Partibus ille suis alterne multiplicatis,
Culmen apostolici duodenum signat honoris,
 Siue quater dicas ternos, ter siue quaternos,
Tramite diuerso callem aggredieris eumdem,
Septimus ergo suis duodenum partibus explet,
Et merito [a 1Kb] modo quo septena carismata mundo
Excellenter apostolicus primum edidit ordo
Ergo dies rebus tantis electa gerendis,
Hortatur dignos sese prebere ministros,
Doctrina fidei cum dote spirituali.
   Fessa camena iugem festinat rumpere finem,
Pauca reluctantem reuocant sed feria uatem,
Sabbati adhuc nosmet non contemnenda morantur
Otia, que cogunt causas exponere tantas,
Cur non nos aliis liceat sacrare diebus,
Error quippe nouus nostro sub climate nuper
Exortus serpit, cui respondere coarctor:
 Pontifices siquidem nostri qua Christus Auerno
Surrexit, celebras hec redit solemnia tentant,
Quis si nulla foret que reddi causa ualeret,
Debuit auctorata patrum satis esse uetustas,
Sabbati ad ista diem quos muna semper agenda,
Delegasse liquet, uespertinum quoque tempus.
Iustum quippe putauerunt hec temporis hora.
Sacerdos tractanda quibus pia uictima constat,
Tempore quo est eadem mactata crucis super aram
uictima, quos quia ieiunos hec sacra reposcunt.
Non sunt hac celebranda die qua uita reuixit,
Ieiunare die mos ecclesiasticus illo,
Nam perhibet quoniam turpe est merere redemptos,
Deuicta cum surgit eorum morte Redemptor,
 uespere ieiunos igitur cum talia poscant.
Prefatoque die cuiquam sit Christicolarum
Ieiunare nefas, alius queratur ad ista,
Aptior ac nullus mihi precedente uidetur
Sabbato, in hoc etenim uigilantes censeo seruos,
Ac sobrios: larga quoque dapsilitate piatos,
uictorem prestolari de scammate Christum,
Eius in occursu, dignosque parare ministros.
   Nec illud nos pretereat, quod septimus istis
Iure dies sacris antiquo est more dicatus,
Nam gradibus totidem respondet calculus idem,
 Septem quippe gradus hi sunt que nac luce sacrantur,
Quos quia perlongum est exponere nomina tantum,
Dicemus quoniam fastidia longa cauemus,
Clauiger et lector, exorcista, acolythusque,
Hypodiaconus, et leuita et presbyter ipse,
   Pontificem sane non ista lege teneri
Dicimus, hinc etenim festiua luce dicari,
Maxime qua Christus leto surrexit oportet,
Cuius in Ecclesia personam ferre uidetur,
Rectius ergo die quo sublimabitur iste,
Quam quo sublimis de morte reuertitur ille:
Ut sic Ecclesie releuet nunc iste dolorem,
Sicut apostolicum tunc depulit ille timorem,
Et uelut ille resurgens exhilarauit amicos,
 Sic sibi commissos hic nunc soletur alumnos,
Constat enim quia cum decedit episcopus isthinc,
Abscessu capitis tristari membra necesse est,
Cumque reformatur diuina sorte uocatus,
Ecce alacres cuncti posito merore resultant,
Surgentem uelut excipiant de funere Christum,
[b 1Kb] Quapropter quisquis defuncti in sede locatur,
Hac nobis ratione uidetur [c 1Kb] et alter et idem.
   Nec illud ratione reare carere dies quod
Primus et octauus suffecto presule gaudet,
Ordine qui octauus perstat sed culmine primus,
Septem quippe gradus prefatos scandat oportet.
Post tanto primatus sublimet ut honore.
Ecce typum quoque fert et in hoc antistes Iesu,
Non tantum quod morte die hac surrexerit ille,
 uerum idcirco die Christus surrexit in ista,
Ut [d 1Kb] pateat quia principium sit finis et ipse,
Ex quo cuncta fluunt, ad eumdem cuncta recurrunt,
Primus et octauus, quia Conditor atque Beator.
Ipse creauit enim ipse octaua etate beabit.
   uos rogo, pastores, subtiliter inspicientes
In quanto uos Christus honore locarit, at ipsum
Collatum rursus quo fasce grauarit honorem.
Sic gregis este caput, summi ut [e 1Kb] Pastoris adesse
Membra queatis, ut ex illis non uestra, sed eius
Lucra requirentes ab eodem pascua uite
Sumere possitis, commissa plebe sequente,
Non uos ira truces reddat, non gratia molles,
Quos Christus euocat leto, uos soluite uinclo.
 Pascite pane gregem Domini nunc spirituali,
Angelico uos pane frui concedat ut ille,
Exemplo mage quam sermone gerenda iubete,
Tunc recto ad uitam ducetis calle futuram,
Si factis illam moneatis et ore petendam,
Gallus uti propriis semet prius excitat alis,
Sic demum aurore uenientis precinit ortum,
Sic ad agenda manum presul que dixerit ore,
Exerat ipse prior, mihi tunc audire libebit,
Munus ab ore manuque patres contemnite, queso;
Excecant etiam sapientes xenia crebra,
 Simonis exitium, lepram uitate lezi,
Callidus iste sacrum sibi Pneuma putauit emendum,
Charius infelix quod posset uendere multis,
Quodque Deus gratis offert, uenale putauit,
Unde miser barathri dimersus ad ima profundi
Truditur, inferno dum precipitatur ab alto,
Sidera qui leuitate petens in Tartara demens,
Corruit ablatis nequiens incidere plantis,
Dum male collatis altum petit ethera pennis.
Alter et ipse parem molitus texere fraudem,
Indultam larga Domini pietate salutem
Accipio, pretio dum gliscit uendere morbo,
Quo fuerat qui dignus erat releuatus eodem;
Multatur tota cum posteritate misellus.
Hec iugiter metuenda patres exempla cauete,
 Munia quis imponatis perpendite sacra,
Iustis ne subducentes tribuatis iniquis,
Sepe recensentes summus quod doctor alumno
Precipit, ut nulli citius necdumque probato
Imponendo manus prauis communicet actis,
Sic et uos nisi discussis examine longo
Sacra ministerii committere iura cauete.
Ne mihi succensete, precor, patres uenerandi,
Morbida pastores quod ouis presumo monere.
Sepius Omnipotens iunioribus abdita pandit,
Lege nec arctatur diuinus Spiritus ulla,
Consilium domino persepe dat utile seruus.
Ista per excessum de presulis ordine dicta
Sufficiant, tandem redeamus ad intermissa.
Dicendum quid uelit sibi lectio paucis.
 Septimus iste dies sibimet quam uindicat unus,
Quod septem requiem designent sepe relatum,
Ast operi senos aptamus conuenienter,
Hoc etenim numero bonus omnia condidit Auctor,
Secula discreuerunt senis etatibus ista,
In quibus assiduo requies speranda laboris,
Nec sane series est contemnenda tomorum:
Quattuor ante sacra quam consecratio fiat;
Quinta sub articulo decurritur ordinis ipso;
Sexta diurna manet, solito que more refertur.
Quattuor ore gradus monuit Psalmista canoro,
Precipua semper benedicere laude Tonantem,
Isrel Aaronque domum, Leui quoque, necnon
Et quicunque timent Dominum de gentibus illis.
Isrel Hebrea signat de plebe uocatos,
 Pontifices sacros Aaron domus inclyta pandit,
Exprimit at reliquos Leui domus ampla ministros,
At Dominum metuens uocitatur cetera plebes
Omnis; in his autem consistit turba fidelis,
Lectio quod signat precedens rite quaterna.
He quoque mutantur per tempora quattuor anni,
Temporibusque leguntur eisdem conuenientes.
Quinta semper eadem recitatur et ordine eodem;
Unde liquet quoniam ad tempus non ista refertur.
Ergo uiros spectat specialiter ista sacrandos,
Ardentis reserens incendia seua camini,
Quis iustos hostis perstabat adurere seuus.
Stinguitur haud tamen his diuini feruor amoris,
A quo nulla pios reuocat stipulatio mundi;
 Et quamuis instanter eos trux urgeat hostis,
Ignibus assiduis uitiorum fomite pastis,
Quique Deo digni existunt illumque precantur,
Ipsius auxilio procul ignea tela repellunt;
Et licet ille deis ceruicem flectere falsis
Suadeat, ut nunc narratur fecisse tyrannus,
Cogere ad istud eos nulla ratione potestatur,
Ut quos nulla sibi prosternit dira Cupido,
Nec sculptum blanda uenerantur imagine nummum.
Ad quod signandum mos est hac in prece semper,
Ex illa que est edita, post illamque refertur,
Erectos atque stantes orare fideles,
Nec genua ad terram curat deponere quisquam,
Cum reliquis studeant hoc preconante ministro,
Poplitibus flexis stratique solo tenus omni
 Corpore contrito Dominum quoque corde precari,
Ut pateat distantia quanta sit inter eorum
Illorumque preces, qui numina falsa uerentur,
Cum prosterni illi dicuntur, stare uolunt hi.
Sed quia fornacis fit mentio semper in istis,
Ordinibus libet indignare quod inde quemus
Elicere, haud tam crebra iteratio cassa putanda est.
Nullus ad officium diuini accedere cultus
Rite potest quem non tentatio dira probarit,
Hec non immerito flammis signata camini,
Attestatur idem Scripture pagina sacre:
uas ueluti Samium fornax examinat urens,
Haud aliter iustum tentatio purgat acerba,
Nec quod elegit Dominus succumbere norunt,
 Ipse etenim uires in se fidentibus addit,
Qui cum uictores fuerint certaminis, ut iam
Ignibus excelsum ualeant laudare sopitis,
Iucundumque Deo reboare fideliter hymnum.
Rite ministeriis possunt aptarier almis,
Munia non illis aliter committere tanta
Censeo, ni ualida ueluti fornace probati,
Per multos discant celestia adire labores,
Quatenus eterno socientur in ethere Regi,
Cuius hic obsequiis deuoto corde ministrant,
Quique suos secum fore dixit in arce ministros,
Innuit hoc illis semper premissa camini,
Mentio, deinde sequens extinctis ignibus hymnum,
Hic bene certantes, illic cantare quietos.
   Omnibus erga illos igitur iam rite peractis,
 Fulmine mox Paulus illos tonitru excipit, et que
Sint peragenda dehinc hortansque minansque prefatur,
Et recte Testamentum uetus ante sacrandum,
Inde Nouum legitur Domini iam in sorte redactis,
Admoneantur uti uitam moresque nouare,
Atque nouum uetere exuti sectentur homonem,
In sortem quicunque Dei transire merentur.
   Nec uacat hoc ueteris quod primum quinque leguntur
Sexta Noui, sed quinque sacrandis, sexta sacratis.
Aetates presse caligine quinque fuerunt,
Sexta nouo totum respersit lumine mundum.
Et quicunque sacris Domino miserante dicantur
 Officiis, tenebras pellant erroris auiti,
Ad lucemque nouam studeant migrare necesse est.
Quinque per etates seruili quique timore
Per seruum missa seruiebant lege Tonanti,
In sexta nati iam dicimur Omnipotentis,
Et regale genus, regale sacerdotiumque,
Membra Sacerdotis summi Regisque per omnis.
Participes autem existant licet huius honoris,
Quique Deum concordi mente fatentur et ore,
Precipue tamen hi qui participare merentur
Nominis atque sacerdotis dicuntur et ipsi.
Hi uetere ac seruili igitur formidine pulsa,
Natorum seruire magis gratentur amore,
Sicque sacerdotes se seuerissime norint,
Ne tamen hinc illos elatio pulset inanis,
 Quamque graues humilesque ministeria ista requirant.
Qui sequitur presso signat modulamine tractus,
Quod talis humilem pandat modulatio mentem,
Plurima sunt exempla quidem, sed sufficit unum.
uindicat hunc semper sibi quadragesima cantum
Quo Christi populus nullo mage tempore semet
Submittit, ieiunando atque precando benignum;
More dehinc solito fiunt solemnia misse.
Cum sibi conueniant cuncta hec pulchro ordine rerum.
Iudicioque his nemo resistere quiuerit equo,
Quantum desipiat liquida ratione patescit,
Iudicat hec alio quicunque die celebranda,
 Illo quem statuere Patres temere intermisso,
Officium hoc alius cum non sibi uindicet ullus,
Et statuta Patrum nulla ratione priorum
uellere conueniat, Paulo doctore iubente;
Angelus excelso ueniens si forsan Olympo,
Et uobis aliud cupiens imponere dogma,
Tentet ab hoc fidei . . . . . deflectere calle,
Quam per nos Dominus uoluit diffundere mundo,
Ac si blasphemum laribus propellite uestris,
Nec minus hoc etiam Scriptura fatetur auita:
Antiquos fines ne transgrediare parentum.
   In tumidum fragili cum lintre cucurrimus equor,
Que licet illisa scopulis, quassata procellis,
Littoris optata tandem tellure potitur:
Nec uero mirum discrimina plura tulisse,
 Intentata prius sulcauimus equora cuiquam;
Nam quos Romane extollit facundia lingue,
Antiquis trito nituntur tramite cuncti,
Scylleum pelagus Maro remige sulcat Homero,
Pindarico uates incedit calle Sabellus,
Lucilium sequitur satyre mordacis amator,
Comicus eximio regitur doctore Menandro,
At nostram ductor precessit nemo Thaliam.
In scabros impegit ob hoc erronea cautes,
Sed spirante Deo Zephyris felicibus acta,
Iam portus pleno tandem subit hostia uelo.



HYMNUS III. De uariis computi regulis.


   Aduentum Domini non est celebrare Decembri,
Post ternas nonas neque quintas ante Kalendas,
 Pascha nec undenas Apriles ante Kalendas,
Nec post septenas Maias ualet esse Kalendas
uirgo puerperio dedit anno signa secundo,
Illius magni cycli modo bis reuoluit,
Trigintaque duos quingentos qui tenet annos,
uirgo puerperio dedit anno signa secundo,
Illius angelici dantis paschalia cycli,
Qui constat denis annis simul atque nouenis,
Octauus decimus fuit et tunc temporis annus,
Lunaris cycli prope qui par uersificali,
Solaris nonus cycli fuit et bissextus,
Tempore preterea fuit hoc indictio quarta,
Quattuor undenas sol, luna tenebat epactas,
Lunaris iam uult luna cyclus oriri,
Annis qui denis protenditur atque nouenis,
 Cycli solaris fit Martis origo Kalendis,
Pagina magniflui que dicitur area cycli,
Phebes et Solis cyclis compacta gemellis,
Qui sibi septenos quater ad spatium capit annos
Confert centenos triginta tresque bissextos,
Trigintaque duos quingentos insimul annos.
Temporabis duo tot ieiunia mensibus in tot
Menses temporibus, ieiunia mensibus insunt,
Hi sunt September, Mars, Iunius, atque December,
Martius a feria titulat ieiunia quarta,
Iunius hebdomadas a septem bis numeratis,
Constat certus item Septembri terminus idem,
Nec decimus nonas Iani notat ante Kalendas.
   Anno solari tribuunt hac arte periti
Ter centum spatium, decies sex, quinque dierum
 Quinquaginta inde hebdomadas facies geminasque.
Concurrens primus manet ille superfluus unus,
Assumes unum sic unumquemque per annum,
Que cubat in septem, cautus transcendere legem,
Succrescunt gemini, quarto ratione bisexti.
   Anno communi stat Pasche terminus omni
Sex ascendendo numeratis bis minus uno,
Lunaris tanto quia solari minor anno,
Ultimus est annus uerumtamen excipiendus,
Qui saltus lune bis sex capit ex ratione,
Embolismali stat pasche terminus omni
Descensu denis numeratis atque nouenis.
   Solaris tanto quia lunari minor anno,
Sol uult zodiaci signum per quodque morari,
Trigintaque dies, horasque decem mediamque,
 Conficis inde dies tercentenos decies sex,
Ter que sol signa graditur cum sint duodena,
Quinque dies denis facis ex remanentibus horis,
Quippe dies queuis fit ab horis bis duodenis,
Nam cum nocte diem solidum natura dat omnem,
Ast ex dimidia quadrantem conficis hora,
Una dies quarto per quem succrescit in anno,
Que repetit senas tibi Mars inserta Kalendas,
   Annus solaris lunarem uincit epactis,
Quas dicunt Grece, superaddimenta Latine,
uersibus hec sese uoluunt paschalibus usque,
Principium primo quibus est et finis in imo,
Quas in Septembris debet mutare Kalendis.
   Annus communis stat mensibus ex duodenis,
 Embolismalis magis uno quam duodenis,
Unus enim mensis concrescit tunc ab epactis.
Discretus signis est zodiacus duodenis,
Exstant signorum menses tot ad instar omnium,
Triginta Phebus signorum quodque diebus,
Atque decem semis cessim perlabitur horis,
Fiunt inde dies tercenteni decies sex,
Quos inter menses bis sex disponere debes,
Quinque dies denis facit ex remeantibus horis,
Quos quia distribui nequeunt, debes dare Marti;
Cur potius Marti? tribuit quia Romulus illi,
Menses bis quinque statuens qui principe Marte.
Principe cur Marte? coluit quia pro genitore.
Eius successor Numa binis exstitit auctor.
Si numerum mensidare uis, ratione sequenti:
 Sume dies mensis: numerum quoque iunge prioris,
Diuide per septem numerum sibi dans remanentem.
Per septem quare? quia sic hebdomada stare
Debet, quos iunge quibus exstat non aliunde,
Si libeat scire numerus sibi quid uelit iste,
Annos per septem concurrentes sibi iunges,
Ut capias per te ferias, ubi queque Kalende,
Fiet enim numerus, uel septem uel minus aut plus,
Si septemue minus feriam sic dicito, si plus.
Ablatis septem, numerum sibi da remanentem
Hos da Septembri, Marti quos ante dedisti.
Ex hoc incipiens, quia sic Aegyptia uult gens,
Si numerum mensi dare uis ratione sequenti,
Sume dies mensis numerum quoque iunge prioris,
Quo facto mensi sua uult lunatio demi.
    Ascribas mensi remanentia pone sequenti,
Discas si nescis quota sit lunatio queuis,
Mensibus est luna paribus uigesima nona,
Crescit in imparibus etas trigesima, cuius
Hoc in catalogo mensurus nuntiat ordo.
   Si libeat scire numerus sibi quid uelit iste,
Huic numero iungas anni presentis epactas,
Colligitur numerus triginta uel minus aut plus,
Trigintaue minus si sint tota Cynthia, si plus,
Triginta demas remanentibus et liquet etas,
Sic alii menses mensi respondet in horis,
Per Ianus mensi decimo, Februusque Nouembri,
Martius Octobri, par est September Aprili.
Maius Sextili, par Iunius est tibi, Iuli.
 Ecce dies nosti quia sit presentia Phebi.
   Sunt duo legitimi tamen interualla diei.
Unum nocturnum uocitant, aliudque diurnum,
Hac sunt quippe die uiginti quattuor hore,
Horarum spatia duodena subindicat hora,
Iam proprie spatio tria subiunxere diurno
Mane quidem, mediasque diem summam prope noctem.
   Sicut mens populi, uariatur origo diei,
Ex ortu Phebi putat hanc Chaldeus oriri,
Sed gens Aegypti, putat ortu noctis oriri,
Nocte putat media Romanus ut inchet ipsa,
Inde solent galli cantare futura diei.
Lux que prima fuit, noctem precedere cepit,
Ade letitiam portendens ante ruinam,
Quam bene formatus cecidit sub nocte reatus;
 Nunc sequitur noctem lux, uincens in cruce mortem,
Restituens hominem uite tenebras patientem.
   Ordo planetarum uariat seriem feriarum,
Quippe dies a diis placuit uocitare petis.
Tertia Martis erat, Stilphontis quarta manebat,
Inde Ioui quintam tribuendo uocant Iouianam.
Sexta fuit ueneris, postrema deum genitoris,
Has diis addebant se quis constare putabant,
Iuuit temperiem Iupiter Cyllenius artem,
Pneumate sol una Mars sanguine corpore luna,
uel dedit humorem, uenus ipsa libidinis ignem.
   Nostro more dies ferie sunt nomen habentes,
A fando feriam iam credimus esse uocatam,
Prima dies etenim fuit huius nominis olim.
Qua fas est fari, diuina simul feriari,
 uel quod fiat ait Deus omnia quando creauit.
   Hebdomadam facimus septem constare diebus,
Quam solet Aegyptus tot ad annos dicere tempus.
Profesti festi sunt atque dies feriati,
Preterea fasti dicti sunt atque nefasti,
Sunt hominum festi, causa quedam profesti.
   Est mensis Grecum, de lune nomine tractum,
Nomine quis lune, quia menes luna Latine.
   Per se diuisi sunt tempora quatuor anni,
Quorum nomina, uer, estas, autumnus, hiemsque,
Respiceret Boream uernali tempore Titan,
Quod noctes tempus solet exequare diebus,
Martis in octonis eris eius origo Kalendis,
In nonaginta durando diebus et una.
   Cum calefit Boreas per solem mox fit et estas,
 Tempora nocturna breuiat spatiando diurna,
Iunius octonas iubet hanc intrare Kalendas,
In nonaginta durando diebus et una,
Aestas ex igne stat, uer et ab ariditate.
Assolet autumnus noctes equare diebus,
Et cupit octonis Septembris adesse Kalendis,
Perdurando tribus nonagintaque diebus,
Sic ex algore stat semper et ariditate.
   Reddit hiems frigus cum sit prope sol alienus,
Cum sunt nocturna prolixa minuta diurna,
Que decimi mensis orditur in octo Kalendis,
Tempore denorum nouies contenta dierum,
Hec ex algore stat semper et ariditate.
   Annus ad ecclesiam super his habet allegoriam,
 Ecclesie designat hiems incommoditates,
Tempestas quando fit cum glacie, niue, turbo,
Aestas est fidei neglectus et ultio Christi.
In qua doctrine siccantur ab ariditate:
uer nouitas fidei post uim niuis et glaciei.
Nobis, occisi quo pascha tenebimus agni,
Cum uenit autumnus prouentum fertilis annus,
Cetibus ecclesiam sanctorum dans uenerandam.
   uer tempus dicunt quo semina cuncta uirescunt,
Cum uites gemmis tellus uestitur ab herbis,
Est estas tempus quo feruet in omnibus estus,
Credimus autumnum de tempestate uocatum
Quando cadunt folia, sunt tempestiuaque cuncta,
Fert hemispherio cognomen hiems super uno,
Sol quia tunc uolui solet in spatio breuiori,
 Dicitur hec bruma uel que breuis est, uel ab esca
Hinc imbrumari solet ad fastidia uesci,
Est tamen hibernum spatium pro parte uocatum,
uernum compositum ueluti dicas hibernum,
uer, estas, menses autumnus, hiems retinet tres,
Ex quo sunt tantum menses discreta secundum,
uer, estas et hiems fit adulta, ne preceps
Sic est autumnus nouus et preceps et adultus,
Cum uenit autumnus nimium uiget undique morbus,
Aera namque calor deprauat et obuius algor.
   Non minime passi gentiles ante feriri,
Contribuere Ioui quasi tempora quatuor anni
Materia uarias, non forma quattuor urnas,
Factas argento, ferro, uitro, quoque plumbo,
Fert risum crater Iouis hic argenteus et uer,
 Ferreus estatem uulcani gestat et ignem.
uitreus autumnum Iunonis et ubera largum.
uas hiemem plumbi capit interitumque Saturni.
   Exortis tenebris nox est absentia solis.
Dicunt philosophi noctem contingere nasci.
uel quod uergentes efflat sol languidus ignes,
uel quia qua supra in terras cogitur infra,
Nox aptum nomen sumpsit cum uisibus obsit.
Solstitii spatium, solis statione uocatum,
Ipso quod stante crescunt, noctesue diesue,
Aestiuum cancro, brumale fit in capricorno,
Ut duo solstitia, duo sunt in noctibus equa.
Quod nox atque dies habet horarum parientes,
Autumnale libra, uernale responderat Ammon.
   Est mensis primus, uel Iani nomine dictus,
 Olim gentili qui more Deus fuit anni,
uel quod ianua sis per quam uenit annus et exit,
Ex ipso frontem nunc appellamus eumdem.
   Februus est Pluto, mensis Februarius ex quo,
Nam superis ille stetit ad sacra manibus iste.
   Martius a Marte uel debet nomen habere,
Dicitur aut ideo quia iungit plura marito,
Anni principium fuit hic mensisque nouorum.
   Dicitur Aprilis pro iure quod est aperilis,
Quo plante germen reddunt animantia prolem.
Rus niue, nube polus, quo liber turbine pontus.
Rus redit agricolis, polus astrologis, mare nautis.
   Est Maia Maius Hermetis matre uocatus,
   Hec embolismis loca sunt ascripta locandis.
Deutrum September recipit primumque December,
 Sextum Sextilis regio quintumque Nouembris,
Quisque suo Nonas permittit habere quaternas,
Martis trite diem Nonarum sume priorem.
Ad bine ternas Martis cape septime Nonas,
   Prima necat Iani, nocet astans septima fini,
Quarta necat Februi, nocet astans tertia fini,
Mars, tua frons cuspis, prope finem quarta fit aspis.
Aprilis decimam, notat undecimam prope caudam,
Tertia mors Maii, sed septima proxima fini,
Iunius in decimo ferit et quindenus ab imo.
Alter ab undecimo nepa Iuli, nonus ab illo,
Augusti primus ferit et de fine secundus,
Stat Septembris acus hinc tertius inde decenus.
Octobris stat acus hinc tertius inde decenus.
 Quinta necat capitis, sed tertia fine Nouembris,
Frontis septenam notat ultimus ordo decenam.
   Anni sextilis disponitur ordo Decembris,
Quartanis Nonis tribus atque bis octo Kalendis
Iulius est pariter Mars Maius, et ogdoas imber
In senis Nonis septemque decemque Decembris,
Iunius, Aprilis, Septembris itemque Decembris.
Quartanis Nonis, ter quinque tribusque Kalendis.
Quartanis Nonis Februus bis et octo Kalendis
Concordant menses Octobris Idibus omnes,
Ducunt ergo dies triginta bis duo menses,
uiginti Februus fit solus et octo diebus.
Quolibet in reliquo quater octo dies minus uno.
   Scire uolens ferie sint cuius queque Kalende,
Ad concurrentes componas has feriales.
 Ianus Maio tres dat, Iunius hinc Februo sex.
Septem Septembri decimus, Mars quinque Nouembri,
Aprilis tecum defendit Iulius unum.
Quattuor Augustus capit, October duo solus.
   Si bene perpendis quota constat luna Kalendis.
Lunares iactas hos instantes ad epactas,
Quinos September, quinos habet ogdoas imber,
Nonus habet septem, decimo prestabit eosdem
Aprilis Februo deca dat Mars tertia Iano,
Maius in undenis est, Iunius in duodenis,
Bis septem Sextilis habet, deca Iulius et tres.
   Tempus habens eui speciem dat motio mundi.
Constans preteritis, presentibus atque futuris,
Dicitur hanc ob rem tempus, quia temperat orbem,
Ipsa probat ratio, quia triplex temporis ordo,
 Nature iussu stans aut auctore uel iussu.
   Sol et luna suum duce natura facit annum,
Sol per quinque dies, ter centenos decies sex,
Unius solidi iuncto quadrante diei,
Per tot luna dies annis communibus ires,
Si tamen hoc spatium tibi sex et quinque dierum,
Crescis ter denis embolismalibus annis.
   Mensis ut est usus fit bis ter quinque dierum.
At tamen hic usus, non est usus, sed abusus
Cum neque luna suum, neque sol faciant ita cursum,
Cursus enim lune salua saltus ratione,
Fertur ut est horis minor hoc spatio duodenis.
   Fitque decem semis mora solis longior horis.
Diua uel humana uis est auctoris habenda.
   Edicto Domini statuentis iura Moysi,
 Aufert ruris opus Iudeo septimus annus,
Rerum mortalis habita grauitate iubentis.
   Romani ludos repetunt post quattuor annos,
Ac hosdem quatuor recipit Februarius anno.
   Tempus inest atomis, momentis atque minutis,
Partibus, ostentis, punctis, quadrantibus, horis
Atque diebus et hebdomadis et mensibus, annis,
Et lustris eque, seclis, etatibus atque
   Atomus in nostra sonat indiuisio lingua,
Quinque manent cause, solet in quibus atomus esse,
Sol numerus, tempus, necnon oratio corpus,
Atomus in sole, uult floccus pulueris esse.
Atomus in numero, monas est eius origo.
Atomus in tempus, citus est oculi uelut ictus.
 Atomus in uoce, stat singula littera per se.
Atomus in corpus, cui uix aderit color ullus.
   Atomus ostenti, tota portio debet haberi;
Fit ter centena siue bis duo, bis quadragena.
Ostentum uere decies pars sexta fit hore.
Hora fit ex punctis quinis, bis quinque minutis
Sex habet ostenta decies, partes decapenta,
Fit per moneta quater, hoc est dena serenta,
Punctus particulis ternis, geminisque minutis,
Octo momentis simul ostentis duodenis.
Reddere uult unum pars bina hemi, minutum,
Bis duo momenta faciens ostentaque sena,
Quatuor ostenta sunt una parte retenta,
Et momenta duo gemine partes et ab imo,
Momentum solet ostentum dare semis et unum,
 Sol horam punctis dat quinis luna quaternis.



HYMNUS Iu. De uniuersis Dei operibus.


   Primo Deus celi globum
Molemque terre condidit,
Terram sed umbris abditam
Abyssus al [.....] texerat:
At per dies etatibus
Labentis eui congruos
Ornauit orbem, et ethera,
Cunctamque mundi machinam.
Prima Creator seculi
Die tenebras effugans,
Aquis adhuc absconditum
Lampauit orbem lumine.
 Lucis beate gaudiis
Mundi repleuit incolas,
Aetate mox altissimus
Prima Creator seculi
Locatur inter cerula,
Dei secunda maximus
Poli globus, diuisaque est
Utrinque lympha labilis.
Primo secunde tempore
Aetatis arca mystica,
Hinc inde concurrentia
Locatur inter cerula.
Lucente secli tertia
Die, fluens sub ethere
Abyssus alta subsidet,
 uirensque paret arida.
Electa proles Abrahe
De perfidorum fluctibus,
Aetate florens claruit
Lucente secli tertia,
Quarta iubar sublimium
Die micabat siderum,
Polo soloque fulgidam
Lucis daturum gratiam.
Hebrea gens Dauidico
Regno refulsit inclyta,
Aetate pandens actuum
Quarta iubar sublimium.
Nouum genus progignitur
 Quinta die de limpidis
Nascens aquis natantium
uolantiumque sub polo.
Aetate quinta in Chaldea
Penam luente Iudea,
Fidelium de perfidis
Nouum genus progignitur
Sexta creatus est homo,
Dei Creatoris sui
Imaginem qui preferens
Semper beatus uiueret.
Summus Creator omnium,
Per quem creatus est homo,
Aetate Filius Dei,
Sexta creatus est homo,
 Obdormienti splendida
Plasmatur Ade femina,
Os illius ex ossibus,
Ex carne carnem proferens.
De carne Christo propria,
Et sanguinis mysterio
Iam sponsa nata est in cruce
Obdormienti splendida.
Post facta celsa Conditor
Die quiescens septima,
Eam uocari in secula
Et esse iubet Sabbatum.
Aetas quietis septima
Post hoc futurum est seculum,
Qua sabbatizat cum suis
 Post facta celsa Conditor.
Octaua restat ceteris
Aetatibus sublimior,
Cum mortui de pristino
Terre resurgent aggere,
uultumque Christi perpetes
Iusti uident amabilem,
Eruntque sicut angeli
Celesti in arce fulgidi,
Quam nobis ad se semitam
Ostendit ipse preuius
De matre natus uirgine
Deus Deique Filius.
Nam morte mortem destruens
 Sexta subegit . . . . .
Quieuit ast in Sabbato,
In corde terre conditus;
uiteque prima Sabbati
Surgendo pandit ianuam,
Suisque congaudentibus
Ascendit ad thronum Patris.
Et sex in huius seculi
Aetatibus nos precipit,
Nostram ferendo iam crucem
Ius omne lethi uincere.
Intrabimus post omnia
Deuicta mundi prelia,
Carnis soluti uinculis
 uite perennis Sabbatum.
Sequetur una Sabbati
Claudenda nullo termino,
Cum carnis immortalitas
Aeterna nobis redditur.
Sic carnis atque spiritus
Bino potiti gaudio,
Scandemus ad celestia
Regni perennis menia.
Quo nos uenire quesumus,
Concede, sancta Trinitas,
Unumque te cognoscere
uerum Deum per secula.
   Gloria, etc.



HYMNUS u. De Natali Innocentium.


Hymnum canentes martyrum
Dicamus Innocentium,
Quos terra flentes perdidit,
Gaudens sed ethra suscipit.
Quorum tuentur angeli
uultum patris per secula,
Eiusque laudant gratiam,
Hymnum canentes martyrum.
Quos rex peremit impius,
Pius sed auctor colligit,
Secum beatos collocans,
In luce regni perpetis.
Qui mansiones singulis
Largitus in domo patris,
 Donat supernis sedibus,
Quos rex peremit impius.
Bimos et infra paruulos
Herodis ira perculit,
Finesque Bethlemiticos
Sancto respersit sanguine.
Preclara Christo splenduit
Mors innocens fidelium,
Celis ferebant angeli
Bimos et infra paruulos.
uox in Rama percrebuit,
Lamenta luctus maximi,
Rachel suos cum lacrymis
Perfusa fleuit filios.
 Gaudent triumpho perpeti,
Tormenta quique uicerant,
Quorum gemens ob uerbera
uox in Rama percrebuit.
Ne, grex pusille, formides
Dentes leonis perfidos,
Pastor bonus nam pascua
uobis dabit celestia.
Agnum Dei qui candidum
Mundo sequeris tramite,
Manus latronis impias
Ne, grex pusille, formides.
Absterget omnem lacrymam
uestris Pater de uultibus.
Mors uobis ultra non nocet
 uite receptis menibus.
Qui seminant in lacrymis,
Longo metent in gaudio,
Genis lugentum Conditor
Absterget omnem lacrymam.
O quam beata ciuitas,
In qua Redemptor nascitur,
Natoque prime martyrum
In qua dicantur hostie!
Nunquam uocaris paruula
In ciuitatum millibus,
Ex qua nouus dux ortus est,
O quam beata ciuitas!
Astant nitentes fulgidis
Eius throno nunc uestibus,
 Stolas suas qui lauerant
Agni rubentes sanguine.
Qui perpetis pro patrie
Regno gementes fleuerant,
Leti Deo cum laudibus
Astant nitentes fulgidis.
   Gloria, etc.



HYMNUS uI. De Ascensione Domini.


Hymnum canamus glorie,
Hymni noui nunc personent,
Christus nouo cum tramite
Ad Patris ascendit thronum.
Transit triumpho glorie
 Poli potenter culmina,
Qui morte mortem assumpserat,
Derisus a mortalibus,
Nam diri lethi limina,
Cecas et umbras inferi
Lustrans sua potentia
Lethi ligarat principem,
Et quos suos in actibus
Fideque lectos nouerat,
Omnes Auerni faucibus
Saluauit a ferocibus.
Letamque uite ianuam
Pandit Redemptor omnibus,
Quos lex amara corporis
uita pios priuauerat.
 O mira rerum claritas!
Miranda Saluatoris est
uirtus gemella gratia,
Que regna lethi destruit:
Nam plurimos ab inferi
Portis reduxit spiritu,
Multos et ipso corpore
De fauce mortis eruit.
Surgentis ut de mortuis
Christi sonarent gaudia,
Binos choros paschalia
uita noua letantium.
Bine cohortes ethera
Christum secute ascenderent,
Sedesque celo perpetes
 Inter tenerent angelos.
Hunc ergo cuncti consonis
Diem feramus laudibus,
uictor petit quo fulgidi
iehsu Olympi ianuas,
Quo nobis ipse apud Patrem,
Toros beatus preuius,
Ac mansiones plurimas
Parauit auctor etheris.
Quo tota precedentium
A seculo fidelium
Caterua celi regiam
Pandente Christo subiit.
Erant in admirabili
Regis triumpho altithroni
 Cetus simul celestium,
Polum petentes agminum.
Apostoli tum mystico
In monte stantes chrismatis
Cum matre claram uirgine
Iesu uidebant gloriam.
Ac prosecuti lumine
Leto, petentem sidera
Letis per auras cordibus,
Duxere regem seculi.
Quos alloquentes angeli,
Quid astra stantes cernitis?
Saluator hic est, inquiunt,
iehsu triumpho nobilis.
A uobis ad celestia.
 Qui regna nunc assumptus est,
uenturus inde seculi
In fine iudex omnium.
Hec dixerant, et non mora
Iuncti choris felicibus,
Cum rege regum lucidi
Portis Olympi approximant.
Emissa tunc uox angeli:
Portas, ait, nunc pandite,
Et introibit perpetis
Dux pacis et Rex glorie.
Respondit hec ab intimis
uox urbis alme menibus:
Quis iste rex est glorie,
 Intret poli qui ianuas?
Nos semper in celestibus
Christum solemus cernere,
Et eius una cum Patre
Pari beamur gloria.
At preco magni iudicis:
Dominus potens et fortis est,
Qui strauit atrum in prelio
Mundi triumphans principem.
Quapropter eleuamini,
Porte perennes etheris,
Intreat Rex glorie
uirtutis atque gratie.
Mirata adhuc celestium
Requirit aula ciuium:
 Quis, inquit, est Rex glorie,
Rex iste tam laudabilis?
Herilis at mox buccina
Respondit: Auctor omnium
Altissimus uirtutum, et is
Rex ipse fulget glorie.
Dictis quibus rex glorie
Cum glorioso milite,
Ingressus est in ethere
Sublime regnum glorie.
Qua mansiones singulis,
Quos de profundis inferi
Abduxerat, pro congruis
Donauit almus actibus.
Ac ipse cuncta transiens
 Celi micantis culmina,
Ad dexteram sedit Patris
Consempiternus Filius.
uenturus inde in gloria,
uiuos simul cum mortuis
Diiudicare pro actibus,
Iusto potens examine.
Quo nos precamur tempore,
Iesu Redemptor unice,
Inter tuos in ethere
Seruos benignos aggrega.
Da nobis illuc sedula
Deuotione tendere,
Qua te sedere cum Patre
In arce regni credimus.
 Nostris ibi tum cordibus,
Tuo repleti Spiritu,
Ostende Patrem, et sufficit
Hec nobis una uisio.



HYMNUS uII. In Natalem sancte Agne.


Illuxit alma seculis
Dies beata uirginis,
Que morte uicta perpetis
uite recepit gaudia.
Intrauit Agnes auream
Poli triumphans regiam,
Agnique iuncta dulcibus
Congratulatur nuptiis.
Admista castis uirginum
 In arce celi cetibus,
Carmen nouum Deo Patri,
Unaque nato personat.
Iam digna tali premio,
Que fluxa mundi prospera,
Pompasque secli sordidas
Amore Christi spreuerat.
Pulsata nec non asperis
Aduersitatum spiculis,
Fortis fide perseuerat,
Christo semel quam uouerat.
Hostis ferox ab artubus
Tulit puelle pallium,
Stolam sed intus pectoris
 Auferre nemo quiuerat.
Qui Christus et forinsecus
Mittit poderem uirgini
Hanc ueritatis intimo
Docens amictam linteo.
Inducta in edem sordium,
A sorde martyr libera est,
Quin de loco prostibuli
Precum repente fit locus.
Illuminatur celitus
Latebra quondam demonum,
Pulsoque lethi principe
uite minister cernitur.
Probi probant magnalia,
Deumque honorant martyris,
 Illusor ad miraculi
Mox morte digna plectitur.
Ab inferi quem ianuis
Martyr beata suscitans,
Sic per Lares, ac ferreas
Ad astra portas preuolat.
Qua Conditoris gloriam
Cernit sui per secula
Ciuis et inter patrie
Celestis hymnos concinit,
   Gloria, etc.



HYMNUS uIII. De Natiuitate S. Ioannis Baptiste.


Precursor altus Luminis,
Et preco uerbi nascitur,
 Letare, cor fidelium,
Lucemque gaudens accipe.
Miranda cuius seculi
Natiuitas per angelum
Innotuit parentibus.
Pia fide iam preditis,
Sublime cui uocabulum
Ioannes ipse Gabriel
Imponit, et clarissima
Ipsius acta precinit.
Qui matris adhuc paruulus
uulua retentus, spiritum
Percepit almus gratie,
Testis futurus gratie.
Necdumque natus iam dedit
 De luce testimonium,
Quod natus admirabili
Compleuit ipse in gloria.
Hic plurimos ex Isrel
Christi fidei subdidit,
Et corda patrum in filios,
Docens superna, transtulit.
In Elie qui spiritu
uenit prophete, semitam
Parare Christo ac plebibus
Iter salutis pandere
Quo feminarum in filiis
Propheta maior nullus est,
Quin ipse miris actibus
Plus quam propheta claruit.
 Baptisma penitentie
Qui predicabat ac dedit,
Turbasque Iesu gratie,
Illuminandas obtulit.
Ipsumque Iesum qui omnia
Sancto lauans in spiritu
Emundat, in Iordanici
Tinxit fluento gurgitis.
Et baptizato protinus
Aperta uidit ethera.
Nobis suo baptismate
Pandit polique regiam.
Atque in columba Spiritum
Illum super descendere
uidit, doli qui nescius
 Mentes requirit simplices.
Audiuit et uocem Patris:
Dilectus hic est Filius
A seculo, dixit, meus,
In quo mihi complacui.
Edoctus his oraculis
Baptista Iesum predicat
Natum Dei, qui in Spiritu
Sancto fideles abluat.
Quid sermo noster amplius
Huius canat preconia?
De quo Patris uox Filio
Olim locuta precinit:
En mitto, dixit, angelum,
Tuam paret qui semitam,
 uultuque precurrat tuum
Solem rubens ut Lucifer.



HYMNUS IX. De apostolis Petro et Paulo.


Apostolorum gloriam
Hymnis canamus debitis,
uotis uacemus annuis,
Iesu, faue precantibus,
Bariona Simon Petrus,
Et Doctor almus gentium,
Festiua seclis gaudia.
Suo dicarunt sanguine.
Coniunxit hora transitus
Poli petentes ianuam,
Quos una semper caritas
 Mundo retentos iunxerat.
Diuersitates gentium
Errore longo dissonas,
Ad ueritatis gratiam
uerbis trahebant consonis.
Ecclesie princeps sacer
In monte Iesum conspicit.
uocemque Patris igneo
Audit poli de uertice
Fulgentis ascendens poli
Tertia Paulus edita,
Arcana dixit, alteri
Proferre nulli que licet
Gressus Cephe per cerula
Christi iuuantur dextera,
 Christus suos, ne seculi
Demergat equor, erigit.
Huius pericla seculi
uinci fide credentium
Paulus docet, iam naufragos
Saluans ab undis socios.
Imis Simon e fluctibus
Mundi fideles extrahens
Pisces bonos ut liberet,
Ad lucis effert patriam.
Castris in huius seculi
Manere iustos incolas,
Paulus docet, tentoria
Texenda castris congrua.
Languore fessos transiens
 Simonis umbra subleuat,
Mundat lepre contagium,
Claudosque gressu roborat.
Magister altus gentium,
Atri furores spiritus,
Cunctumque morbum per sua
Fugat potens sudaria.
Nox claudit ambos carcere,
Pleno sed ethre lumine,
Umbras uident et uincula,
Christi uident qui gloriam.
Oppressa letho corpora
Ad lucis auras suscitant,
Hostesque iusti perfidos
Abdunt tenebris inferi.
 Prefulgido stolas suas
Agni cruore lauerant,
Gustando mortis poculum,
Mortis triumphant principem.
Quantum sequi desideret
Christi Petrus uestigia,
Ad quem uenire non timet
Scalam crucis per asperam.
Regni perennis introit
Paulus per ensem regiam,
Nam qui Deum timet caput
Ferro libenter dat suum.
Sic principes Ecclesie,
Sic uera mundi lumina,
 Mortis triumpho nobili
Sumpsere palmam glorie.
Tropea quorum insignia
Iam Roma felix continet,
Quorum coronas totius
Orbis celebrat ambitus,
uox erga nostra te Deum,
Te corda nostra personent,
Teque in tuis mirabilem
Collaudet omne seculum.
Christe, precamur, ut quibus
Laudes ouantes dicimus,
Horum frui nos lucidis
Dones per euum aspectibus.
Hymnis per ethram ac suauibus
 Apostolorum laudibus.
Noster chorus hic consonet
Psalmis canorus dulcibus,
Zona Benignus aurea
Nos cinge castimonie,
Ut te uidentes laudibus
Tuis uacemus perpetes.



HYMNUS X. De Passione sancti Ioannis Baptiste.


Precessor almus gratie,
Et ueritatis angelus,
Lucerna Christi, et perpetis
Euangelista luminis.
Prophetie preconia,
Que uoce, uita et actibus
 Cantauerat, hec astruit
Mortis sacre signaculo.
Nam nasciturum seculis,
Nascendo quem preuenerat,
Ac baptizaturum suo
Monstrauerat baptismate.
Huiusce mortem innoxiam,
Qua uita mundo reddita est,
Signat sui presagio
Baptista martyr sanguinis.
Quem uinculis et carcere
Ferox tyrannus abdidit,
Sed nulla ledunt uincula,
Quem dona cordis subleuant.
Christi uidet qui gloriam,
 Qui spiritus carismata,
Non hunc tenebre carceris
Non pena terret corporis.
Caput libens sanctissimum
Iam dissecandum prebuit,
Nec perdidit pius caput,
uerum caput cui Christus est.
Exsultat almi spiritus
Preconis artus linquere,
Precursionis ut sacre,
Sic cepta dona compleat,
Nam quem manens in corpore
Ostenderat uiuentibus,
Hunc mortuis iam mortuus,
 Christum uenire predicat.
Nouo stupescunt inferi
Ereptionis nuntio,
Gaudent chori fidelium,
Una patrum cum plebibus.
Iusti prophete et martyres,
Et quique Christum a seculo
Puris amabant cordibus,
Piis colebant actibus.
Cuncti Ioannis dulcibus
Leti fiunt affatibus,
Christumque poscunt ocius
Suos uenire ad seruulos.
Precursor alme, dicito
Quando putas adueniet,
 Aduentus ille qui prope est,
Descende, Iesu, et eripe.
Tandem Redemptor paruit,
Omnesque in unum congregans
Tulit pios ab inferis
Polique regnis indidit.
Sic predicator optimus,
Magnusque Christum preuius
Postquam retentis corpore,
Postquam canebat mortuis.
Ducente Christo in ethera
Omnes fidelium choros,
Cum ceteris perennia
Intrauit ipse in gaudia.



HYMNUS XI. In Natali sancte Dei Genitricis.


Adesto, Christe, uocibus,
Inesto nostris mentibus,
Tua benignus dextera
Choros canentum protege.
Qui natus es de uirgine,
Nostre salutis gratia,
Da pura nobis pectora,
Da membra casta corporis.
Et tu beata pre omnibus,
uirgo Maria, feminis,
Dei Genitrix inclyta,
Nostris faueto laudibus.
Pudica cuius uiscera
Sancto dicata Spiritu,
 Dauidis ortum semine,
Regem ferebant seculi.
Beata cuius ubera
Summo repleta munere
Terris alebant unicam
Terre polique gloriam,
Festiua legis que sacris
Ad alta templi limina,
Celestis aule Principem
Ulnis tulisti dulcibus.
Cuius sinu iam paruulum
Magi uidentes conditum,
Regem Deumque maximum
uotis precantur redditis.
 Christum ferens Memphitici,
Que sacra uertis numinis,
Deumque cernunt exteri,
Fugant sui quem patria.
Que mesta mundi gaudium
Cum patre Ioseph queritas,
Summique Patris edibus
Ouans sedentem repperis.
Cuius rogatu mysticas
Christus sedens ad nuptias,
Aquas in alma transtulit
uini rubentis pocula.
Cuius pium pertransiit
Ensis doloris spiritum,
Natum tuo de corpore
 Deum mori dum cerneres
Quam filio tonitrui,
Crucis tonans de uertice,
Commendat Auctor etheris,
Ut uirgo seruet uirginem.
Nati Deique iam tui,
Que cernis almo lumine,
Post dira mortis uincula,
Resuscitati gloriam.
Lucem poli que conspicis,
Adire Patris dexteram,
Quam prima Patris de sinu
Terras adire uideras.
Sublimis inter splendida
Apostolorum sidera,
 Flamma, sacrique Spiritus
Impleta laudes concinis.
Laudem Deo quam supplices,
Christo canentes, reddimus,
Christi Genitrix, et tua
Commendet intercessio.
Hymnos sacre quos uirgin.,
Matrique caste dicimus,
Emmanuel, tu suscipe,
Tuamque plebem libera.



HYMNUS XII. In Natali sancti Andree.


Nunc Andree solemnia
Letis canamus uocibus,
Apostolatus gloriam
 Qui ornat triumpho sanguinis,
Quem piscibus per turbida
Dum rete nectit equora,
Christus uocauit cum suis
Ad regna celi fratribus.
Misitque late gentibus
uerbum salutis pandere,
Ac seculi de fluctibus
Mentes leuare credulas.
Qui mox fidei lampade
Dum lustrat oras Grecie,
Deique Christi fulgidus,
Erroris umbras effugat.
Acheus armis appetit
 Dux lucis arma tetricis,
Miles Dei sed fortiter
Hostis repellit impetum.
Pandit crucis mysteria,
Que dira mortis pristine
Soluit potenter uincula,
Mundoque uitam contulit.
Agni refert et hostiam,
Qui nos ab hoste liberans,
uita beat trans ethera,
Regnoque secum perpeti.
Inclusus atro carcere
Lucis minister, aurea
Pacis uias ad sidera
Pandit cateruis plebium.
 Cesus flagellis septies,
Tormenta risit omnia,
Septena quam repleuerant
Iam dona sancti Spiritus.
Tandem leuatus in crucem,
Terram reliquit sordidam,
Mundisque felix passibus
Poli petiuit ianuas.
Excepit alma ciuitas,
Nostrumque mater omnium
Letata Christi martyrem,
Apostolumque maximum.
Congaudet omnis ciuium
Nobis chorus celestium,
Magni uidens perennia
 Nunc Andree solemnia.



HYMNUS XIII. In eodem festo ad crucem dicendus.


Salue, tropeum glorie,
Salue sacrum uictorie
Signum, Deus quo perditun
Mundum redemit mortuus.
O gloriosa fulgidis
Crux emicas uirtutibus,
Quam Christus ipse proprii
Membris dicauit corporis.
Quondam genus mortalium
Metu premebas pallido,
At nunc reples fidelium
Amore leto pectora.
 En ludus est credentium
Tuis frui complexibus,
Que tanta gignis gaudia,
Pandis polique ianuas
Que Conditoris suauia
Post membra, nobis suauior
Es melle facta et omnibus
Prelata mundi honoribus
Te nunc adire gratulor,
Te caritatis brachiis
Complector, ad celestia
Conscendo per te gaudia.
Sic tu libens me suscipe
Illius alma seruulum,
Qui me redemit per tuam
 Magister altus gloriam.
Sic fatur Andreas crucis
Erecta cernens cornua,
Tradensque uestem militi,
Leuatur in uite arborem.
Nec cessat altus de cruce
Docere turbam astantium,
uitam perennem cum Deo,
Polique regnum pandere.
Quorum fide iam feruida,
Turbeque iudex territus,
Se pollicetur nexibus
Hunc mortis atre soluere.
At Andreas celi uias,
Regemque celi, ac dulcium
 Frequenti iam conciuium
Celesti in arce contuens:
Iesu, precor, dixit, bone
Magister, ista de cruce,
Me nemo uiuum in corpore
uinclis solutis auferat,
Prius meum quam spiritum
E carne raptum assumpseris.
In patrieque menibus,
Cui milito, locaueris.
Hec dixit, et celestibus
Emissa lux a sedibus,
Circumdedit fortissimum
Christi corusca martyrem,
Splendorque sole clarior
 Coram manendo plurimum,
Que palma uel que gloria
Crucem sequatur edocet
Quin ad poli mox edita
Reuersus, alti spiritum
Secum refert apostoli
Nodis solutum corporis.
Qua cum tuis fidelibus
Iesu triumphi carmina
uictor beatus seculi,
Gaudens in euum personat.
Qua nobis inter agmina
Sublimium felicia,
Da, Christe, sortem paruulis
Hymnos tibi canentibus.





HYMNUS DE DIE IUDICII. 


 Inter florigeras fecundi cespitis herbas,
Flamine uentorum resonantibus undique ramis,
Arboris umbrifere mestus sub tegmine solus
Dum sedi, subito planctu turbatus amaro,
Carmina pre tristi cecini hec lugubria mente.
Utpote commemorans scelerum commissa meorum,
Et maculas uite, mortisque inamabile tempus,
Iudiciique diem horrendo examine magnum,
Perpetuamque reis districti iudicis iram.
Et genus humanum discretis sedibus omne,
Gaudia sanctorum necnon, penasque malorum.
 Hec memorans mecum, tacito sub murmure dixi:
Nunc rogo, nunc uene fontes aperite calentes,
Dumque ego percutiam pugnis rea pectora, uel dum
Membra solo sternam, meritosque ciebo dolores,
uos, precor, effusis lacrymis non parcite statim,
Sed mestum salsis faciem perfundite guttis.
Et reserate nefas Christo cum uoce gementi,
Nec lateat quidquam culparum cordis in antro.
Omnia quin luci uerbis reddantur apertis,
Pectoris et lingue, carnis uel crimina seua.
Hec est sola salus anime et spes certa dolenti,
 uulnera cum lacrymis medico reserare superno.
Qui solet allisos sanare et soluere uinctos.
Quassatos nec uult calamos infringere dextra,
Nec lini tepidos undis exstinguere fumos.
Nonne exempla tibi pendens dabat in cruce latro,
Peccati quantum ualeat confessio uera?
Qui fuit usque crucem sceleratis impius actis,
Mortis in articulo sed uerba precantia clamat,
Et solo meruit fidei sermone salutem,
Cum Christo et portas paradisi intrauit apertas.
Cur, rogo, mens, tardas medico te pandere totam?
uel cur lingua, taces, uenie dum tempus habebis?
Auribus Omnipotens te nunc exaudit apertis,
Ille dies ueniet, iudex dum uenerit orbis,
Debebis qua tu rationem reddere de te.
 Suadeo preuenias lacrymis modo iudicis iram.
Quid tu in sorde iaces, scelerum caro plena piaclis?
Cur tua non purgas lacrymis peccata profusis,
Et tibi non oras placide fomenta medele?
Fletibus assiduis est dum data gratia flendi,
Penituisse iuuat tibi nunc et flere salubre est.
Aeternus fuerit placidus te uindice iudex.
Nec Deus etherius bis crimina uindicat ulli,
Spernere tu noli uenie tibi tempora certa.
Quanta malis maneant etiam tormenta memento,
uel quam celsithronus metuendus ab arce polorum,
Adueniet iudex, mercedem reddere cunctis.
Precurrent illum uel qualia signa, repente
Terra tremet, montesque ruent, collesque liquescent,
 Et mare terribili confundet murmure mentes.
Tristius et celum tenebris obducitur atris.
Astra cadunt rutilo et Titan tenebrescit in ortu,
Pallida nocturnam nec prestat luna lucernam,
De celo uenient et signa minantia mortem.
Tum superum subito ueniet commota potestas,
Cetibus angelicis regem stipata supernum.
Ille sedens solio fulget sublimis in alto,
Ante illum rapimur, collectis undique turmis,
Iudicium ut capiat gestorum quisque suorum.
Sis memor illius, qui tum pauor ante tribunal,
Percutiet stupidis cunctorum corda querelis.
Dum simul innumeris regem comitata polorum,
Angelica aduenient celestibus agmina turmis.
Atque omnes pariter homines cogentur adesse;
 Qui sunt, qui fuerant, fuerint uel quique futuri,
Cunctaque cunctorum cunctis arcana patebunt.
Quod cor, lingua, manus, tenebrosis gessit in antris,
Et quod nunc aliquem uerecundans scire ueretur
Omnibus in patulo pariter tunc scire licebit.
Insuper impletur flammis altricibus er,
Ignis ubique suis ruptis regnabit habenis.
Et quo nunc er gremium diffundit inane,
Ignea tunc sonitus perfundet flamma feroces,
Festinans scelerum seuas ulciscere causas.
Nec uindex ardor cuiquam tunc parcere curat,
Sordibus ablutus ueniat nisi ab omnibus illuc.
Tunc tribus et populi ferient rea pectora pugnis,
Stabit uterque simul stupidus, pauperque potensque
 Et miser et diues, simili ditione timebunt:
Fluuius igniuomus miseros torquebit amare,
Et uermes scelerum mordebunt intima cordis.
Nullus ibi meritis confidit iudice presens,
Singula sed nimius percurrit pectora terror
Et stupet attonito simul impia turba timore.
Quid, caro, quid facies, illa quid flebilis hora,
Que modo ue misera seruire libidine gaudes,
Luxurieque tue stimulis te agitabis acutis,
Ignea tu tibimet cur non tormenta timebis,
Demonibus dudum fuerantque parata malignis.
Que superant sensus cunctorum et dicta uirorum,
Nec uox ulla ualet miseras edicere penas.
Ignibus eterne nigris loca plena gehenne,
Frigora mista simul feruentibus algida flammis.
 Nunc oculos nimio flentes ardore camini,
Nunc iterum nimio stridentes frigore dentes.
His miseris uicibus miseri uoluuntur in euum,
Obscuras inter picea caligine noctes.
uox ubi nulla sonat, durus nisi fletus ubique,
Non nisi tortorum facies ubi cernitur ulla.
Non sentitur ibi quidquam nisi frigora, flamme
Fetor et ingenti complet putredine nares.
Os quoque flammiuom. lugens implebitur igne,
Et uermes lacerant ignitis dentibus ossa.
Insuper et pectus curis torquetur amaris,
Cur caro luxurians sibimet sub tempore paruo
Atro perpetuas meruisset carcere penas
Lucis ubi miseris nulla scintilla relucet.
Nec pax, nec pietas, imo spes nulla quietis,
 Flentibus arrident, fugiunt solatia cuncta.
Auxilium nullus rebus prestabit amaris,
Letitie facies iam nulla uidebitur illic.
Sed dolor et gemitus, stridor, pauor et timor horrens,
Tedia, tristitie, trux, indignatio, languor.
Errantesque anime, flammis in carcere ceco.
Noxia tunc huius cessabunt gaudia secli,
Ebrietas, epule, risus, petulantia, iocus,
Dira cupido, tenax luxus, scelerata libido,
Somnus iners, torporque grauis, desidia pigra,
Illicitat quidquid modo delectatio carnis,
Et ceca scelerum mergit uertigine mentem.
Tunc cecis merget flammis sine fine misellos.
Felix o nimium, semperque in secula felix
 Qui illas effugiet penarum prospere clades,
Cum sanctisque simul letatur in omnia secla!
Coniunctus Christo celestia regna tenebit.
Nox ubi nulla rapit splendorem lucis amene,
Non dolor aut gemitus ueniet, nec fessa senectus,
Non sitis, esuries, somnus et non labor ullus.
Non febris, morbi, clades, non frigora, flamme,
Tedia, tristitie, cure, tormenta, ruine,
Fulmina, nimbus, hiems, tonitru, nix, grando, procella,
Angor, paupertas, meror, mors, casus, egestas
Sed pax et pietas, bonitas, opulentia regnat,
Gaudia, letitie, uirtus, lux, uita perennis,
Gloria, laus, requies, honor et concordia dulcis,
 Insuper omne bonum cunctis Deus ipse ministrat.
Semper adest presens, cunctos fouet, implet, honorat,
Glorificat, seruat, ueneratur, diligit, ornat,
Collocat Altithrono, letosque in sede polorum,
Premia perpetuis tradens celestia donis.
Angelicas inter turmas sanctasque cohortes.
uatidicis iunctos patriarchis atque prophetis,
Inter apostolicas animis letantibus arces.
Atque inter roseis splendentia castra triumphis,
Candida uirgineo simul inter agmina flore.
Que trahit alma Dei Genitrix, pia uirgo Maria,
Per benedicta Patris fulgenti regna paratu,
Inter et Ecclesie sanctos, natosque, patresque
Inter et etherium celesti pace senatum.
 Quid rogo, quid durum, seclo consetur in isto,
 Utque illas inter liceat habitare cohortes,
Sedibus et superum semper gaudere beatis.
Incolumem mihi te Christi carissima proles,
Protegat, et faciat semper sine fine beatam,
Meque tuis Christo precibus commenda benignis.



Rex Deus immensi quo constat machina mundi,
Quod miser imploro per Christum te pie clemens:
Da uigilem sensum, Rex regum cuncta gubernans,
Da, precor, ingenium, da mentis lumen honestum.
Sit mihi recta fides, et falsis obuia sectis,
Sit mihi precipue morum correctio presens,
Sim charus, humilis, uerax, cum tempore prudens,
Secreti tacitus, et lingue fulmine cautus,
 Da fidum socium, da fixum semper amicum.



APPENDIX.





CARMINA DUBIA. 



HYMNUS PRIMUS. De duodecim signis zodiaci.


Primus adest Aries, obscuro lumine labens,
Proximat inde sequens proiecto corpore Taurus,
Sic gemini fulgent iactantes orbibus ignem,
Aestifer est pandes feruentia sidera Cancri,
Hunc subter fulgens serpit uis torua Leonis,
Quem rutilo sequitur collucens corpore uirgo.
Exin proiecte claro collumine Chele,
Ipsas consequitur lucens uis magna Nepei,
Inde Sagittipotens dextra flexum tenet arcum,
Post hunc cornifero Capricornus lumine pergit,
Humidus at lato collucet Aquarius orbe,
Squammiferi rectoque natant tunc ordine Pisces.



HYMNUS II. De etatibus.


Ter binos deciesque nouem super exit in annos
Iusta senescentum quos implet uita uirorum,
Hos nouies superat uiuendo garrula Cornix,
Et quater egreditur cornicis secula Ceruus,
Aeripedem ceruum ter uincit Coruus et illum
Multiplicat nouies Phenix reparabilis Ales,
Quem nos perpetuo decies preuertimus euo
Nymphe Hamadryades quarum longissima uita est
Hec cohibet finis uiuacia freta animantum,
Cetera secreti nouit Deus arbiter eui.





DIONYSIUS DE ANNIS. 


 Anni Domini notantur in presenti linea,
Cum misertus mundi Dominus ad tollenda crimina
Natus homo hic processit, natura ferens uiscera.

Ad indictionem inueniendam.

Tres appone annis Christi pro indictionibus
Regulares, et partire per quindenum numerum,
Absque mora tunc uidebis quis sit eius numerus

Quando Christus natus sit.

Quarta est indictione natus Christus Dominus
Ideo tres apponuntur pro indictionibus,
De denis duobus Christi de annorum numero.

Ad probandam Incarnationem.

Ordines indictionum diuide per quindecim,
In his autem regulares adde denos et duos,
Presens anni apponatur indictio ibidem.

Ad exhortandum lectorem.

Calculum qui lector scire studes mente strenua,
 Ordines indictionum alte stent memorie,
Que si absint anni Christi amittes ignauia.

Ad epactas lune inueniendas.

Per nouenos atque denos annos Christi diuide.
Et quod his superabundat extende per undecim,
Per triginta partiendo epactas reperies.

Item ut supra.

Decennouenalem Pasche unum tantum subtrahe.
Per undenos ampliabis, per triginta diuide,
Epactam ipsius anni protinus inuenies.

Ad epactas solis inueniendas.

Pro epactis namque solis sume annos Domini.
 Horum quartam his appone annorum qui fuerint
Regulares adde quater, per septenos diuide.

Item ut supra.

Tene autem nono semper Kalendas Aprilium.
Feria que esse constat locus concurrentium,
Crescunt quibus in diebus per septenum numerum.

De cyclo solis quem gradum teneat.

Octo annos subtrahendo pro solari circulo,
Per uigenos et octonos reliquos diuiseris,
Inuenisse te gaudebis sic solarem circulum.

Ad probandam concurrentem.

Circulum et hunc solarem diuide per quatuor,
Tandem quartam eius partem eidem adiicito,
Per septenos diuidendo, concurrens inuenitur

Ad cyclum lune inueniendum.

Cyclus lune quotus exstat si scire desideras,
Duos annos semper deme de supremo numero,
 Per nouenos simul denos diuisus reperitur.

Ad cyclum decimum nonum inueniendum.

Annis Christi unum tantum rite si addideris,
Per nouenos atque denos pariter diuiseris,
Decennoualem cyclum ultimum reperies.

De loco epactarum.

Epactarum locus patet facilis et commodus,
In undecimo Kalendas positus Aprilium,
In quo luna cum epacta cequatur numerus.

Item de quatuordecim epactis.

Quarta decima epacta, cum tenetur circulo,
 Quartam decimam undeno Kalendas Aprilium,
Computare lunam cogit lege patrum sancitum.

Quando epacte crescunt.

Nam epacte cum crescunt ad quindenum numerum,
Duodenarum Kalendarumque itemque Aprilium,
Quartam decimam tenebis lunam sine dubio.

De paucioribus epactis.

Pauciores iam epactis obseruata regula,
Crescere per dies sine usque decimam quartam,
Ipsa erit quam querebas legalis legitima.

De pluribus epactis.

Porro plures si dicuntur ultra quindenarium,
Ipso numero ascende usque trigenarium.
Sic ad nouam inchoando ad paschalem terminum.

Regula prima mensis.

Pascha nostrum primi mensis est tenenda regula,
Christiani post peracta luna decima quarta,
 Aequinoctio transcenso in die Dominico.

Quid inter Azyma et Pascha distet.

Inter Azyma et Pascha hec est differentia:
Pasche dies est tenenda luna decima quarta,
Azymorum qui sequuntur septima solemnitas.

Quomodo uariatur per septem dies.

Luna pasche uariatur in septeno numero,
Die quo surrexit Christus ac Saluator omnium,
A quo iure nomen sumpsit sanctus et dominicus.

De communi anno.

Quatuor et trecentorum quinquaginta dierum,
Recipit communis annus duodecim mensibus,
Undecim de solis cursu remanente diebus.

Item.

Numerus iam undenorum hic per annos singulos,
Ad querendam lunam semper annuatim ponitur,
Greco namque sortiuntur epacte uocabulo.

 De Embolismo

Embolismus uero decem atque nouem diebus,
Cursum solis transcendendo longior efficitur,
Habens quater octoginta et trecentenos dies.

De Ogdoade et Hendecade.

Est et alia prefati circuli diuisio,
In qua Ogdoas annorum Hendecasque queritur,
Qui equare cursum solis atque lune dicitur.

De luna Ianuarii.

In Kalendis si requiris lunam Ianuarii.
Cyclum semper tantum lune extende per undecim,
Regularem adde unum per triginta diuide.

Item ut supra.

Cyclus namque memoratur tribus annis ultimis,
Regularem non apponas unum ut in ceteris,
Quia duo sunt ponendi his cura peruigili.

 In quo signo luna uersetur.

Forte luna quo uersetur signo si quesieris
Ducta quater eius etas per partes concreuerit,
Per triginta partiendo tunc signa reperies.

Item.

Est in media uel prima prompta computatio,
Namque alio in signo quot partes habuerit,
Tot sequentibus adiice, uel detrahe omnibus.

Quandiu in signo moretur.

Unoquoque signo luna tantum binis diebus,
Senis horis atque besse illustrare dicitur,
Sic per omnia percurrens ad ipsum reuertitur.

De tribus annis, qui non obseruentur.

Porro octauus et undenus atque nonus decimus
Generale argumentum conseruare nequeunt.
Faciente embolismo dum in his inseritur.

 De Maio mense.

Primo igitur de tribus annis de quo diximus,
In Maiarum Kalendarum hac consueta regula.
Tunc octaua demonstratur esse et uicesima.

Item.

Embolismus quia sane Martio inseritur,
Dumque unius dies celebratur ablatio,
In uiceno remanebit et septeno numero.

De Iulio mense.

Simili itemque modo Kalendis Iulii,
Sis contentus de triginta in nonam uicesimam.
Remanere embolismi facit superfluitas.

De embolismis undecimi anni.

Anno undeno embolismo in quo pridie
Nonas solet in Decembris solito accendere,
Facit eam tunc recidere sic mutato ordine.

Item.

 Ratio namque lunaris in Kalendis Martii,
Cum uicena simul nona computare soleat.
Embolismus tantum tenet octauam uicesimam.

De decimo nono anno.

Anno decimo et nono, qui est horum ultimus,
Tertio quia Nonarum Martiarum ponitur,
Facit Maias in Kalendis hunc supernum numerum.

De saltu lune

Iulii denique mensis in die trigesima,
Saltus lune est tenendus generali ordine
Qui per denos et nouenos solet annos crescere.

Unde saltus conficiatur.

Hore singule per annum uno puncto addito,
Nona decima pars puncti constat hec ablatio.
Fit per decem nouem annos diei ablatio.

Item.

 Cunctis retro annis semper apponuntur undecim,
Hic epacte pro cremento numero duodecimo.
Trigenario completo nullam dici placuit.

Item.

De uigesima et nona die quippe altera,
Computare cogit primam hanc eius uelocitas,
Transilire diem facit, sic ad Nonam inchoas.

Ad probandam lunam.

Si uis ergo lunam scire hoc uel illo tempore
Sume dies Ianuarii a mensis principio,
Adde etatem Kalendarum lune mensis ipsius.

Item.

Per nouenos quinquagenos primo si partieris,
Nihilominus secundo per triginta diuiseris,
uere lunam quam querebas facile inuenies.

Ad probandam feriam.

Item sume dies anni, diuide per septies,
 Et quot ultra septem crescunt habeto memoria,
His dictarum Kalendarum ferie annectere.

Item.

His in unum adunatis summam cum collegeris,
Et septenis item suis partibus diuiseris,
Argumentum quod querebas, feriam inuenies.

De equinoctio.

Aequinoctium uernale in prima uigesima
Martii tenere debes, quia patrum regula,
Obseruare ualde monet ratione sedula.

Aliud.

Sic itaque et September cequato numeri
Quia esse duo anni comprobantur unius
Autumnale suum, alter seruat equinoctium.

De ratione duodecim signorum.

Mira prorsus paganorum et seua dementia,
Qui in celum transtulerunt tam diuersas bestias
 Cum olympo esse constent angelorum agmina.
   Illi taurum radiare dicunt inter sidera,
Qui in bouem uersum Iouem fabulose asseuerant,
Ad Italiam transuexit Agenoris filiam.
   Habet fides Christiana signorum memoriam,
Primum Agni qui in celum maiestate fulgida,
Regnat unicus cum Patre per immensa secula.
   Igitur non toruus fronte nec ceruice tumidus
Noster taurus est putandus nominatus optimus,
Dulcis, blandus, atque mitis, atque suauis uitulus.
   Ipse est ergo tenendus saginatus uitulus,
Cuius caro immolata in crucis patibulo,
Hos crure suo tulit de mortis periculo.
   Hic non cessat nos hortari pietate sedula,
Iugo Christi submittenti exarare uitia,
Diuinorum preceptorum reportare semina.
   Prosequentibus hortatur testamentum geminis.
Idolatriam calcare, solum Dominum querere,
Auaritiam uitare cancrum incurabilem.
    Leo noster obdormiuit ut in morte uinceret,
Ideo euigilauit ut possimus surgere.
Per quem iuste merebamur a penis eripi.
   uirginis hoc sextum signum competenter sequitur.
Sexta mundi iam etate uenit Dei Filius,
Aequitatis libram tenet, iure Deus dicitur.
    Huic puro si quis corde bene ministrauerit,
Iam securus non timebit uenenum pestiferum,
Conculcare iam cum planta scorpionem poterit.
   Scuto fidei protectus seuum sagittarium
Deformatum non timebit, cum equinis cruribus,
Ipse quoque superabit nefandum diabolum.
   Capricornus ac deformis uultu despicabilis,
Alios amentes facit, alios sacrilegos,
Homicidas, furiosos, alios adulteros.
   Sed his omnibus conuersis atque bene flentibus,
Tergere de fronte solet candidus aquarius,
Crimina que sponte fiunt uel instinctu demonum.
   Duo pisces qui sequuntur uno sinu editi,
Duos populos figurant, uocatos per gratiam,
Baptismatis unda lotos, soli Deo credere.
   Insanire iam illorum desinat dementia,
Qui in celo esse credunt aliqua mortalia,
Cassa spernant, illa credant que Dei Ecclesia.
   Animalia pusilla, magna et reptilia,
 Carnis pondere grauata non petunt celestia,
Sed cum carne horum credunt interire animas.
   Ubi hominum et Dei mediator fuerit,
Esse ibi electorum credimus et animas,
Hec daturum se promisit infinita bonitas.





MANFREDI CARMINA. 



DE ANNO SOLARI.


Annus solaris, qui magnus sepe uocatur,
Circuitus solis semel est per zodiacum.

De cursu solis.

Cursus uiginti completur et octo per annos.

De anno lunari.

Annus lunaris, est lune circuitus, qui
 Nunc est communis; nunc embolismus habetur.

De cursu lune.

Ast eius cursus tres bisque fit octo per annos,
Ex his luminibus nos pertractare duobus,
Conuenit, et nostris rationibus addere sedem,
Ut super hec fuerint que fundamenta locata,
Obicibus ualeant non argumenta refelli,
Sed primum quiddam uolumus reserare quod instat,
Utile quod multum nobis instare uidetur.



DE QUATUOR TEMPORIBUS ANNI.


uer, estas, autumnus, hiems, sunt quatuor anni
Tempora que certo numero diuisa patescunt,
Cuique dedit ternos sua contemplatio menses.

De uere.

Martius, Aprilis, et Maius, ueris habentur.

De Aestate.

Iunius, Augustus, Aestatis Iulius, adsunt.

 De Autumno.

Autumnique October, Septemberque, Nouember.

De Hieme.

Sunt hiemis Ianus, Februarius atque December,
In quorum primo Deus immutabilis et rex,
Principium fecit nature conditor orbis,
Atque creaturis fixit primordia cunctis,
Compleuitque suum quod scribitur esse diebus,
Sex opus atque ab hac septena luce quieuit,
Altius ergo libet huius secreta aperire
Dispositi, documentaque tradere postea nati.



DE SEPTEM DIEBUS ET NOMINIBUS EORUM.


Principio mundi septem Deus ille creator
Instituit cyclos, quos sphere circulus ambit,
Singula qui finxit sub certis cursibus astra,
Nominibus propriisque philosophia notauit,
Nomine Saturni primum, Iouis atque secundum,
Mars sub eis currens, et sexto Mercurius,
 Luna quidem minimo decurrit septima celo
Queque dies astris accepit nomen ab istis,
Hac ratione operique nostro competit apte
Lux cum nocte sua uiginti quattuor horis,
Constat et eternum deducit ab ethere cursum,
Nunc a Saturno tu connumerare supremo,
Incipe post illos lune numerabis et orbem,
Sic in circuitu per cunctos calculus ibit,
Cui numerus primus post quattuor atque decem bis
 Conuenit, illius assumit nomen habetque.

De die Dominico.

Ergo prima dies uocitata est nomine solis.

De die ueneris.

Nunc ueri solis, qui nos de morte redemit,
Pars numerus lune dat nomen inesse secunde,
Et sic queque dies accepit nomen ab astris,
Sed nunc flectamus atque premisimus illa.
Articulum officioque styli promissa canamus,
Quarta luce Deus duo mundi lumina finxit.

De Mercurio.

Planetasque alios, stellas et sidera cuncta,
In firmamento quibus immutabile cursus,
Addidit et proprium cursum haud excedere iussit,
Hic est ille dies in quo sapientia scripsit,
Aequales horas noctis fieri atque diei,
Et cursum solis fuerit studio rationis,
Circuitus eius cognouit peruigil annus,
 Ter centum fieri cum sexaginta diebus,
Quinque superiectis simul et constare quadrante,
Sed cuiusque rei quadrans est portio quarta,
Tres uero relique dicuntur nomine dodrans,
Unde dies isti procedunt uel numerantur,
Per documenta damus, si nosse cupis, manifeste.



DE CURSU SOLIS ET ANNI, ET SIGNIS EORUM.


Astrorum cursus et lune, solis et orbem,
Edidicit primum scripsitque Aegyptia nymphis,
Tradidit et curas huius mortalibus artis,
Atque itiner solis per quod deducitur annus,
Zodiacum uocitans signat indagine mira,
Quam bene declarat Macrobius ille sagaci
Ingenio, studioque probo docet esse laborem,
Hunc per bissenas diuisit prouida partes,
Partes signa uocans, que conueniente notauit.

De Ariete.

Nomine namque aries, celi pars prima uocatur,
 Seu quod precipue hoc animal pre cornua feruet,
Ut sol feruoris radiis quasi cornibus ipsam
Concretam glacie terram, brumeque rigorem
Incipit exercere, et seminibus reserare,
Siue quod hinc Aries dextro procumbit in armo,
Sicut ab hoc dextram sol lustrat tempore partem
Zodiaci, sunt namque duo hemispheria celi.
Ast Aries primi caput, est et Libra secundi,
Et spatium alterius dimensum partibus equis
Circuit atque Aries decumbit parte sinistra.

De Tauro.

Sed Tauri nomen parti imposuere secunde,
Sol quoniam celi partes dum permeat istas,
Canescunt fruges, taurique boumque labores,
Feruidioribus et terris iam falce metuntur.

De Geminis.

Ast aliud signum Geminorum nomine dicunt,
In specie cygni Ledam decepit adulter,
 Hic onus ex utero peperit fratresque gemellos,
Inque uicem fratrem Pollucem Castor amauit,
Mortalis fuerat, qui mortem matre ferebat,
Immortalis erat, qui pro patre morte carebat,
Hic quoniam patrem de fratris morte recepit,
Fraterne morti de uita participauit,
Participando uices sed sidus in ethere facti,
Parte quidem celi: sic sol dum currit in ista
Arbusta et fruges solis feruoribus arent,
Incipiuntque mori uiridi que fronde uigebant,
Atque per estatem quasi mortua sicca uidentur,
Mundi pars habet hic zone uicina peruste.

De Cancro.

Atque notant quantum sub Cancri nomine signum,
Est in propatulo sita significatio Cancri,
Incedit uersus ut per uestigia cancer,
Sic dum sol nequit hanc celi transcendere partem,
Inferiora petit lustrato solstitio, sub
Quarta parte eius, qua primum conficit ortum,
 Scribere sed tempus non est exsortibus aptum.

De Leone.

Ac quinte parti nomen posuere Leonis,
Hoc animal cunctis prestat feruore caloris,
Cuius membra tenet uigor et uis parte priori,
Degeneratque et debilitat sub posteriori,
Sic magis exurit sol quam per cetera signa,
Atque suum robur terris diffundit anhelis,
Nec non extremis signi sub partibus huius,
Mitigat ardorem duntaxat debiliorem
In terram positis, quos post uestigia linquit.

De uirgine.

Nomen inest sexto, uirgo pro tempore signo,
Terra quod effeta quasi uirgo femina constet,
Atque nichil fructus isto sub sidere gignat.

De Libra.

uerum zodiaci pars septima Libra uocatur,
 Aequales proprio cum nomine monstrans,
Parte sub hac celi noctis fieri atque diei.

De Scorpione

Scorpius octauo nonoque Sagittarius fert
Nomen, et hinc imbres signant et grandinis ictus.

De Capricorno.

Hinc decimum sphere signum uocitant Capricornum,
Alta petit semper frondes pascendo capella,
Sic ex aduerso rediens sol alta requirit,
Solstitium pars quarta facit, solemque remittit.

De Aquario.

Undecimum signum cui nomen Aquarius addunt.

De Piscibus.

Atque duodecimum dicunt ex nomine pisces,
Quod niuibus quod cedat aquis hoc tempore tellus.

 De bissexto.

Ergo per hec contemplantes recurrere solem,
Hac annum fieri designatur ratione,
Horum signorum sol lustrat, quodque diebus,
Trigenis, ac dimidia cum quinque bis hora,
Hos omnes summam tu multiplicabis in unam,
De cunctis signis horas mediamque reducens,
Inueniesque dies cum sexaginta trecentos,
His quoque quinque dies hos calculus addet,
Bis sene medie nunc restant insuper hore,
Efficies senas, has si colligeris horas,
He iuncte quadrans est portio quarta diei,
Et tribus est cautum quod non numeretur in annis,
Ast anno quarto quadrantes quattuor unum
Complent, constituuntque diem sub foribus anni,
Hic bissextilis totus uocabitur annus,
Constans trecentis sex sexaginta diebus.



QUARE DICATUR BISSEXTUS, ET QUARE SIT INuENTUS.


 Quod si neglectum fuerit, producitur error
Tantus, ut estiui brumali tempore menses
Occurrant: uice uersa permutentur ut ipsi,
Illa dies igitur tantus uidetur ut error,
Inseritur simul ac bissextus iure uocatur,
Quod numero legitur, bis Marti sexto Kalendas,
Hanc concurrentum sedem dixere Quirites,
Nam quotacunque dies feria numeratur in ista,
Tot concurrentes alio sumuntur in anno,
Sed bissextili superaddita sumitur anno.



DE NOMINIBUS MENSIUM.


Et quia signorum data significatio claret:
Nunc de nominibus conemur scribere mensum.
Roma potens olim cum gemmis philosophie
uernaret, cursum totique imponeret orbi,
Primum bissenis diuisit partibus annum,
Incidit hinc et cuique uocabula congrua parti.

De Martio.

 Martius a maribus cuius pars prima uocatur,
Quod tunc Iuno Iouem, quod tellus postulet imbrem,
Et fiat pregnans, et fetibus apta tumescat.

De Aprili.

Ast alia Aprilis quoniam natura aperitur,
Dicitur ad flores, fructus et gramina cuncta.

De Maio.

Tertia maiorum Maius de parte uocatur.

De Iunio.

Iunius in quarta, iunioribus est uocitatus,
Namque bipertiti fuerant de more Quirites,
Atque senex maior pars consultabat in urbe,
Militiamque manus iuuenum uirtute regebat,
Hinc igitur Maius et Iunius est uocitatus.

De Iulio.

Iulius a magno sortitur Cesare nomen.

De Augusto.

Nomen ab Augusto mensi imposuere sequenti.



DE QUATUOR ULTIMIS MENSIBUS.


Quattuor hinc alii sumpserunt nomen ab imbre

De Septembri et Octobri.

Primum Quintilis sunt Sextilisque uocati.

De Nouembri et Decembri.

Et numero quantum sunt primo mense remoti,
Temperiem celi numero quoque significantes.

De Ianuario.

A Iano mensis Ianuarius, qui est uocitatus,
Principium rerum Ianum feriata uetustas
Credidit, atque illum mensem mirata dicauit,
Quapropter mensis Ianuarius caput anni.

De Februario.

Postreme parti nomen Februarius indunt,
Nam februare quidem dicunt purgare Latini,
Mos uiguit talis Romanis ciuibus olim,
 Anno sub quinto dum census fertur ad urbem,
Menia cum muris templa et lustrare deorum,
Scilicet istius mensis sub luce secunda,
Ut quasi purgarent delicti excessibus urbem,
Et uenia atque salus per supplicia ista daretur,
Dicere, lustrare, sic et purgare solemus,
Sic et multoties dicitur quinquennia lustra,
Sed per inaccessos opus est nunc tendere saltus.
Atque itiner ceptum uario sermone leuare.



DE REGULARIBUS FERIARUM, KALENDARUM ET DE EORUM ORIGINE.


Primum nunc igitur uideamus redigulares,
Unde procedant, et eorum que sit origo.
Prima dies mundi describitur illa fuisse,
Qua lucem legimus primum luxisse creatam,
Hoc est Zodiaci et ueruecis portio prima.
A prima ergo die numerabimusque Kalendas
Illius mensis, de quo cognoscere queris,
 Quosque dies post hec, per septem diuide cunctos,
Hunc numerum quoniam nunquam transcendere possunt,
Quodque supercrescit pro redigulare tenebis,
Si minus est itidem pro redigularibus adsit.
Septem si fuerint tot mensibus addito septem,
Et concurrentum de summa subtrahe sedem,
ueneris ad Marti postquam numerando Kalendas,
Et sibi qui restant ascribere quinque memento
Illa dies feria uisa est decurrere prima,
Dum Phebus cursum nondum prefecerat anni,
Hic prius incepta concurrens prima uocata est,
Concurrit siquidem totum copulata per annum.

Quare regulares dicantur.

Nunc qua concurrens procedat origine prima,
Addimus, et talis quid signet copula nobis.
Que concurrentes ideo dicuntur aperte,
Quod pariter totum cum redigularibus anno,
 Currunt, et feriam quota sit uentura Kalendis,
Significant, et fit per solis regula cursum.
Sume dies igitur qua primum claruit orbis,
Luce nouus, cunctosque simul numerabis ad ipsum.
Usque locum sedes quo concurrentis habetur.

Quomodo inueniuntur regulares. Primus concurrens.

Hos quoque precipimus, per septem diuide solus,
Qui superest concurrentum signetur origo,
Cetera que sequitur hoc ordine comperietur,
Sicut ab hac actum est anno partire secundo,
Heque due currunt illo qui transit in anno,
Quodque superfuerit, uni superaddere cures,
Tertiaque et quarta reliquis sic multiplicantur.
Ast anno quinto, quoniam bissextus habetur,
Que super accrescunt simul hac in sede quiescunt,
Dicta sede due ferie numerantur in unum,
Sextaque predictum tenet et post septima cursum,
Quodque supergraditur  septem,
 Illud sublatis, concurrens iure tenetur.

Quomodo inueniatur feria per regularem.

He concurrentes cum precedentibus aucte,
Ostendunt feriam quota sit uentura Kalendis,
Si septem fuerit numero, tibi septima fiet;
Si minus est, totam feriam numerato Kalendis,
Si septem transit, numero deponito septem.



DE INuENTIONE CUIUSLIBET DIEI MENSIS, PER DIES MENSIS.


Et si per totum mensem cuiusque diei,
Nosse cupis feriam, precedentis quoque mensis,
Sume dies cunctos, sed nec numerabis eamdem,
Hisque Kalendarum feriam superaddito totam,
Si septem fuerint itidem, tibi septima fiet,
Si minor est illis numerus, tibi iure manebit,
Si septem transit, numero deponito septem,
Scilicet, signetur quod ea ratione tenetur.



DE REGULARIBUS LUNAE, ET DE EORUM ORIGINE


Sed quia circuitus est solis carmine scriptus,
Nunc assignemus lune proposse meatus,
Ast alios primum pandamus redigulares,
Qui subscribuntur ab lune mensibus istis.

De epactis.

Lune circuitus, lunaris dicitur annus.

De inuentione nulle.

Principium cuius, qui nunc Septembris habentur,
Mensis adest, ueterum quem sicut pagina prodit.
Aegypti astrologi primum inuenere sagaces,
Hi sunt scrutati uigiles secreta polorum,
Atque magisterium quorum didicere Latini,
Gymnasiumque artes admirantes imitantur.
Hi quoque post illos describentes statuerunt,
Sedem epactarum Septembris sexto Kalendas,
Hac celo infixam referunt in sede creatam
Lunam, quod nullo terris fulgore refulsit.
 Hanc quia nullius numeri uaria uerat etas
Lumine, non ualuit penitus tricesima dici,
Hinc igitur Pheben nullo splendore scientes,
Nullas, epactas illum dixere per annum.
Ast alia primum terris de lumine lumen,
Fundens loce noua, recte est tunc prima uocata,
Et quoniam terris illuxit lumine primum,
Hic prius incepta est numerari quinto Kalendis
Et quoniam Octobris euenit quinta Kalendis,
Nam quotacunque fuit tunc luna, quibusque Kalendis,
Mensibus his totidem scribuntur redigulares,
Ista quidem currit per cunctos regula menses.

De undecima epacta.

Undecimam post hoc anno discere sequenti,
Epactam tota est, nam Phebe sede notata,
Et quota sede sua cunctis effulget inanis.
Epacte totidem concurrunt semper in ipsis.



QUOD EPACTA ET REGULARIS DEBENT IUNGI AD INuENIENDUM AETATEM LUNAE.


Epacte iuncte cum redigularibus istis,
Presignant quota sit Phebe fulsura Kalendis.
Horum si numerus triginta euenerit infra,
Tota manet Phebe, sed si concreuerit ultra,
Illis sublatis aderit tibi tota Kalendis,
Quot reliqui fuerint, hoc constet regula cunctis.

Quod etas lune per dies mensis inueniatur.

Sed si per totum cupis hoc cognoscere mensem,
Sume dies mensis qui precedunt hodiernum,
Et quotacunque fuit tunc ipsis luna Kalendis,
Illius numerum transactis adde diebus.
Horum si numerus triginta euenerit infra,
Tota manet Phebe, sed si concreuerit ultra,
Illis sublatis quot restant tota tenetur,
Sed tamen hoc opus est, uigili de mente notare,
Si mensi fuerit inscripta uicesima nona.
Deme tot, etatem reliqui lune tibi pandent,
Hoc quoque cur fiat conabor prodere metris.



DE ANNO LUNARI.


Zodiaci signum percurrit quodque duobus,
Luna diebus sex horis, besse unius hore,
Quosque dies igitur de cunctis collige signis,
Et iuncti pariter uiginti quattuor adsunt,
Tresque dies potes ex horis superaddere senis,
Et quid sit bessis nunc hac ratione fatebor,
Si tres in partes aliquid diuiseris equas,
Nomine queque triens fertur, cuncteque tenentes,
Portio si fuerit, aliis subtracta duabus,
Una, due relique dicuntur nomine besses,
Bissibus ex his sex octo suppleueris horas,
Hic igitur numero Pheben, ambire dierum,
Totum zodiacum daret dictisque sub oris,
Non tantum ad solem spatio transire sub ipso,
Signiferi partes quoniam dum peruolat ipsa,
Sol totum ferme tendit percurrere signum,
Nec ualet ascendi Phebe, nec prima uocari,
 Ni sub fratre prius fuerit, ni transgrediatur,
Ergo dies duo predictis et quattuor hore
Addantur, quorum spatio Phebum ipsa sequetur.
Transuolet et fiat superno lumine prima,
Hoc est lunaris suppletus ad omnia mensis,
Quem nos uiginti constare nouemque diebus,
Insuper et scriptis bissenus promimus horis,
Namque dies horis non permanet integer istis,
Et quia tum diuiditur in mensibus unus,
Alterius mensis bissex implebitur horis,
Presertim primo fuerit cum cardine mundi,
In media succensa die, sed mense secundo,
Nocte alternatim media, sic inde cucurrit,
Hi cuncti summam menses redigantur in unam,
Hinc et tercentum cum quinquaginta diebus
Quattuor adiectis annum constare fatemur.
Hic est qui proprie lunaris dicitur annus.



QUOD UNA EPACTA INuENIATUR PER ALIAM, ADDENDO UNDECIM.


 Illud et intuitu nunc contemplare sagaci,
Quod damus, et memori patefactum mente repone.
Hic epactarum series et origo patebit,
Sunt duo inequales tibi quos monstrauimus anni.
uincitur undenis lunaris forma diebus,
His quia lunaris solis superatur ab anno,
Undene epacte sumuntur in ordine primo,
Hinc numerus cunctis addatur semper in annis
Epactis affinis precedentibus annis,
Quod minus aut plus est triginta ex more tenebis,
Illius epactas anni qui tempore transit,
Octauas decimas epactas ultimus annus
Continet, his cum precedentibus additur unus,
Hic qui lunari semper subducitur anno,
Philosophi saltum quem lune nomine dicunt,
De quo si Deus annuerit tractabimus alte,
Quos si coniungis pariter triginta tenebis,
He sunt epacte que currunt cardine primo,
Illius cycli retinent quem semper Hebrei,
 Quas mensum iungis si redigularibus ipsis,
Pro numero lune, numero subducis easdem,
Et numeras lunam, sicut dant redigulares,
Illius in mensis anni cuiusque Kalendis,
Hinc etiam qui modo epactas dicere nullas.



DE ANNIS EMBOLISMALIBUS ET COMMUNIBUS.


Nunc ex endibolismis et communibus annis,
Pertractare necessarium decernimus isthic,
Enucleatius ut lune saltum reseremus,
Diuini libri testatur pagina lunam,
Infixam celo cursum sub sole habuisse,
In quarta feria positam, cursum inde tulisse,
Atque die qua prima fuit, non prima refulsit,
Ni post annos inde decenos atque nouenos,
Hic lune cursus est, cyclus iure uocatus,
Inde uelut primum per eumdem transmeat orbem,
Cuius prima caput transit lunatio mundi,
Que quartam decimam completo lumine lunam
 Attulit in Nonis, qui nunc est mensis Aprilis,
Aptius ut Memphis docuit, potes ista uidere,
Regula nam quorum cyclo dissentit Hebreo,
Sed propter Pascha uarie describimus ista,
Hinc igitur cyclus est tali nomine dictus,
Hinc per communes annos fit et endibolismos,
Qui duo precedunt communes iure uocantur,
Quod fuerint clausi bissenis mensibus anno,
Sed superaccrescens uocitatur tertius ille,
Unusque mensis, hoc est lunatio creuit,
Inde sequens annus primordia sumpsit ab illa,
Que quartam decimam prodit lunatio lunam,
Post horas noctis equales atque diei,
In qua Paschalis a prima terminus adsit,
Siue sub equali tantummodo tempore fiat,
Unde fit ut semper sic crescat circulus ille,
Preter in ogdoade, quod non sit et hendecade anno.
Quique etenim quorum communem pretulit annum,
Ille notabilior quod cyclo constet eodem,
 Dicitur octauus ex Greco nomine factus.
Hendecas hic quoniam undecimus post ogdoadem fit.
Ad numerum quorum facili ratione notabis,
Endibolismales sunt anni denique septem,
Nonaginta unus etiam menses numerantur,
Anni communes quos signat regula bissex,
Centum quadraginta aliis et quattuor addunt,
Sunt pariter iuncti triginta et quinque ducenti
Sed promissa tibi nunc disserere incipiamus,
Mensibus et lune saltum pandamus ab istis.



DE SALTU LUNAE.


Signiferi post circuitum cum prima uocata est,
Et succensa fuit lunari mense peracto,
Luna duodecimam necdum perfecerat horam,
Restabantque super illi quam diximus hore,
Bis duo momenta, momentique et uncia et unus,
Tantum atomus que indiuidua est temporis apte:
Que sic augentur per cunctos omnia menses,
Diminuant unum numero lunaris ut anni,
 Cycli fine diem iam nunc ratione probemus,
Qualiter una dies ex istis integra crescat.
Sed quia sunt menses triginta et quinque ducenti,
Illos pro numero momentorum ante relato,
Quadrupeda et nonginta et quadraginta uidebis,
Et quoniam punctis horam constare quaternis
Dicimus, et puncta momentis singula denis,
Per quadraginta cunctorum diuide summam,
Inueniesque horas uiginti tres mediamque,
Alteri sed si pars huius supplebitur hore,
Queque duodecima est rerum pars uncia dicta,
uerum momentum numerus duodenus adimplet,
Efficiunt igitur triginta et quinque ducente,
Quinque bis atque nouem momenta, ipsisque subsunt
Septem quas atomis mensum supplere necesse est,
Quadraginta atomis septem simul, uncia constat.
Ex atomis igitur triginta et quinque ducentis,
Uncie et augentur, quas quinque decemque notaui,
Quas si prescriptis septem coniunxeris eque,
 Momentum efficies: aliisque addatur ad ipsum,
Quo numerus medie iuncto supplebitur hore,
Que si uiginti tribus est medie quoque uincta,
Integer ille dies, uiginti quattuor horis
Conficitur, qui sic lunaris saltus habetur,
In nono decimo cycli cum Iulius anno,
Debeat ut semper ternis numerare Kalendis,
Augusti lunam sibique uicesima fiat,
Hic pretergressa tricesima uocatur,
Tertiaque Augusti numeratur iure Kalendis,
Ast epactarum constat ratione secundi,
Inde tenet cursum per cunctos inuiolatum.



QUOT HORIS LUCEAT LUNA.


At si scire cupis quot Phebe luceat horis,
Cremento lucis punctos adhibeto quaternos,
Noctibus in cunctis a prima nouimus ipsam,
Ad quintam decimam quo fiat lumine plena,
Et sexaginta per punctos fulgeat ipsa,
Et facies quinis horam consistere punctis,
 Inueniesque quoto puncto luna luceat hora,
A quinta decima numero deplebitur usque.
Quo lumen perdat simul et trigesima fiat,
Atque quotis itidem punctis luna luceat horis,
Inueniesque Phebe sed nil tricesima lucet,
Soli subiecta maiori lumine rapta,
Hanc horam Greci uocitant, coitumque Latini,
Dicunt, quod pariter coniunctim currat uterque,
Eclipsim solis fieri quo tempore claret,
Ast ex hoc alibi carmen dictabitur aptum.



QUOD SUPERIUS DISTULIT DE ASTRIS, NUNC EXSEQUITUR


Nunc de signifero quedam memorare necesse,
In quo sunt fixa tempus uariantia signa,
Sub quo planete uariant per tempora cursum
Orbis zodiaci sic obliquatur ab Arcto,
Ut sit zonarum media porrectus ad Austrum,
Quattuor est inter zonas hoc sole perusta,
In medio cuius Aries et Libra residunt,
 Hec etiam mundi medio duo signa locata,
Opposita atque sibi cedentia tramite recto,
Undique circueunt quasi desperantia terram,
Et quasi diametro dirimunt equaliter ipsum
Zodiacum, certumque uident altrinsecus unum,
Alterneque cadunt, alternatimque resurgunt,
Nam diu Libra cadit, Aries consurgit ab ortu,
Occidit hinc Aries, inde ortu Libra resurgit,
Sunt duo preterea, Cancer simul et Capricornus,
Cancer signorum summus, Capricornus et unum est,
Hic duo sunt tropica, que conuersiua uocantur,
Sol quoniam signis positus conuertitur istis.
Hic etiam solis porte dicuntur utrinque,
Quod soli quartis dum currit partibus horum,
Clauditur accessus, signorumque ultima crescit,
In quis solstitia estiua et brumalia fiunt,
Namque duodecimus certa ratione Kalendis,
Aestiuum Iulii fiunt brumalia Iani,
Solis solstitium stationis nomine dicunt,
 Nam ut stare fides, ut quo sit tempore solem,
Sed dum zodiaci Phebo pars summa uel ima,
Tangitur ex atomo, censetur nomine tali.

De solis ortu atque occasu.

Quattuor his signis, tres ortus principales,
Fiunt; exoriens dum sol decurrit eisdem
Partibus, inquiris tibi quas signauimus ante:
Australes Capricorno, et Cancro fit borealis,
Tertius ac medius Libra, ac ueruece notatur,
Cetera turba patet, quod signa alterna resignant;
Hinc igitur clare poteris per cuncta uidere,
Instar si sphere celestis pinxeris illum;
Natura monstrante globum inuigilares et ipsi,
Nam celum zonis incingi quinque uidebis,
Quarum ex natura uis frigoris atque caloris
Ingeritur terris, et partes temperat orbis;
Perspicies etiam cur noctes sint breuiores,
Solibus estiuis et contra sint hiemales;
Noctibus intuitu facili tibi cuncta patebunt;
 Hinc et planetas discernes tendere ad ortum,
Utque meent signis sphere nec inerat ullus,
Aetheris obliqui, sed enim interualla pererrent,
Et tantum ipsius per signa meare feruntur.
Sed de zodiaco satis hec que dicta supersunt,
Eclipsim solis et lune iam reseremus.



DE ECLIPSI SOLIS ET LUNAE.


Signifer est latus bissenis partibus orbis,
Pars spatium est, solis quantum complecti,
Aut ex diametro est illius meta quibusque,
Sole due medie lustrantur lune per omnes,
Scandit, et a Borea, rursum inclinatur ad austrum.
His igitur mundi medio cum terra duabus,
Subiaceat sol, supra atque infra luna feratur,
Et sit supposita fratri tricesima Phebe,
Obiectu lune solis splendorque calorque,
Subtrahitur nobis positis duntaxat in imis;
At si per partes exorbitet exteriores,
 Terra quibus non est subiecta, sed extima constat,
Non celare potest solaria lumina nobis,
Inde est quod raro defectus in ordine fiat.
uerum defectus aliter lunaris habetur,
Hic etenim quamuis per pleni lumina semper
Fiat, dissimili tantum deficitur ratione,
Constat enim lunam proprium lumen habere,
Sed splendere modo speculi sole irradiatam,
Partibus octo licet sub magno corpore solis,
uincatur tellus, ut mira indagine claret,
Plena tantum partes, quoniam fertur per easdem,
Aspectu solis fraudatur luna tenebris,
Luget et incedens terrarum damna per umbras,
Ac super aut subtus tetro uelatur amictu,
Ac super partes exorbitet exteriores,
Luminis accepti detrimentum effugit ipsa:
Non igitur semper priuatur lumine Phebe,
Has defectiuas dicitur de themate partes,
Astrologi, quod fit defectus causa utriusque.



QUANTUM IN UNAQUAQUE DIE ELONGETUR LUNA A SOLE.


At si forte animus cupit hoc augere labori,
Partibus ut uere noscas quot luna recedens,
Sole elongetur, uel que signa moretur,
Illius etatem fuerit quotacunque resume,
Multiplicaque quater, rursum numerumque ter ipsum,
Et quot compereris, tot nosces partibus illam
Phebo elongari, simul illa degere parce,
Ad quam uenturus totidem post ipse dies sit,
Nil etenim partes aliud quam dicimus istas,
Solis progressus per signa quibusque diebus,
Si signum quo luna die decurrat eodem,
Nosce uelis ex predictis tot partibus addes,
Soli quot restat, ut signi compleat ipse,
Illud iter quo degit, et inspice corde capaci,
Inde dabis partes signis triginta quibusque,
Ordine cui desunt in eodem noueris ipsam,
Si non ad numerum poterunt procedere tantum,
uel si completis superest quod ab ordine signis,
 Quod solet fieri in prima, quod sepe secunda,
Phebe cum sole signo decurrit eodem,
Sepe dies nona, uicesima terque decena,
Hoc habet et signo quod sol decurrit in illo,
Philosophique dies hos interlunia dicunt,
Quodque renascentem, suntque inter deficientem,
Hactenus ista quidem sunt argumenta diurna,
Que tibi contulimus, sed ad annua iam properemus.



DE ANNIS A PRINCIPIO MUNDI


Principio mundi sunt millia quinque trecenti,
Et sexaginta cum quattuor insuper anni,
Precedente tamen sine concurrentibus uno,
uirginis ad partum peperitque uirgo salutem,
Humani generis genitrix hominisque Deique,
uirgo beata preces digneris fundere nato,
Spiritus adueniat menti, qui uult ubi spirat,
Qui Patre procedit, quem mittit Filius eius,
Ut me per pelagus labentem dirigat altum,
 Et manus illius ad littus uela reducat.
Ecce peto, quero, nictans et ad ostia pulso,
Cuius auxilio, simul et munimine fretus,
Aetatem mundi ualeam tales esse probare.
Ex diuinorum scriptis uidere librorum,
Philosophi uigiles transisse ab origine mundi,
Annorum spatium memorabile tempus ad usque,
Quo Saluatoris fuit incarnatio facta,
Millia quinque super ueterum quod pagina prodit,
Sed nec quingentos super illa fuisse fatemur,
Quod plus aut minus est, hac nosces traditione.
Maximus ille cyclus qui semper uertitur annis
Cardine quingentis, simul et triginta duobus,
Fertur cyclorum concordia uero duorum,
Quod lune et solis cursus concordat in ipsis,
Expletis tantum, nec plene conuenit ante,
Inde dies, menses, hore, luneque Kalende,
Omnia conueniunt, simul et post prima recurre,
Si decies cyclum tu multiplicaueris ipsum,
uere comperies annorum millia quinque,
 Atque trecentorum summam, numerumque uicenum,
Additur his, quartus et quadragesimus annus
Ordine iam cycli, describitur iste secundo,
Hoc anno Christus sacra est de uirgine natus,
Hinc igitur cernis, quod millia quinque trecenti,
Et sexaginta, sunt quatuor insuper anni,
Precessitque unus sine concurrentibus annus,
Undecies autem non multiplicabis eumdem,
Nam superaccrescit nimium quod pagina dicit,
Et super adiectos annos indictio turbat,
Atque Euangelio numero ac ratione repugnant,
Ergo per hunc cyclum qui transit ordine magnum,
Cyclus, epactas, aderant que tempore Christi,
Et concurrentes ideo prius inueniamus,
Ut non turbetur doctrina sequentibus annis

De cyclis.

Cycli tres nostro scribendi carmine perstant
Anterior quibus est, recolunt quem semper Hebrei
 Cuius principium prima est lunatio mundi,
Ast epactarum fuit in Septembre secundus,
Hic quoque mutatur per menses et uariatur.
Tertius est dictus solaris nomine solis,
Hinc quoque principium Marti statuere Kalende,
Quartus lunaris referens nichil utilitatis;
Hinc caput est Iani, cum prima est luna Kalendis:
Ergo si primi gliscis cognoscere cycli,
Ille quotus transit annus sub tempore Christi,
Hunc numerum sumas, qui mundi a cardine cepit,
Perque nouemque decem totam eius diuide summam,
Et septem superant, fuit ergo septimus annus,
Sic epactarum cyclus manet inueniendus,
Sed tantum epactas que Christi tempore currunt,
Inuenies aliter; nam septem qui superarunt
Fine per undenum numerum distendere debes,
Ergo et septuaginta uides simul affore septem,
Hos per triginta partiri conuenit omnes,
Atque decem septem qui restant scribere oportet
 Epactas que currebant sub tempore Christi,
Ast aliter cyclus solaris comperietur,
Maiorem numerum qui supra scriptus habetur,
Diuide solerter per uiginti et simul octo,
Sed tamen ut primum sine concurrentibus annis,
Si procul et summa nunquam numeretur in ista,
Et sextum decimum diuisio proferet annum,
Sed concurrentes sic prospicis ipsius anni,
Hic idem numerus simul eius portio quarta,
Addita diuiditur per septem, et quinque supersunt;
Sed tamen hic animo nunc contemplare sagaci,
Ut nisi completis partem non uince relictam,
Inde data exactis quadrante carentibus annis,
Uno intermisso quoniam bissextus habetur,
Septima concurrens est Marti incepta Kalendis.
At si fert animus quota tunc indictio transit,
Noscere, perfacili uerum ratione patebit.
Per partes numerum quindenas diuide dictum,
Et decimam inuenies anno transire sub illo,
Olim cum pene Romani gentibus orbis,
 Omnibus et populis uirtutibus imperitarent,
uectigal statuere, atque indixere tributa,
Solueret ut quisque tria per quinquennia censum
Aera, sed in primo, simul argentumque secundo,
Aurum sic etiam lustro tribuere sequenti,
Inde uelut primum fuit a primo repetitum,
Et non excedit numerum qui prefuit ordo,
Post quintam decimam rursum est indictio prima.



AD INuENIENDUM SUMMAM ANNORUM DOMINI.


Annorum Domini cupiens cognoscere summam,
Hoc argumentum uigilanti pectore conde,
Summam ex ordinibus qui sexaginta nouem sunt,
Multiplica per quindecim, et insuper addito quinque,
Hic qui restabunt ex ordine tempore Christi,
Addaturque super indictio temporis huius,
Conuenit hoc et te uigilanti corde notare,
Ut cum suppletus fuerit qui nunc meat ordo,
 Atque iterum fuerit indictio prima resumpta,
Ordinibus dictis unum superaddere cures,
Hic post quindenos addendo noueris annos,
Semper et ordinibus accrescat calculus istis.

Ad inueniendam indictionem.

At si scire uelis quota nunc indictio transit,
Per partes numerum quindenas diuide dictum;
Sicque sub Christo transit superaddita primum,
Quodque supercrescit indictio permanet anni,
Et quintam decimam dicis cum nullus abundat.
Nunc millesimus et quinquagesimus annus
Est etiam decima que nunc indictio transit;
Currit et epacta quam cyclus continet anno,
Prima sub undecimo post hanc duodena sequetur,
Cycli solaris annum tenet ordo secundum,
Est et concurrens hoc anno more secunda,
Ordine nam cycli describitur iste secundo.
Ergo si primi gliscis cognoscere cycli,
Nunc quotus est annus qui nostro tempore transit,
 Annorum Domini numerum isto tempore sume,
Perque nouemque decem totam eius diuide summam,
Sed tamen huic numero septem superaddere cures,
Annus enim totus transibat corpore Christi
Quodque superfuerit annum monstrabit aperte,
Si superest nullus, is cycli est ultimus annus.
Si que nunc currunt epactas noscere gliscis,
Quod superest illis sub eodem fine diremptis,
Cura, per undenum numerum distendere debet,
Et quotquot fuerint sume, triginta recides,
Prodit et epactas illis quod semper abundat
At si triginta numerus tibi manserit infra,
Hic idem epacta presentis habebitur anni,
Ultimus ast annus non hac ratione tenetur,
Huic alia epactas concedit regula nullas,
Pro saltu lune tamen huic subiungitur unus.
Ast aliter cyclus solaris comperietur,
Predictum numerum quod supra scriptus habetur,
 Diuide solerter per uiginti et simul octo,
Et primum tredecim numero super addere cures,
Tempore quod Christi cycli currebat hic annus,
Quodque augmentatur est annus in ordine totus,
Ultimus est annus si quem diuisio cludit.

De concurrentibus.

Si concurrentes Domini uis nosse per annos,
Ex toto numero deponere conuenit unum,
Qui de septeno numero solus superabat,
Concurrens etenim sub Christo septima cepit;
Hinc etiam post hanc fuit anno prima sequenti,
Ex qua principium numeri nos sumimus huius.
Illo deposito nec septem scandimus ultra,
Hic idem numerus, simul eius portio quarta
Addita, diuiditur per septem, et more frequenti,
Quod superest illis pro concurrente tenetur,
Si nichil his superat, tunc septima iure notatur.



AD INuENIENDUM ANNUM BISSEXTILEM.


 Utrum bissextus sit quartusue annus ab illo,
Non est difficilis labor hoc cognoscere semper.
Diuide quot fuerint Domini per quattuor annos
Est a bissexto totum, quot fine supersunt,
Si nichil his superat anno est bissextus in illo.



QUOD UNDECIM EPACTAE IN MORTIS TEMPORE CHRISTI CONCURRERUNT.


Sed nunc errorem reprimant documenta priorem,
Atque ex sacrorum dictis Euangeliorum,
Sic affirmetur ratio, quod non mutiletur.
Tempus et annorum Christi triginta duorum,
Et simul undecimas epactas tempore mortis
Currere, non alias certa ratione probemus.
Fidimus, et uerum est, Luca narrante, relatum,
Quod baptizatus Christus discessit ab amne,
Incipiens erat annorum triginta patenter,
Namque dies tredecim de triceno fluitabant;
Hinc post baptismum ieiunia sancta peregit,
 Ac sibi discipulos anno delegit in illo;
Hinc alio sacrata dies effulsit in anno,
Qua baptizatum uox patris magnificauit;
Nuptie tunc facte sunt in Cana Galilee,
Discipulisque suis coram primordia fecit,
Signorum doxamque suam dedit hic manifestam;
Hic Euangelio describit Pascha Ioannes,
Primum et commemorat Christi miracula facta,
Ac post multa quidem subiungit Pascha secundo
Scilicet, hoc alio quod pertransiuit in anno;
Inde refert iterum memoranda in secula natum,
Atque olidi Lazari producit membra sepulcro,
Et procedentem Christo frondesque gerentem,
Laudibus ascribit que prodiit obuia turbam;
Inde pedes Christus ut seruus discipulorum,
Abluit in feria, qua Pasche terminus instat;
Captus et in hac nocte est sub plene lumine lune,
In quarta captus, decima crucifixus in illa,
Que quinta decima medio descendit ab axe,
 Atque die Christi crucifixo sancta notatur;
Angelus hic Christum uenturum nuntiat ipsum,
De solio Patris ad matris uirginis aluum,
Sumere mortalem pro mundi crimine formam,
Hac quoque deposuit formam cruce solutam;
Tertia sancta dies surgentem morte reuixit,
Atque immortalem uite surgendo reduxit,
Atque dies simili mortalem matre refudit,
Et ueluti epacta decima et septena recurrit,
Qua Christus natus descendit uirginis aluum,
Sic hac luna die decima et septena refulsit,
Fulsit et Aprilis uicesima prima Kalendis.
Hinc igitur clare poteris peracta uidere,
Ille quod undecimas epactas portitat annis;
Hinc annis uitam Christi triginta duobus,
Mensibus atque tribus, recte constare fatemur.



DE PASCHAE TERMINO.


   Terminus est Pasche uernali tempore lune,
Quarta simul decima, que primo mense refulget.
 Qua Dominus Pascha fieri precepit Hebreis,
Hinc igitur memores celebrant hoc tempore Pascha,
Atque die incipiunt annorum festa sequenti.
Et quartam decimam nos exspectamus eamdem,
Nostrum et differimus pro religione sub ipsum
Pascha diem Domini, quo sumpsit nomen habetque,
Quaque salus cunctis facta est resurrectio Christi,
Infestis aliis ad corda reducti in acta,
Hac non facta modo, sed que sunt fine futura,
Temporis hec serie prima atque octaua recurrit,
Prima quod hac legimus lucem luxisse creatam,
Orta est, quoniam post septem prouenit ipsa,
Ipsa die quoniam primum precessit eadem:
In nostro capite surrectio, sexque peractis,
Aetatum tribuit uiteque laboribus huius.
Septenaque animarum digne luce quietis,
Nostra sumus qui membra eius resurrectio digna,
Octaua etate seclorum sit peragenda,
Cum uocem capitis fuerit qui mortuus omnis,
 Audiet et tumulis superacta morte resurget,
Ergo duodecimus tum terminus ipse Kalendis,
Aprilis, quartodecimas sit in usque Kalendas
Maii, quis non inferius nec longius ipse,
Esse potest, quacunque die sit terminus horum
Pascha die Domini celebratur rite sequenti,
Hac quinta decima nunquam minor esse ualebit.
Phebe nec maior quam sit uicesima prima.



UNDE PROCEDAT TERMINUS PASCHAE.


   Sed si nosse diem cupis, in quo terminus iste
Procedat, uersus illos uigilanter habeto,
Quorum primus adest a nonis ceptus Aprilis,
Quod primum nonis Phebe plena refulsit,
Principiis horum signatur terminus ille,
Illorum fines demonstrant redigulares,
Hos igitur iungas cum concurrentibus anni,
Et feriam nosces, ueluti tibi scripsimus ante,
Qua tibi clarescat quem queris terminus ille.
At si deciderit menti quis uersus habetur,
 Sicut te primum docui cognoscere cyclum,
Quis currat uersus Domini cognosce per annos,
Hunc aliter uersum quoque te reperire docebo,
Qui proter tritum tibi taliter inuenietur:
In primo articulo sit pollicis ille sinister
Dispositus, tum deinde alios numerabis et omnes,
Perque manus summos digitos transibis ad ipsum
Pollicis usque locum quo principium instituisti,
Et quicunque dies occurrit rursus eodem,
Terminus instabit, per et hunc cognosce futurum,
Perque alios, alios pariter discerne supremos,
Perque locos tantum quis terminus ipse recurrit,
Circueas superadiecto qui in tertia et uno,
Si cupis illorum cognoscere redigulares;
In prima feria tu primam ponito mundi,
Atque dies ab ea cunctos numerabis ad ipsum:
Usque locum feriatim, quo tibi terminus instat,
Atque quota feria reperitur terminus ille,
Tot sibi subiungas, quot queris redigulares.
 Hinc alios per Paschalem reperire ualebis,
A prima mundi Paschalis terminus ipse,
Aspectu memori, quot distet cerne diebus,
A nobis decimus Februi numerare Kalendis,
Expediet totidem quorum sub fine patenti,
Terminus occurrit quem Septuagesima monstrat,
Hoc semper decimam Pheben in fine notabis,
Hec Februi mensis erit et cludetur in ipso,
Ast Februi nonas itidem numerare secundis,
Expedit, atque adde quem quadragesima querit,
Terminus, hic lunam debes numerare secundam.
Hec Marti mensis erit, et cludetur in ipso,
Si bissextili fuerit, si terminus anno,
Ultra bissextum sub nonis incipietur,
Terminus est alius quem sancta rogatio querit,
A Maii decimis prescripto iure Kalendis
Queritur, hunc etiam monstrat uigesima luna,
Hic Maii mensis erit et concludetur in ipso.
At Pentecostes si forte requiritur ipse,
 A Maii nonis reperitur rite secundis,
Hunc etiam luna designat tempore quarta,
Hec Iulii mensis erit et cludetur in ipso,
Sed feria quacunque tibi prouenerit ipse,
Terminus in lucem Domini differto sequentem,
A quo nomen habet, a quo surrectio facta est.



DE CONTROuERSIA OGDOADIS, ET DE EMBOLISMO.


   At quoniam primi fit controuersia cycli,
Que tamen tribus est annis, et sepe quibusdam,
Contra epactarum seriem fit, luna Kalendis,
Endibolismalis et eam lunatio prodit,
In quibus est Nonis, Idibus, et quibus atque Kalendis
Fiat, in extremo referemus carmine aperte,
Hanc tenet octauus, undenus et ultimus annus.
Ogdoas octauus est, e Greco nomine factum,
Hoc anno epacta decima et septena recurrit,
Incipitur Nonis tum Marti luna secundis.
Endibolismalis post hac trigesima Nonis,
Desinit Aprilis non eius rite secundas,
 Inde sed Aprilis eius lunatio Nonis
Incipit, et Maii nona uigesima quintis
Desinit in Nonis, in cuius luna Kalendis
Epactas esse circa uigesima septima constat;
Incipit in quartis Maii lunatio Nonis,
Desinit in quartis Iunii trigesima Nonis,
Ast ternis luna Iunii primordia sumit,
Desinit in Iulii uicesima nona Kalendis,
Ast epactarum numero trigesima constat,
Et tenet inde suum per cunctos regula cursum,
Inde sub undecimo uigesima permanet anno,
Epacta et Iani Nonis primordia ternis,
Endibolismalis anni lunatio sumit:
Cluditur et Februi trigesima quippe Kalendis,
Incipitur quartis eius lunatio Nonis,
Eius Marti sextis Nonis uigesima nona,
Anno bissexti tamen hic trigesima constat.
Hic circa epactas Marti fit luna Kalendis,
Inde tenet solitum per cunctos regula cursum;
 Ultimus octauas decimus hinc continet annus,
Epactas Marti, et Nonis lunatio ternis,
Endibolismalis hoc anno exordia sumit;
Desinit Aprilis Nonis trigesima ternis,
Luna sed Aprilis Nonis incepta secundis,
Inceptis Nonis Maii uicesima nona
Clauditur, ast eius uicesima nona Kalendis,
Ex epactarum numero fit luna patenter,
Incipitur quinis Maii lunatio Nonis,
Desinit et Iuni trigesima luna Kalendis,
Augusti et quartis Nonis primordia sumit,
Hoc quoque mense facit finem uicesima nona.
Contra epactarum seriem trigesima cum sit,
Cluditur hic saltus fieri, ratione probatur,
Lunarique dies unus subducitur anno;
Inde sed internis Augusto incepta Kalendis,
Contra epactarum seriem numeratur in ipsis,
Inde refert cursum per cunctos inuiolatum.
Hinc Manfredus auet, iubet et requiescere Plato,
 Sed iam, uirgo pia, digneris sancta Maria,
Nequitie mores uiteque leuare labores,
Hinc fratres socii dignas impartite grates.
In festo die cantemus digna Marie,
Laudem dicamus illi doxamque feramus:
Accessi portum, quo mihi cursus erat.





COMPUTATIO AB ANONYMO.

Sunt anni ab origine mundi, sicut in Orosio legitur, usque ad natiuitatem Christi, quinque millia centum nonaginta nouem. Ab orbe condito usque ad urbem conditam, anni sunt quatuor millia quatuor centum quadraginta septem. Ab urbe condita usque ad natiuitatem Christi, anni sunt septigenti quinquaginta duo; sicque fiunt anni quinque millia centum nonaginta nouem. Exinde anni Domini supputantur.





DE URBE ROMA.

Roma, urbs in Italia, totius quondam orbis domina, a conditoris sui Romuli nomine sic uocata: quam propter eximiam uirtutem plerique scriptorum quasi sola esset, appellare Urbem malebant. Que quidem, ut Orosius in chronica sua commemorat, post annos quatuor millia quadringentos quadraginta septem, id est, septingentesimo quinquagesimo secundo ante incarnationem Domini anno, condita est.


 Nobilibus quondam fueras constructa patronis,
   Subdita nunc seruis, heu male Roma ruis.
Deseruere tui tanto te tempore reges,
   Cessit et ad Grecos nomen honosque tuus.
Constantinopolis florens, noua Roma uocatur,
   Moribus et muris Roma uetusta cadis.
Transit et imperium, mansitque superbia tecum.
   Cultus auaritie te nimium superat.
uulgus ab extremis distractum partibus orbis,
   Seruorum serui, nunc tibi sunt Domini.
In te nobilium rectorum nemo remansit,
   Ingenuique tui, rura Pelasga colunt.
Truncasti uiuos crudeli funere sanctos,
   uendere nunc horum mortua membra doles.
Nam nisi te meritum, Petri Paulique foueret,
   Tempore iam longo Roma misella fores.





DE TREuERENSIUM URBE.


Nini Semiramis que tanto coniuge felix,
 Plurima possedit, sed plura prioribus addit.
Non contenta suis, nec totis finibus orbis,
Expulit a patrio priuignum Trebeta regno.
Profugus insignem nostram qui condidit urbem,
Treueris huic nomen dans, ob factoris amorem.
Que caput Europe cognoscitur antiquitate,
Filius huius hero, patris hec epigrammata pono.
Cuius ad inferias hic cum Ioue Mars tenet aras,
Sidere concordi pax est non dissocianti.





EPIGRAMMA DE BEATO IOANNE ET EIUS APOCALYPSI.


 Exsul ab humano dum pellitur orbe Ioannes,
   Et uetitus Coici est cernere regna soli,
Intrat ouans celi Domino dilectus in aulam,
   Regis et altithroni gaudet adesse choris.
Hic ubi subiectum sacra lumina uertit in orbem,
   Currere fluctiuagas cernit ubique rates,
Et Babel ac Solimam mixtis confligere castris:
   Hinc atque hinc uicibus tela fugamque capi.
 Sed mitem sequitur miles qui candidus Agnum,
   Cum duce percipiat regna beata poli.
Squammeus est anguis, per Tartara ceca maniplos
    Submergit flammis, peste fameque suos.
Huius que facies studiumue ordoue duelli,
   Ars que, queue phalanx, palma uel arma forent,
Pandere dum cuperem, ueterum sata lata peragrans,
   Excerpsi campis germina pauca sacris,
Copia ne potior generet fastidia mensis,
   Conuiuam aut tenuem tanta parare uetet.
Nostra tuis ergo sapiant si fercula labris,
    Regnanti laudes da super astra Deo.
Sin alias, animos tamen amplexatus amicos,
   Que cano corripiens, pumice frange, rogo.



PARAENETICORUM uENERABILIS BEDAE OPERUM SECTIO QUARTA IN QUA CONTINENTUR EIUS EPISTOLAE.





[EPISTOLAE.*]



EPISTOLA PRIMA, AD ALBINUM ABBATEM [a 2Kb] .



Desideratissimo et reuerendissimo Patri Albino, Beda Christi famulus, salutem.

Gratantissime suscepi munuscula tue dilectionis, que per uenerabilem fratrem nostrum Nothelmum presbyterum mittere dignatus es, et maxime litteras,  quibus me iam secunda uice in ecclesiastica gentis nostre historia, ad quam me scribendam iamdudum instigaueras, creber adiuuare atque instituere curasti. Propter quod et ipse tibi rectissime eamdem historiam, mox ut consummare potui, ad transcribendum remisi. Sed et aliud, quod te partim desiderare comperi, uolumen tibi uice remunerationis eque ad transcribendum destinaui, uidelicet, illud quod de structura templi Salomonis atque allegorica  eius interpretatione nuper edidi. Teque, amantissime Pater, supplex obsecro, ut pro mea fragilitate cum his, qui tecum sunt, famulis Christi, apud pium Iudicem sedulus intercedere memineris: sed et eos, ad quos eadem nostra opuscula peruenire feceris, hoc idem facere monueris. Bene uale, semper amantissime in Christo Pater optime.



EPISTOLA II, AD ECGBERCTUM ANTISTITEM.


Dilectissimo ac reuerentissimo antistiti Ecgbercto [a 1Kb] , Beda famulus Christi salutem.

Memini te hesterno dixisse anno, cum tecum aliquot diebus legendi gratia in monasterio tuo demorarer, quod hoc etiam anno uelles, cum in eumdem  deuenires locum, me quoque, ob commune legendi studium, ad tuum accire [Al., accipere] colloquium. Quod si ita, Deo uolente, posset impleri, non opus esset tibi hec per litteras scripta dirigere, cum possem liberius ore ad os loquens, queque uellem [Al., uelim], siue necessaria ducerem, secreta tibi allocutione suggerere. uerum quia hoc ne fieret, superueniens, ut nosti, corporis mei ualitudo prohibuit: agere tamen quod potui, erga dilectionem tuam fraterne deuotionis intuitu, curaui, mittendo uidelicet per litteras quod corporaliter ueniendo per collocutionem nequiueram. Precorque te per Dominum, ne harum apices litterarum arrogantie supercilium esse suspiceris, sed obsequium potius humilitatis  ac pietatis ueraciter esse cognoscas.

Exhortor itaque tuam, dilectissime in Christo Antistes, sanctitatem, ut gradum sacrosanctum quem tibi Auctor graduum et spiritualium largitor carismatum committere dignatus est, sacrosancta et [Al. om. et] operatione et doctrina confirmare memineris. Neutra enim hec uirtus sine altera rite potest impleri: Si aut is qui bene uiuit docendi officium negligit, aut recte docens antistes rectam exercere operationem contemnit. Qui autem [Al., At qui] utrumque ueraciter agit, profecto talis seruus aduentum Domini sui gratulabundus exspectat, sperans se citius auditurum: Euge, serue bone et fidelis, quia super pauca fuisti fidelis, supra multa te constituam: Intra in gaudium domini tui . Si quis uero, quod absit, gradu episcopatus accepto, nec seipsum a malis actibus bene uiuendo, nec subditam sibi plebem castigando, uel admonendo corrigere curat: quid huic, ueniente Domino hora  qua non sperat, euenturum sit, euangelica manifeste sententia declarat, qua dicitur ad inutilem seruum: Eiicite in tenebras exteriores, ibi erit fletus et stridor dentium .

Ante omnia sane tue sancte paternitati suadeo, ut ab otiosis te confabulationibus, obtrectationibus, ceterisque lingue indomite contagiis pontificali dignitate cerceas: diuinis autem eloquiis ac meditationibus Scripturarum linguam simul et mentem occupes, et maxime legendis beati Pauli apostoli Epistolis ad Timotheum et Titum, sed et uerbis sanctissimi pape Gregorii quibus de uita simul et uitiis rectorum siue in libro Regule Pastoralis seu in homiliis Euangelii multum curiose disseruit, ut sit sermo tuus semper sapientie sale conditus, eminentior  uulgari locutione, ac diuino auditui dignior elucescat. Sicut enim indecens est, si uasa altaris sacrosancta uulgaribus unquam usibus ac uilibus profanentur officiis, ita peruersum omni modo ac miserum est, si is qui ad consecranda in altari Dominica sacramenta ordinatus est, nunc quidem eisdem conficiendis sacramentis Domino famulaturus assistat, nunc egressus Ecclesiam ipso ore eisdemque [Al., eisque] manibus quibus paulo ante sacra tractauerat, repente friuola loqui uel agere Dominum offensurus incipiat.

Ad custodiendam uero lingue uel operis munditiam, cum lectione diuina, etiam societas eorum qui Christo fideli deuotione famulantur, plurimum iuuat. Ut si quando uel lingua lasciuire, uel operatio praua  mihi subrepere ceperit, mox sociorum fidelium manu ne cadere ualeam sustenter. Quod cum omnibus Dei famulis sibimet ita prospicere utillimum [Al., utilissimum] sit, quanto magis illi gradui qui non suimet tantummodo curam agere, sed etiam erga commissam sibi Ecclesiam necesse habet studium salutis impendere; iuxta illum qui dixit: Preter ea que extrinsecus sunt instantia mea quotidiana, sollicitudo omnium Ecclesiarum. Quis infirmatur, et ego non infirmor? Quis scandalizatur, et ego non uror?  Quod non ita loquor, quasi te aliter facere sciam, sed quia de quibusdam episcopis fama uulgatum est, quod ipsi ita Christo seruiant, ut nullos secum alicuius religionis aut continentie uiros habeant: sed potius illos qui risui, iocis, fabulis,  comessationibus et ebrietatibus, ceterisque uite remissioris [Al., remissioribus] illecebris subigantur [Al., subiugantur], et qui magis quotidie uentrem  dapibus, quam mentem sacrificiis celestibus pascant [Al., parent]. Quos tua sancta auctoritate si alicubi repereris uelim corrigas, moneasque illos tales sue conuersationis diurne siue nocturne testes habere, qui et actione Deo digna et exhortatione congrua prodesse populis, ac spirituale ipsorum antistitum opus iuuare sufficiant. Lege enim Actus apostolorum, et uidebis, referente beato Luca, quales secum comites apostoli Paulus et Barnabas habuerint, quid etiam ipsi, ubicunque deuenissent, operis egerint. Statim namque ut ciuitates uel synagogas ingressi sunt, uerbum Dei predicare, et per omnia disseminare curabant. Quod etiam te, dilectissimum mihi caput, sagaciter cupiam, ubicunque potes implere. In hoc namque officium a Domino electus, in hoc  consecratus es [Al., implere. In hoc consecratus], ut uerbum euangelizes uirtute magna [Al., multa], prebente tibi auxilium ipso Rege uirtutum Domino nostro Iesu Christo. Quod ita rite perficies si ubicunque perueneris, mox collectis ad te eiusdem loci incolis, uerbum illis exhortationis exhibueris, simul et exemplum uiuendi una cum omnibus qui tecum uenerint quasi celestis militie ductor ostenderis.

Et quia latiora sunt spatia locorum que ad gubernacula tue diecesis pertinent, quam ut solus per omnia discurrere, et in singulis uiculis atque agellis uerbum Dei predicare, etiam anni totius emenso curriculo, sufficias; necessarium satis est, ut plures tibi sacri operis adiutores asciscas, presbyteros uidelicet ordinando, atque instituendo doctores, qui  in singulis uiculis predicando Dei uerbo, et consecrandis mysteriis celestibus, ac maxime peragendis sacri baptismatis officiis, ubi opportunitas ingruerit, insistant. In qua uidelicet predicatione populis exhibenda, hoc pre ceteris omni instantia procurandum arbitror, ut fidem catholicam que apostolorum Symbolo continetur, et Dominicam orationem quam sancti Euangelii nos Scriptura edocet, omnium qui ad tuum regimen pertinent, memorie radicitus infigere cures. Et quidem omnes qui Latinam linguam lectionis usu didicerunt, etiam hec optime didicisse certissimum est: sed idiotas, hoc est, eos qui proprie tantum lingue notitiam habent, hec ipsa sua lingua dicere, ac sedulo decantare facito.  Quod non solum de laicis, id est, in populari adhuc uita constitutis, uerum etiam de clericis siue monachis qui Latine sunt lingue expertes fieri oportet. Sic enim fit ut cetus omnis fidelium quomodo fidelis esse, qua se firmitate credendi contra immundorum spirituum certamina munire atque armare debeat, discat; sic, ut chorus [Al., Fit ut chorus] omnis Deo supplicantium quid maxime a diuina clementia queri oporteat, agnoscat. Propter quod et ipse multis sepe sacerdotibus idiotis hec utraque, et Symbolum uidelicet, et Dominicam orationem in linguam Anglorum translatam obtuli. Nam et sanctus antistes Ambrosius hoc de fide loquens admonet, ut uerba Symboli matutinis semper horis fideles quique decantent, et hoc se quasi antidoto  spirituali contra diaboli uenena que illis interdiu uel noctu astu maligno obiicere posset, premuniant. Orationem uero Dominicam sepius decantari [Al., cantari] ipsa etiam nos consuetudo sedule deprecationis ac genuum flexionis docuit.

Quod si hec ut suggerimus in regendis pascendisque Christi ouibus tua pastoralis auctoritas perfecerit, dici non potest quantum tibi superne mercedis apud Pastorem pastorum in futuro preparaueris. Quanto enim rariora huius sacratissimi operis in episcopis nostre gentis exempla reperis, tanto altiora singularis meriti premia [Al. om. premia] recipies; utpote qui populum Dei per crebram Symboli uel Orationis sacre decantationem ad intellectum, amorem, spem, fidem et inquisitionem eorumdem  que decantantur celestium donorum, paterna pietate ac sollicitudine prouocatum accenderis. Sicut e contrario si commissum tibi a Domino negotium minus diligenter compleueris, pro retentione talenti cum seruo nequam et pigro partem es recepturus in futuro: maxime si temporalia ab illis commoda requirere atque accipere presumpseris, quibus nulla celestis beneficii dona rependere probaueris. Cum enim Dominus mittens ad euangelizandum discipulos [Al. om. discipulos] dixisset: Euntes autem predicate, dicentes quia appropinquat regnum celorum : paulo post subiunxit [Al., adiunxit], dicens: Gratis accepistis, gratis date; Nolite possidere aurum, neque argentum . Si ergo illos gratis Euangelium predicare iussit, neque  aurum uel argentum, uel aliquid pecunie temporalis ab eis quibus predicabant accipere permisit: quid rogo illis qui his contraria gerunt, periculi immineat?

Attende quid grauissimi sceleris illi commiserint qui et terrena ab auditoribus suis lucra diligentissime requirere, et pro eorum salute eterna nichil omnino predicando, uel exhortando, uel increpando, laboris impendere contendunt [Al., intendunt]. Sollicite atque intentione curiosa, antistes dilectissime, perpende. Audiuimus enim, et fama est, quia multe uille ac uiculi nostre gentis in montibus sint inaccessis ac saltibus dumosis positi, ubi nunquam multis transeuntibus annis sit uisus antistes, qui ibidem  aliquid ministerii aut gratie celestis exhibuerit; quorum tamen nec unus quidem a tributis antistiti reddendis esse possit immunis: nec solum talibus locis desit antistes qui manus impositione baptizatos confirmet, uerum etiam omnis doctor qui eos uel fidei ueritatem uel discretionem bone ac male actionis edoceat, absit. Sicque fit, ut episcoporum quidam non solum gratis non euangelizent [Al., quidem non solum gratis euangelizent], uel manus fidelibus imponant; uerum etiam, quod grauius est, accepta ab auditoribus suis pecunia, quam Dominus prohibuit, opus uerbi quod Dominus iussit exercere contemnant: cum Deo dilectus pontifex Samuel, longe aliter fecisse omni populo teste legatur. Itaque conuersatus, inquit, coram uobis ab adolescentia mea  usque ad diem hanc, ecce presto sum, loquimini de me coram Domino et coram Christo eius, utrum bouem alicuius tulerim, an asinum, si quempiam calumniatus sum, si oppressi aliquem, si de manu cuiusquam munus accepi: et contemnam illud hodie, restituamque uobis. Et dixerunt: Non es calumniatus nos, neque oppressisti, neque tulisti de manu alicuius quippiam . Cuius innocentie ac iustitie merito, inter primos populi Dei duces et sacerdotes annumerari, atque in precibus suis superno auditu atque alloquio dignus existere meruit, dicente Psalmographo: Moyses et Aaron in sacerdotibus eius, et Samuel inter eos qui inuocant nomen eius, inuocabant Dominum et ipse exaudiebat eos: in columna nubis loquebatur ad eos .

 Si autem aliquid utilitatis fidelibus conferri [Al., conferre] manus impositione [Al., impositionem], qua Spiritus sanctus accipitur, credimus et confitemur, constat e contrario quod hec ipsa utilitas eis quibus manus impositio defuerit, abest. Cuius nimirum priuatio boni ad quos amplius quam ad ipsos respicit antistites, qui illorum se promittunt esse presules quibus spiritalis officium presulatus exhibere aut negligunt aut nequeunt? Cuius totius facinoris nulla magis quam auaritia causa est. Contra quam disputans Apostolus, in quo Christus loquebatur, aiebat: Radix omnium malorum est cupiditas . Et rursum: Neque auari, inquit, regnum Dei possidebunt . Cum enim  antistes dictante amore pecunie maiorem populi partem, quam ulla ratione per totum anni spatium peragrare predicando, aut circuire ualuerit, in nomen sui presulatus assumpserit: satis exitiale [Al., exitiabile] et sibimetipsi, et illis quibus falso presulis nomine prelatus est, comprobatur concinnare periculum.

Hec tue sanctitati, dilectissime antistes, paucis de calamitate qua nostra gens miserrime laborat insinuans, obsecro sedulus ut hec que peruersissime agi conspicis, quantum uales ad rectam uite normam reuocare contendas. Habes enim, ut credo, promptissimum tam iusti laboris adiutorem, regem uidelicet Ceolwlfum, qui et pro insita sibi dilectione religionis, quidquid ad regulam pietatis pertinet,  firma protinus intentione adiuuare curabit, et maxime illa que, tu cum sis propinquus illius amantissimus bona ceperis, ipse ut perficiantur opitulabitur [Al., opitulari curabit]. Quapropter uelim solerter illum admoneas, ut in diebus uestris statum nostre gentis ecclesiasticum in melius quam hactenus fuerat instaurare curet [Al., curetis]. Quod non alio magis ut mihi uidetur potest ordine perfici, quam si plures nostre genti consecrentur antistites, exemplumque sequamini legislatoris, qui cum solus iurgia ac pondus Isrelitice plebis sustinere non posset, elegit sibi diuino adiutus consilio, et consecrauit septuaginta seniores quorum ope [Al., cura] atque consilio [Al., auxilio] impositum sibi onus ferre leuius posset  [Al., liberius possit]. Quis enim non uideat quanto sit melius tam enorme pondus ecclesiastici regiminis in plures, qui hoc dispertitum facilius ferant, diuidi, quam unum sub fasce quem portare non possit opprimi? Nam et sanctus papa Gregorius, cum de fide nostre gentis que adhuc futura et conseruanda erat in Christo, ad beatissimum archiepiscopum Augustinum missis litteris [a 1Kb] disputaret, duodecim in ea episcopos, postquam ad fidem uenirent [Al., uenerunt], ordinandos esse decreuit; in quibus Eboracensis antistes, accepto a sede apostolica pallio, metropolitanus esse deberet. Quem profecto numerum episcoporum uelim modo tua sancta paternitas, patrocinante presidio piissimi ac Deo dilecti regis prefati, solerter implere contendat, quatenus abundante  numero magistrorum, perfectius Ecclesia Christi in his que ad cultum sacre religionis pertinent, instituatur. Et quidem nouimus quia per incuriam regum precedentium, donationesque stultissimas factum est, ut non facile locus uacans ubi sedes episcopalis noua fieri debeat, inueniri [Al., inuenire] ualeat.

Quapropter commodum duxerim, habito maiori concilio et consensu [Al., consensu, edicto] pontificali simul et regali, edicto prospiciatur locus aliquis monasteriorum ubi sedes episcopalis fiat. Et ne forte abbas uel monachi huic decreto contraire ac resistere tentauerint, detur illis licentia ut de suis ipsi eligant eum qui episcopus ordinetur, et adiacentium locorum quotquot ad eamdem diecesim pertineant, una cum  ipso monasterio curam gerat episcopalem: aut si forte in ipso monasterio qui episcopus ordinari debeat inueniri nequeat, in ipsorum tamen iuxta statuta canonum pendeat examine, qui de sua diecesi ordinetur antistes. Quod si hoc, ita ut suggerimus, Domino adiuuante, perfeceris, facillime etiam [Al. om. etiam], ut arbitramur, hoc obtinebis, ut iuxta decreta sedis apostolice, Eboracensis Ecclesia metropolitanum possit habere pontificem. Ac si opus esse uisum fuerit ut tali monasterio, causa episcopatus suscipiendi, amplius aliquid locorum ac possessionum augeri debeat, sunt loca innumera, ut nouimus [Al., sunt innumera, stylo stultissimo, ut nouimus] omnes, in monasteriorum ascripta uocabulum,  sed nichil prorsus monastice conuersationis habentia: e quibus uelim aliqua de luxuria ad castitatem, de uanitate ad temperantiam [Al., ueritatem], de intemperantia uentris et gule ad continentiam et pietatem cordis synodica auctoritate transferantur, atque in adiutorium sedis episcopalis que nuper ordinari [Al., ordinare] debeat, assumantur.

Et quia huiusmodi maxima et plurima [Al., plura] sunt loca que, ut uulgo dici solet, neque Deo neque hominibus utilia sunt, quia uidelicet neque regularis secundum Deum ibidem uita seruatur, neque illa milites siue comites secularium potestatum qui gentem nostram a barbaris defendant possident: si quis in eisdem ipsis locis pro necessitate temporum sedem  episcopatus constituat [Al., constituere], non culpam preuaricationis incurrere, sed opus uirtutis magis agere probabitur. Quomodo enim in peccatum reputari potest, si iniusta principum iudicia recto meliorum principum examine corrigantur: ac mendax stylus scribarum iniquorum discreta prudentium sacerdotum sententia deleatur ac redigatur in nichilum, iuxta exemplum sacre historie, que tempora Regum Iude a Dauid et Salomone usque ad ultimum Zedechiam describens, nonnullos quidem in eis religiosos, sed plures reprobos exstitisse designat, uicibusque alternantibus nunc impios bonorum qui ante se fuerant facta reprobare, nunc e contrario iustos impiorum qui se precesserant gesta nociua, prout iustum [Al., dignum] erat, iuuante se Dei Spiritu,  per prophetas sanctos ac sacerdotes omni instantia correxisse; iuxta illud beati Isaie precipientis atque dicentis, Dissolue colligationes uiolentarum commutationum. Dimitte confractos in remissionem, et omnem conscriptionem iniquam disrumpe . Quo exemplo, tuam quoque sanctitatem decet cum religioso rege, nostre gentis irreligiosa et iniqua priorum gesta atque scripta conuellere, et ea que prouincie nostre, siue secundum Deum, siue secundum seculum sint utilia, prospicere: ne nostris temporibus uel religione cessante, amor timorque interni deseratur inspectoris, uel rarescente copia militie secularis, absint qui fines nostros a barbarica incursione tueantur. Quod enim turpe est dicere,  tot sub nomine monasteriorum loca hi qui monachice uite prorsus sunt expertes in suam ditionem acceperunt, sicut ipsi melius nostis, ut omnino desit locus ubi filii nobilium aut emeritorum militum possessionem accipere possint: ideoque uacantes ac sine coniugio, exacto tempore pubertatis, nullo continentie proposito perdurent, atque hanc ob rem uel patriam suam pro qua militare debuerant trans mare abeuntes relinquant; uel maiore scelere atque impudentia, qui propositum castitatis non habent, luxurie ac fornicationi deseruiant, neque ab ipsis sacratis Deo uirginibus abstineant.

At alii grauiore adhuc flagitio, cum sint ipsi laici et nullius uite regularis uel usu exerciti [Al., exercitii], uel amore prediti, data regibus pecunia, emunt  sibi sub pretextu monasteriorum construendorum territoria in quibus sue liberius uacent libidini, et hec insuper in ius sibi hereditarium edictis regalibus faciunt ascribi, ipsas quoque litteras priuilegiorum suorum quasi ueraciter Deo dignas, pontificum, abbatum et potestatum seculi obtinent subscriptione confirmari. Sicque usurpatis sibi agellulis siue uicis, liberi exinde a diuino simul et humano seruitio, suis tantum inibi desideriis laici monachis imperantes deseruiunt: imo non monachos ibi congregant, sed quoscunque ob culpam inobedientie ueris expulsos  monasteriis alicubi forte oberrantes inuenerint, aut euocare monasteriis ipsi ualuerint; uel certe quos ipsi de suis satellitibus ad suscipiendam tonsuram promissa sibi obedientia monachica inuitare quiuerint. Horum distortis cohortibus, suas quas instruxere cellas implent, multumque informi atque inaudito spectaculo, iidem ipsi uiri modo coniugis ac liberorum procreandorum curam gerunt, modo exsurgentes de cubilibus quid intra septa monasteriorum geri debeat, sedula intentione pertractant. Quin etiam [Al., enim] suis coniugibus simili imprudentia construendis, ut ipsi aiunt, monasteriis loca conquirunt, que pari stultitia cum sint laice, famularum se Christi permittunt esse rectrices [Al., rectores]. Quibus apte conuenit illud uulgi prouerbium: quia  uespe fauos quidem facere cum possint, non tamen in his mella, sed potius uenena thesaurizent.

Sic per annos circiter triginta [a 1Kb] , hoc est, ex quo Aldfrid rex humanis rebus ablatus est, prouincia nostra uesano illo errore dementata est, ut nullus pene exinde prefectorum exstiterit qui non huiusmodi sibi monasterium in diebus sue prefecture comparauerit [Al., comparauerat], suamque simul coniugem pari reatu nociui mercatus astrinxerit [Al., astrinxerat]: ac preualente pessima consuetudine ministri quoque regis ac famuli idem facere sategerint. Atque ita ordine peruerso innumeri sint inuenti, qui se abbates pariter et prefectos siue [Al., simul et] ministros aut famulos regis appellant, qui  etsi aliquid uite monasterialis ediscere laici non experiendo, sed audiendo potuerint, a persona tamen illa ac professione que hanc docere debeat [Al., habeat], sunt funditus exsortes. Et quidem tales repente, ut nosti, tonsuram pro suo libitu accipiunt, suo examine de laicis non monachi, sed abbates efficiuntur. Sed quia prefate uirtutis nec notitiam probantur habere nec studium, quid his aliud quam euangelica conuenit maledictio illa, qua dicitur: Cecus si ceco ducatum prestet, ambo in foueam cadunt?  Que nimirum cecitas posset aliquando terminari, ac regulari disciplina cohiberi, et de finibus sancte Ecclesie cunctis pontificali ac synodica auctoritate procul expelli, si non ipsi pontifices magis huiusmodi sceleribus opem ferre atque astipulari  probarentur: qui non solummodo huiusmodi decreta iniusta iustis infringere decretis non curant, uerum suis potius subscriptionibus [Al., prescriptionibus], ut prefati sumus, confirmare satagunt: eadem ipsi phylargyria dictante, ad confirmandum male scripta, qua emptores ad comparandum huiusmodi monasteria coacti.

Multa quidem adhuc tibi possem de his et huiusmodi preuaricatoribus quibus nostra prouincia miserrime uexatur, his intimare litteris, si non teipsum nossem hec eadem certissime cognouisse. Nam neque  hec ita scripsi, quasi certissime [Al. om. certissime] te ea que antea nescires essem docturus, sed ut te amica exhortatione commonerem, ea que optime noueras errata diligenti prout uales instantia corrigere.

Et iam iamque te multum deprecor atque obtestor in Domino, ut commissum tibi gregem sedulus ab irruentium luporum improbitate tuearis: teque non mercenarium, sed pastorem constitutum esse memineris, qui amorem summi Pastoris solerti ouium ipsius pastione demonstres, proque eisdem ouibus, si ita res poposcerit, cum beato apostolorum principe animam ponere paratus sis.

Precor sollicite precaueas, ne cum idem princeps apostolorum ceterique fidelium gregum duces in die  iudicii maximum sue pastoralis cure fructum Christo obtulerint, tuarum aliqua pars ouium inter hedos ad sinistram iudicis secerni, atque in eternum cum maledictione mereatur ire supplicium: Quin potius ipse tunc eorum numero merearis ascribi, de quibus ait Isaias: Minimus erit inter mille [Al., in mille], et paruulus inter gentem [Al., in gentem] fortissimam . Tui namque est officii diligentissime prospicere quid in singulis monasteriis tue parochie recti, quid peruersi geratur: ne uel abbas regularum inscius aut contemptor, uel abbatissa minus digna famulorum famularumue Christi preponatur examini, nec rursum preuisioni spiritualium magistrorum contemptrix et indisciplinata contumacium auditorum turba resultet; maxime quia, sicut uulgo  fertur, dicere estis soliti quod non ad regum curam, non ad aliquorum seculi principum causam, sed ad uestrum [Al., uestram] tantummodo antistitum inquisitionem atque examen, quid in singulis monasteriis agatur pertineat, nisi forte in monasteriis quilibet in ipsos principes peccasse comprobetur. Tui, inquam, est officii procurare ne in locis Deo consecratis diabolus sibi regnum usurpet, ne pro pace discordia, pro pietate iurgia, pro sobrietate ebrietas, pro caritate et castitate fornicationes et homicidia sibi sedem uindicent: nec apud te inueniantur aliqui, de quibus merito queratur ac dicatur, uidi impios sepultos, qui cum aduiuerent, in loco sancto erant, et laudabantur in ciuitate, quasi iustorum  [Al., bonorum] operum.

Eorum quoque qui in populari adhuc uita continentur sollicitam te necesse est curam gerere, ut sicut in primordio huius epistole premonuimus, sufficientes eis doctores uite salutaris adhibere memineris, et hoc eos inter alia discere facias, quibus operibus maxime Deo placere, a quibus se debeant qui Deo placere desiderant abstinere peccatis, qua cordis sinceritate in Deum credere, qua diuinam clementiam supplicantes debeant deuotione precari, quam frequenti diligentia signaculo se Dominice crucis suaque omnia aduersum continuas immundorum spirituum insidias necesse habeant munire, quam salutaris [Al., salutare] sit omni Christianorum generi quotidiana Dominici corporis ac sanguinis perceptio,  iuxta quod Ecclesiam Christi per Italiam, Galliam, Africam, Greciam, ac totum Orientem solerter agere nosti. Quod uidelicet genus religionis, ac Deo deuote sanctificationis tam longe a cunctis pene nostre prouincie laicis per incuriam docentium quasi prope peregrinum abest, ut hi qui inter [Al. add. illos] religiosiores esse uidentur, non nisi in Natali Domini et Epiphania et Pascha sacrosanctis mysteriis communicare presumant, cum sint innumeri innocentes et castissime conuersationis pueri ac puelle, iuuenes et uirgines, senes et anus, qui absque ullo scrupulo controuersie, omni die Dominico, siue etiam in natalitiis sanctorum apostolorum, siue martyrum, quomodo ipse in sancta Romana et apostolica Ecclesia fieri uidisti, mysteriis celestibus communicare  ualeant. Ipsi etiam coniugati, si quis sibi mensuram continentie ostendat, et uirtutem castitatis insinuet, idem et licenter possint, et libenter facere uelint.

Hec tibi, sanctissime antistes, et tue dilectionis intuitu et generalis gratia utilitatis breuiter adnotare studui, multum desiderans multumque exhortans ut gentem nostram a uetustis abstrahere cures erroribus, et ad certiorem et directiorem uite callem reducere satagas. Et si sunt aliqui cuiuslibet gradus siue ordinis uiri, qui bona tua cepta retinere atque impedire conentur, tu tamen propositum sancte uirtutis, superne memor retributionis, ad firmum usque finem perducere contendas. Scio namque nonnullos huic nostre exhortationi multum contradicturos, et  maxime eos qui seipsos illis facinoribus a quibus te prohibemus esse sentiunt irretitos: sed meminisse te decet apostolice responsionis: Quia obedire oportet Deo magis quam hominibus . Mandatum quippe est Dei: uendite que possidetis, et date eleemosynam . Et: Nisi quis renuntiauerit omnibus que possidet, non potest meus esse discipulus . Traditio autem moderna quorumdam est, qui se Dei famulos esse profitentur, non solum [Al. om. non solum] possessa non uendere, uerum etiam [Al., iterum et] comparare non habita. Qua ergo fronte audet quisquam ad seruitium Domini accessurus, uel ea que [Al., eas quas] in seculari uita habuerat retentare, uel sub pretextu uite sanctioris illas quas  non habuerat congregare diuitias: cum etiam apostolica sit notissima censura, que Ananiam et Sapphiram hoc facere molientes, non ullo penitentie uel satisfactionis remedio corrigere, sed ex ipsa statim mortis ultricis accelerauit damnatione puniri? Et quidem illi non aliena colligere, sed sua incongrue retinere maluerunt. Unde manifeste patet quam longe abstiterit animus apostolorum a suscipiendis pecuniarum acquisitionibus, qui sub illa proprie regula Domino seruiebant: Beati pauperes, quia uestrum est regnum Dei ; et e contra, partis sinistre proposito nichilominus instituebantur exemplo: ue nobis diuitibus quia habetis consolationem uestram . An forte errasse ac mendacium scripsisse putamus Apostolum, cum nos admonens dicebat: Fratres,  nolite errare; statimque subtexuit: Neque auari, neque ebriosi, neque rapaces regnum Dei possidebunt . Et iterum: Hoc autem scitote, quod omnis fornicator, aut immundus, aut auarus, aut rapax, quod est idolorum seruitus, non habet hereditatem in regno Christi et Dei . Cum ergo Apostolus auaritiam et rapacitatem idololatriam manifeste cognominet, quomodo putandum est eos errasse qui uel subscriptioni auari mercatus, rege licet imperante, manum subtraxerint, uel ad eradendas [Al. radendas; al., erudiendas] inutiles scripturas ac subscriptiones eorum manum apposuerint?

Et quidem miranda est temeritas stultorum, uel potius deflenda miseria cecorum, qui cum sine ullo respectu superni timoris, passim ea que [Al., timoris,  ea quotidie que] apostoli et prophete afflatu sancti Spiritus scripserunt, rescindere ac nichili pendere probantur: illud e contra, quod ipsi uel similes ipsorum instinctu auaritie uel luxurie scripserunt, quasi sanctum ac diuinitus cautum eradere atque emendare formidant, in morem, ni fallor, ethnicorum, qui contempto Dei cultu ea que ipsi sibi de corde suo finxerunt ac fecerunt, numina uenerantur, timent, colunt, adorant et obsecrant, Dominica illa insectatione dignissimi, qua Phariseos cum suas deuteroses legi Dei preponerent, redarguit, dicens; Quare et uos transgredimini mandatum Dei propter traditionem uestram?  Qui si etiam chartas protulerint in defensionem concupiscentiarum suarum  ascriptas, ac nobilium personarum subscriptione confirmatas; tu nunquam, precor, Dominice sanctionis obliuiscaris, in qua dicitur, Omnis plantatio quam non plantauit Pater meus celestis eradicabitur . Et certe a te discere uellem, sanctissime antistes, Domino protestante ac dicente, Quia lata porta et spatiosa uia est que ducit ad perditionem, et multi sunt qui intrant per eam: cum angusta porta et arcta uia sit que ducit ad uitam, et pauci sint qui inueniant eam ; quid de eorum uita uel salute eterna confidas, qui toto uite sue tempore per latam portam  et spatiosam uiam incedere noscuntur, et ne in minimis quidem rebus uoluptati sue uel corporis uel animi, causa superne retributionis obsistere uel repugnare curabant: nisi forte per eleemosynas, quas inter concupiscentias quotidianas ac delicias pauperibus dare uidebantur, criminibus absolui posse [Al., potuisse] credendi sunt: cum manus ipsa et conscientia que munus offerat Deo, munda a peccatis esse debeat et absoluta, aut certe per mysteria sacrosancte oblationis, quibus ipsi dum uiuerent indigni exstiterant, per alios iam mortui redimi posse sperandi sunt. An forte illis permodica culpa uidetur esse concupiscentie? De qua paulo latius disputem. Hec Balaam uirum [Al., Hec uirum] prophetie spiritu plenissimum a sorte sanctorum fecit extorrem,  Achan communione anathematis polluit ac perdidit, Saul regni infulis nudauit, Giezi prophetie meritis priuauit ac perpetue lepre peste cum suo semine fedauit. Iudam Iscariotem de apostolatus gloria deposuit, Ananiam et Sapphiram de quibus prediximus monachorum collegio indignos etiam corporis morte mulctauit, et, ut ad superiora ueniamus, hec angelos a celo deiecit, et protoplastos a paradiso perpetue uoluptatis expulit: Et si nosse uis, hic est ille triceps inferorum canis, cui fabule Cerberi nomen indiderunt [Al., imponunt], a cuius rabidis dentibus nos prohibens Ioannes Apostolus ait: Charissimi, nolite diligere mundum, neque ea que in mundo sunt. Si quis diligit mundum, non est caritas Patris in eo. Quoniam omne quod in mundo est, concupiscentia carnis est, et  concupiscentia oculorum et superbia uite, que non est ex Patre, sed ex mundo est . Hec contra uirus auaritie breuiter sunt dicta. Ceterum si de ebrietate, comessatione, luxuria, et ceteris huiusmodi contagionibus pari ratione tractare uoluerimus, epistole modus in immensum extenderetur.

Gratia te [a 3Kb] summi Pastoris ad pastionem ouium suarum salutiferam perpetuo conseruet incolumem, dilectissime in Christo antistes. Amen [Al., antistes. Scripta Non. Nou., indict. 3].



EPISTOLA III, AD PLEGWINUM APOLOGETICA, Eo quod insimularetur a quibusdam, de etatibus seculi non recte sensisse.
[Ex editione Giles, et alie sequentes epistole.]


Fratri dilectissimo et in Christi uisceribus honorando Plegwino, Beda in Christo salutem.

uenit ad me ante biduum  nuntius tue sanctitatis, qui pacifice quidem salutationis a te letissima uerba detulit; sed hec tristi mox admistione confudit, addendo, uidelicet, quod me audires a lasciuientibus rusticis inter hereticos per pocula decantari. Exhorrui, fateor, et pallens percunctabar, cuius hereseos arguerer. Respondit  quia negarem in sexta etate seculi Dominum Saluatorem in carne uenisse. Percunctari ergo cepi quomodo diceretur; utrum quod Dominum non uenisset in carne, cum tamen sexta esset etas, an quod Domino in carne ueniente necdum sexta etas ueniret, uel certe etas septima iam uenisset, cum aperta ratione sexta etas non nisi ab eius possit incarnatione cepisse. Deprehendique, siue hoc, siue illud, insimularetur, me in utroque sane fidei et ecclesiastice unitatis existere consortem.

Quomodo uel Christum in carnem uenisse negans, Christi in Ecclesia potuissem esse sacerdos? uel qua consequentia euangelicis et apostolicis credens litteris, sexta illum etate seculi incarnatum esse discrederem; cum euangelista Mattheus in eodem  libro generationis Iesu Christi, notissimis temporum articulis per generationes denas et quaternas, quatuor ultimas discernat etates? Primas uero duas apostolus Petrus tali distinguit indiculo: terram pariter ac celos diluuio perditos, atque alios pro illis asseuerans esse repositos; ut non tam due etates seculi, quam duo secula, si non heresis ualentiniana timeretur, possunt nuncupari? Cum me igitur discutiens identidem liberum esse cernerem, cogitare sedulus cepi unde hec in me calumnia deuolueretur; tandemque uenit in memoriam quod cuidam uestrum nuper opusculum meum de Temporibus, quod ante quinquennium edidi, monstrabam, in quo annorum series iuxta Hebraicam  ueritatem, ubi LXX interpretibus longe breuior habetur, erat annotata, ita ut usque ad aduentum Saluatoris in carne nec quinque annorum millia sint completa. Suadebamque illi  ut Scripture sacre post Christianum nobis interpretem translate, potius quam Iudaicis interpretationibus uel chronographorum imperitie, fidem accommodare disceret: digito ostendens quod Eusebius in descriptione temporum, neque Hebraicam ueritatem, neque LXX translatorum per omnia sit Editionem secutus; quod id ipsum et hic scripto facere curabo. uerum quod ipse  cui hec suggesseram fraterni amoris officium uertit in odium emulationis, et supernus moderator illi iusta mercede lucem  ostense ueritatis in tenebras conuertit cece falsitatis.

Ne ergo me putes  post notam hereseos ad inficiandi malle subterfugere presidium, quam doctorem recipere ueritatis: audi que in libello memorato de Aetatibus scripsi. Postquam enim de momentis et horis, de die, de nocte, de hebdomadibus et mensibus, de anno et his que ad annum pertinent, de circulo decennouennali et accidentibus illi, quantum mihi meisque satis credebam, perstrinxi, uentum erat ut eque de etatibus aliquid abbreuiaretur. Sexto decimo ergo capitulo tale feci primordium.

Sex, inquam, etatibus mundi tempora distinguuntur. Prima etas, ab Adam usque ad Ne, continens  generationes decem, annos uero MDCLuI, que tota periit diluuio, sicut infantiam mergere solet obliuio. Secunda, a Ne usque ad Abraham, generationes similiter complexa decem, annos autem CCXCII, que in lingua inuenta est, id est, in Hebrea. A pueritia namque incipit homo loqui nosse post infantium, que et nomen inde accepit, quia fari, id est, loqui non potest. Tertia, ab Abraham usque ad Dauid, generationes quatuordecim, annos uero CMXLII continens. Et quia ab adolescentia incipit homo posse generare, Mattheus generationum ex Abraham sumpsit exordium, qui etiam Pater gentium constitutus est. Quarta, a Dauid usque ad transmigrationem Babylonis generationibus eque iuxta Mattheum quatuordecim, annis autem CDLXXIII porrecta, a qua  regum tempora ceperunt; iuuenilis enim dignitas regno est habilis. Quinta deinde, usque ad aduentum Saluatoris in carne, generationibus et ipsa quatuordecim, porro annis DLXXXIX extenta: in qua, ut graui senectute fessa, malis crebrioribus plebs Hebrea quassatur. Sexta, que nunc agitur, nulla generationum uel temporum serie certa; sed, ut etas decrepita, ipsa totius seculi morte finienda.

Hec in predicto libello de Aetatibus seculi prenotando commemorans, statim aliud capitulum subnexui, quo cursus et ordo totius seculi panderetur, ita inchoans. Prima ergo etas continet annos iuxta Hebreos MDCLuI, iuxta Septuaginta interpretes MuCCXLII. Adam, annorum CXXX, genuit Seth, qui pro Abel  natus est. Seth autem, annos Cu, genuit Enos, et cetera usque ad diluuium. Deinde subiunxi. Secunda etas continet annos iuxta Hebreos CCXCII, iuxta LXX interpretes CMXLII, uel adiecto Cainan, MLXXII. Sem, anno secundo post diluuium, genuit Arphaxad, a quo Chaldei. Arphaxad annos XXXu, genuit Sela. Hic Septuaginta interpretes, quos euangelista Lucas secutus est, interposuere Cainan, qui cum XXX esset annorum genuerit Sela. Item, de tertia etate. Tertia, inquam, etas continet annos CMXLII. Item ubi ad quartam uentum est. Quarta, inquam, etas continet annos iuxta Hebreos CDLXXII; LXX interpretes XII adiiciunt. Cum ergo in excursu operis, ad natiuitatem usque Domini Saluatoris peruenirem, ita scripsi. Octauianus regnauit annos LuI. Huius  anno XLII, Dominus nascitur, completis ab Adam annis MMMCMLII, iuxta alios MMMMMCXCIX.

Hec sunt que iuxta fidem sacre historie mihi meisque [rogantibus] strictim et simpliciter, ut credidi et sensi, abbreuiare curaui, nequaquam chronographo tam erudito tantisque laudibus digno contradicens, in his duntaxat in quibus ipse diuine Scripture contrarius non est. Qui cum in libro , uirgam Origenis pertimescens, generationem Cainan de medio tolleret, et Euangelio Luce et LXX pariter interpretibus fidem derogauit, eorumque translationi CXXX annos erasit. Cum uero generationibus ad Hebreorum libros castigatis, non eque numerum annorum iuxta eosdem emendare curaret, in summa sue computationis illorum seriem  CCXXXII annis excessit, sicque neutram uiam obseruans, ipse qua uoluit incessit.

In prima quippe et secunda etate nostris, id est, de Hebreo fonte transfusis, Grecorumque Codicibus, huiusmodi discrepantia inest, quia  antequam gignatur qui gigni memoratur, minus uixisse apud Hebreos pater inuenitur centum annos; sed posteaquam est genitus idem ipsi minus centum quam in Hebreis inueniuntur in Grecis: atque ita utrobique numeri uniuersitas consonat. Per hanc autem corruptionem Grecorum Codicum exoritur illa famosissima questio, ubi Mathusalem XIu annis uixisse post diluuium computatur, cum certum sit apud Hebreos Codices  eodem anno diluuii eum fuisse defunctum.

Quod si aliquis dixerit Hebreos libros postea a Iudeis esse falsatos, eosque dum nostris inuident auctoritatibus sibi abstulisse ueritatem, audiat Origenem quid in septimo [uolumine] explanationum Isaie, huic respondit questiuncule, quod nunquam Dominus et Apostoli, qui cetera crimina arguunt in Scribis et Phariseis, de hoc crimine, quod erat maximum, reticuissent. Audiat Iosephum historiographum Iudeorum, qui in primo libro aduersus Apionem Grammaticum scribens, aperte et lucide monstrauit, et minorem annorum numerum esse ueracem, et nequaquam Scripturam sanctam a Iudeorum gente esse falsatam.

 Neque igitur  innumera apud nos habentur uolumina inter se inuicem discordantia; sed duo tantum et uiginti sunt libri qui omnium temporum seriem continent, qui et iuste creduntur diuinitus inspirati. Ex quibus quinque sunt libri Moysi, continentes leges, uite et successionis humane prosapiam usque ad ipsius Moysi terminum protendentes, qui paulo minus ad tria millia annorum continentiam gerunt. Et post pauca. Rebus igitur ipsis constat quam nos uenerabiliter utamur Scripturis nostris. Nam cum tot secula intercesserint, neque addere quis unquam, neque auferre, aut post mutare quid ausus est; sed omnibus gentis nostre hominibus insita hec quodammodo atque ingenita fides est, credere hec Dei esse consulta, et his iugiter  inherere, ac pro ipsis  libenter animam ponere.

Audiat beatum Hieronymum, quod non Hebreos sed Grecos Codices dicat esse falsatos. Cum enim uerba Dierum interpretari cogeretur, ita hoc opus causando prefatus est. Si Septuaginta interpretum pura, et ut ab eis in Grecum uersa est Editio permaneret, superflue  impelleres, ut tibi Hebrea uolumina Latino sermone transferrem. Quod enim semel aures hominum occupauerat, et nascentis Ecclesie roborauerat fidem iustum erat et nostro silentio comprobari. Nunc uero cum pro uarietate regionum diuersa ferantur exemplaria, et germana illa antiquaque translatio corrupta sit atque uiolata,  nostri arbitrii putas, aut e pluribus iudicare quid uerum sit, aut nouum opus in ueteri opere cudere, et cetera, quibus eumdem sensum latius exsequitur. Cuius sententie etiam beatus antistes Augustinus concinit, et ipse namque cum huius discrepantie causam, neque malitie Iudeorum, neque LXX interpretum, qui et ipsi Iudei erant, errori uel inuidentie uoluisset ascribere ; hoc inuenit ut diceret.

Credibilius ergo quis dixerit, cum primum de Bibliotheca Ptolemei describi ista ceperunt, tunc aliquid tale fieri potuisse in Codice uno, scilicet primitus inde descripto, unde iam latius emanaret, ubi potuit quidem accidere etiam scriptoris  error. Sed hoc in illa questione de uita Mathusalem non absurdum est suspicari. Et paulo post: Nam etiam nunc  ubi numeri non faciunt intentum ad aliquid quod facile possit intelligi, uel quod appareat utiliter disci, et negligenter describuntur, et negligentius emendantur. Quis enim sibi estimet esse discendum quot millia hominum tribus Isrel sigillatim habere potuerunt? quoniam prodesse aliquid non putatur. Item post aliquanta. Sed quomodo libet istud accipiatur, recte fieri nullo modo dubitauerim, ut cum diuersum aliquid in utrisque Codicibus inuenitur, quandoquidem ad fidem rerum gestarum utrumque esse non potest uerum, ei lingue potius credatur, unde est in aliam  per interpretes facta translatio. Lege librum de Ciuitate Dei Xu:

Neque enim ullo modo audiendi sunt, qui putant aliter annos illis temporibus computatos, id est, tante breuitatis, ut unus annus X illos habuisse credatur, tricenis  senisque diebus terminatos , quoniam huiusmodi sensum ipsa Scriptura palam destruit. Ubi cum iuxta Hebreos legatur: uixitque Adam annis CXXX, et genuit Seth, et facti sunt dies Adam postquam genuit Seth DCCC anni, et genuit filios et filias, et factum est  omne tempus quod uixit Adam anni CMXXX, et mortuus est, LXX dixerunt: Et uixit Adam CCXXX annis et genuit Seth, et fuerunt dies eius postquam genuit Seth DCC anni, et mortuus est. Et facti sunt omnes dies eius, CMXXX anni, et cetera in hunc modum. Quid enim? Nunquid in prima parte cuiusque uersiculi breuiores annos, in medio maiores, in fine posuerunt equales? quod et facere erroris, et uel suspicari, stultitie est.

Mirantur aliqui quare tantus tamque egregius sancte interpres Scripture Hieronymus, de quo dictum, et iure dictum est:

Ieronyme, interpres uariis doctissime linguis,
Te Bethlehem celebrat, te totus personat orbis;
quare  noluerit ille, cum librum transferret  Chronicorum, quod uerum ab Hebreis didicerat, hoc etiam tradere Latinis. Quemcunque autem hoc mouerit, scire debet quia sicut ipse in eodem Temporum libro prefatus est, uel interpres esse uoluit, uel noui operis conditor, et quia forsan nolebat, ubi summa necessitas non inerat, insanientium in se ultro prouocare rabiem, singulariter posteris hoc negotii relinquere, sicut Eustochie uirgini quodam loco dicit, radios quidem se et licia uelle parare, aliis uero curam dimittere texendi. Quippe qui in tam necessaria diuine Scripture translatione pene a Latinis simul et Hebreis est lapidibus oppressus. Ab Hebreis quidem, quod eis irridendi Christianos et calumniandi pro Codicibus mendosis occasio foret ablata, a Latinis autem,  quod eis noua et insolita, tametsi meliora, pro ueteribus ingererentur et solitis. Ita ut etiam beatus Augustinus litteris amicissima caritate per tot maris terrarumque spatia transmissis, hec inserere curaret.

De uertendis [autem] in Latinam linguam canonicis libris laborare te nolo, nisi eo modo quo Iob interpretatus es, ut signis adhibitis, quid inter tuam et LXX quorum est grauissima auctoritas interpretationem distet, appareat. Satis autem nequeo admirari si aliquid in Hebreis exemplaribus inuenitur quod interpretes illius lingue peritissimos fugerit. Omitto hic LXX, de quorum uel consilio uel spiritus maiore concordia quam si unus homo  esset, non audio aliquam in partem certam ferre sententiam, nisi quod de his preeminentem auctoritatem in hoc munere sine controuersia tribuendam existimo. Illi me plus mouent, qui cum posteriores interpretarentur, et sermonum locutio numque Hebreorum uiam atque regulas mordacius  tenerent, non solum inter se non consenserunt, sed eque reliquerunt multa que tanto post eruenda ac prodenda, remanerent. Si enim obscura sunt, te quoque in eis falli posse creditur; si manifesta, illos in eis falli potuisse non creditur.

Hec interea, cum de Temporibus et Annis sermo est, tuam simplicitatem  admoneo, ne, opinione uulgari seductus, quasi sex annorum millia speres seculum presens duraturum  esse, et iuxta nescio cuius heretici librum, quem me puerum memini antiquo stylo descriptum uidisse, diem quidem et horam iudicii nesciri, annum uero putes ab hominibus posse presciri, eo quod Dominus dixerit: De die autem illa et hora nemo scit, non autem dixerit de anno; et cum rursus aierit: Non est uestrum nosse tempora uel momenta, neque illic adiunxerit annos. Hic etenim chronographus heresiarches astruere nitebatur quod ante incarnationem Domini quinque annorum millia et quingenti transierint, ac deinde ad diem usque iudicii quingenti tamen superessent, e quibus CCC et aliquot supra preterierant tempore quo hec deliberabat. Huius numeri summam partim de Genesi, partim de libro Iudicum accumulans, sed et Samueli et Sauli  bis quadragenos annos tribuens. Argumentoque utebatur, quod in uinea Dominica nouissimi operarii una hora fecerint; et Ioannes apostolus dixerit, Filioli, nouissima hora est, quod cum hora una in die, hoc in sex millibus annorum quingenti esse anni deberent, et quod superueniens uespera post XII horas die hoc, expletis annis duodecies quingentenis, id est, sex millibus, eterna iusti iudicis retributio generet.

Unde et ipse satis doleo  et, quantum licet, uel amplius irasci soleo quoties a rusticis interrogor, quot de ultimo milliario seculi restent anni; atque contra ipse ab illis sciscitari unde nouerint quod nunc ultimum agatur milliarium, cum Dominus in Euangelio non tempus aduentus sui prope  uel procul esse testetur, sed nos semper accinctis lumbis lucernisque ardentibus uigilare ac se exspectare donec ueniat iubeat. Animaduerto enim quia cum sermonem facientes ad fratres incidente occasione de Aetatibus seculi disputamus, quidam simpliciorum sex annorum millia nos predicare autumant. Nec defuere qui septem annorum millibus seculi huius statum, qui  septem diebus uoluitur, terminandum esse putarent, quos sepedictus doctor Augustinus, in expositione Psalmi sexti manifeste temeritatis redarguit, dicens inter alia: Si enim post septem annorum millia ille dies uenturus est, omnis homo potest annis computatis aduentum eius addicere. Ubi erit ergo quod nec Filius hoc nouit? Quod utique dictum est quia per Filium homines  hoc non discunt: non quod apud se ipse non nouerit, secundum illam locutionem: Tentat uos Dominus Deus uester ut sciat, id est, ut scire uos faciat; et: Exsurge, Domine, id est, fac nos exsurgere. Cum ergo ita dicatur nescire filius hunc diem, non quod nesciat, sed quod nescire faciat eos quibus hoc non expedit scire, id est, non eis hoc ostendat, quod sibi uult nescio qua presumptione, que annis computatis certissimum sperat post septem annorum millia diem Domini.

Hec tibi  innocentie mee pignora, has amice caritatis indices mitto litteras, ne me arbitreris humane diuineue scientie penitus expertem, quin potius secundum Scripturas ac scita  Patrum, fideli et catholica uoce profiteri Dominum Saluatorem in sexta etate seculi carnem pro nobis assumpsisse mortalem; cursum uero seculi nullo  certo annorum numero definitum, ipsius solum Iudicis cognitum esse scientie. Etsi enim mihi quis dixerit: Ecce hic est Christus, aut ecce illic, id est, hoc uel hoc tempore futurus ad iudicium nequaquam audio, neque sector illum: Scio enim quia sicut fulgur coruscans de celo in ea que sub celo sunt fulget, ita erit Filius hominis in die sua. Agnoscas etiam qua opinione uulgus in sex uel septem millium uenerit annorum, et qua ipse auctoritate assertionem mee computationis astruam, Hebraica, uidelicet, ueritate per Originem prodita, per Hieronymum edita, per Augustinum laudata, et per Iosephum  confirmata, quibus ego in rebus talibus nullos inuenio doctiores. Neque autem mirandum, laudabilem uirum Eusebium, quamuis miro sapiendi dicendique ingenio testam ferrumque  conglutinare ualeret, non ualere tamen quod non didicerat, hoc est, Hebream scire linguam, cuius timore quasi merito reuerende et hoc quod sciebat ipse corrumpere non timuit, ut supra docuimus.

Obsecro sane ut has purgationis mee litteras religioso ac doctissimo fratri nostro Dauid porrigas, quatenus eas ille coram uenerabili domino ac patre nostro, Wilfrido, scilicet, antistite, legere possit, ut quoniam illo presente atque audiente insipientius sum prius appetitus conuiciis, ipso etiam nunc audiente  ac diiudicante, quam immeritus eadem conuicia sim perpessus appareat. Ipsum quoque Dauid pre ceteris rogo, ut, iuxta exemplum sibi cognominis pueri, furorem spiritus nequam a fratre desipiente, hortatione sanorum uerborum, quasi dulci psalmodie modulatione, sedulus effugare contendat. Quod utique in cena illa in qua me poculo ebrius culpare studuit, ille qui semet potius lectioni intentus inculpabilem facere debuerat, perficere nequibat, utpote sensus et sententie mee quam laudabat necdum conscius. uere enim dictum est: Quia si momorderit serpens in silentio, non est abundantia incantatori. Amen.



EPISTOLA Iu, AD WICREDAM, De Pasche celebratione, siue de equinoctio uernali iuxta Anatolium.


Reuerendissimo ac sanctissimo fratri Wicrede presbytero, Beda, optabilem in Domino salutem.

Libenter accepi litteras tue benignitatis, amantissime in Christo frater, et capitula que rogasti promptus describere, ac tibi dirigere acceleraui, memor familiaritatis ac dulcedinis, qua, cum illo aduenirem, me suscepisti. Sed et questionem illam merito famosam de historia ecclesiastica, super qua me interrogasti presentem, et cui tunc breuiter ut potui respondi, nunc latius etiam litteris explanare studui, hoc est, de equinoctio uerno, quod in libro prefato Anatolius antistes reuerendissimus, in undecimo  Kalend. April. die annotasse perhibetur, cum ceteri Aegyptiorum magistri hoc magis in duodecimo Kalendarum earumdem die annotandum esse decernant. Dicit namque sanctus Proterius Alexandrine antistes ecclesie, ad beatissimum papam Leonem scribens de pascha: Et manifeste quidem secundum cursum solis, XXu die mensis Famenoth, qui etiam XII Kalendarum Aprilium equinoctium esse cognoscitur. Sed non oportet ab hoc equinoctio primi mensis exordium iuxta cursum lune prorsus affigere, alioquin per omnia solis circulo lune discursus concordare debuerat. Dicit et sanctus Cyrillus eiusdem presul Ecclesie: Sol enim ipse quotidie terra marique et clauditur in fine diei, et in diei initio aperitur, et finit sol cursum totius anni,  in duodecimo Kalendarum Aprilis. Unde te merito, sicut et ceteros mouet studiosos, quomodo Anatolius, cum sit et ipse eruditione ac genere Aegyptius, quasi contrarius litteris Aegypti doctoribus, scribat equinoctium idem in undecimo Kalendas Apriles occurrere solere. Est ergo, inquiens, in primo anno initium primi mensis, quando est decem et IX annorum circuli initium, secundum Aegyptios quidem mensis Famenoth uigesimo sexto die, secundum Macedones Distri mensis XXII, secundum uero Romanos undecimo Kalendas Aprilis, in qua die inuenitur sol non solum conscendisse primam partem, uerum etiam quadram iam in eadem die habere, id est, in prima ex duodecim partibus. Hec autem particula prima, uernale est equinoctium et ipsa  est initium mensium, et caput circuli, et absolutio cursus stellarum, que planete, id est, uage dicuntur, ac finis duodecime particule, et totius circuli terminus. Sed facillima ratione posse credo doceri, non eum ceteris Aegypti et orientis preceptoribus in hoc esse contrarium. Facit enim ratio quadrantis , ut sol equinoctialem sui cursus locum in signifero circulo, nunc in primo exortu suo, nunc in meridie, nunc in occasu, nunc media nocte comprehendat, et quoties mane uel meridie fieri equinoctium contigerit, ad duodecimum Kalendarum Aprilium; quoties autem uesperi, uel media nocte, ad undecimum Kalendarum earumdem diem pertinet. Absque enim contradictione nox omnis ex quo Dominus a mortuis resurrexit, sequentis  diei temporibus anteponitur, non autem precedentis apponitur. Unde consulte Anatolius non uetat in undecimum, sed ante undecimum Kalendarum Aprilium pascha celebrari, nam post illa que posuimus eius uerba continuo subiungit: Et ideo non parum delinquere dicimus eos qui ante initium hoc noui anni Pascha putant esse celebrandum. Non ergo in hoc initio in qua equinoctium esse dicit, sed ante hoc initium noui anni Pascha prohibet celebrari, cum ipse in eodem libro diligenter ex antiquorum pariter et nouorum Patrum scriptis affirmet, ante transcensum equinoctii pascha agi non posse. Ipse enim sibi testis erat quod scribens non prima sedis equinoctialis tempora, sed ultima signauit, hoc est,  ea a quibus Pasche celebrationem incipere posse nouerat. Cum enim secundo uel tertio anno post bissextum pasche dies Dominicus in undecimo Kalendarum Aprilium occurrerit [Al., incurrerit], constat nimirum, quod cum equinoctio Pasche tempus inchoatur. Cuius ceremonie partes celebrantur eiusdem prima noctis [Al., prima n. e. parte celeb.], quamuis illa mediante, uel etiam inchoante perfici equinoctium nullus ambigit, eo quod profecto [Al., eoque perfecto] Dominice ipsam resurrectionis rite celebrari horam, que diluculo facta est [Al., resurr., q. d. f. e, rite c. h.]. Et ut patenter animaduertas quod Anatolius uespertinum specialiter equinoctium scribat [Al., describat], a quo Pascha incipere potest, quodque ad duodecimum Kalendarum Aprilium  regulariter respiciat [Al., respicit], attende quid in sequentibus ex antiquorum sententia Patrum annotat [Al., adnectat]. Cum enim sint duo [Al. add., inquit] equinoctia ueris et autumni equis spatiis dirempta, et decimo quarto die primi mensis sit statuta solemnitas post uesperam, quando luna soli apposita e regione deprehenditur, sicut etiam oculis probare licet, inuenitur utique uernalis equinoctii partem sol obtinens, luna uero e contrario autumnalis.

Quid ergo mirandum si in XI Kalendarum Aprilium equinoctium fieri dicat, cum de illa loqui se hora declaret, quando occidente ad uesperam sole, luna e contrario suum attollit exortum [Al. om. exortum]. Ubi pariter intuendum quod equinoctia  ueris et autumni equis spatiis dixit esse dirempta. Et inde colligendum quod ab equinoctio ad equinoctium dimidium anni [Al., dimidiam anni partem] computare debeamus, atque autumnale duodecimo [Al., decimo tertio] Kalendarum Octobris annotare, centum, uidelicet, et octoginta duobus [Al. om. duobus] diebus a uernali discretum. Quod esse uerissimum etiam horologica docet inspectio, maxime cum hanc equissimam anni inter equinoctiorum [Al., equinoctiarum] diremptionem antiquissimi et eruditissimi doctoris Aristobuli uerbis astruat, qui fuit unus ex illis LXX illustribus Scripture sacre interpretibus. Quod autem idem ait Anatolius, In qua die inuenitur sol, non solum conscendisse primam partem,  uerum etiam quartam [Al., quadram] iam habere in ea die, id est, in prima ex duodecim partibus, XII partes XII signa horoscopi nominat, que tricenis diebus et paucis insuper horis solem singula tenent. Unde et Maro de iisdem dicit:

Idcirco certis dimensum partibus orbem,
Per duodena regit mundi sol aureus astra,
Quarum, uidelicet, partium prima iuxta naturam a loci [Al., loco] equinoctii uernalis incipit. [Al. add.: Unde recte subdit Anatol.] Hec autem prima ex duodecim uernale est equinoctium, quia nimirum partis [Al. add. particula] eiusdem initium, scilicet, ubi sol primo positus est, ipsum tenet equinoctium, recte premittit solem in ea die non solum conscendisse primam partem, uerum etiam quadram iam in  ea die habere, quia quoties equinoctiale tempus iuxta rationem prefatam in undecimo Kalendarum Aprilium incidit, toties in ipso temporis momento illa quarta pars diei, que annuatim accrescere solet, secundum naturam perfecta esse dignoscitur. Nam cum duodecimo Kalendarum earumdem die contingit equinoctium, tum in ipso eque die, et in ipsa equinoctiali hora quadrans idem naturaliter expletur. Ideo autem addimus naturaliter, quia consuetudinis est humane, uariis illum temporibus anni prout cuilibet generi [Al., genti] placuit inserere. Naturalis uero est rationis in completione circuli solaris adiici, quam [Al., quod etiam] Cyrillus signauit in ea, quam ut [Al., et] supra proposuimus sententia, dicens: Et finit sol cursum totius anni in duodecimo  Kalendarum Aprilium. Et ne quis forte contendat in hac Anatolii sententia, hoc quod ipse sensit nos intelligere non potuisse, libet paucis annectere que de iisdem partibus et equinoctio uir doctissimus uictor Capuane urbis antistes describebat [Al., scribat]: Celestis, inquit, circulus, per quem sol et luna et stelle, que planete appellantur, contra impetum totius celi proprio motu feruntur, per duodecim partes, iudicio est sapientie distributus. Quibus peractis CCCLXu [hoc est, trecentesimo sexagesimo quinto] die, quo toto tempore annus expletur, dum sol repetierit circuli supradicti prime partis initium, oritur anni principium, quod fit a duodecimo Kalendarum Aprilium die usque ad undecimum.  Sepe enim uespere, interdum nocte, nonnunquam ipsa Kalendarum XI [Al., XI Kal.] Aprilium die prouenire deprehenditur. uicesima quinta igitur aut sexta die Martii mensis secundum Alexandrinos, hoc est, iuxta Latinos duodecimo uel undecimo Kalendarum Aprilium die fit, iuxta solis cursum primi mensis initium. Ne quis autem nos inconstantie uelit arguere, quod uelut sub ambiguo fluctuantes diem primi mensis minime definiamus, huiusmodi obiurgator aut potius inquisitor sciat quod solertissima Aegyptiorum inuestigatio et admodum subtilissima a septima diei hora, horam primam alterius diei docet incipere, et cum sit XXu dies Martii mensis, XII [Al., XI] Kalendarum Aprilium, si uespere eiusdem diei sol spatium prime partis illustret, iam XXuI [Al.,  XXuI] dies ascribitur, ex Aegyptiaca ut diximus traditione subtili, et sine dubitatione probabili. Et post pauca: Igitur luna, inquit, si XIu reperitur, sole in prima parte sui circuli constituto [Al.: Luna, inquit, XIu, hoc est, pleno lumine in prima parte sui circuli constituto], iure primi mensis ascribitur. Si uero prius XIu luna [Al. om. luna] hoc [Al. add. est] pleno lumine orbis effulserit, quam sol memoratam primam partem circuli sui contigerit, XII [Al., XII] mensis esse reperitur uel [Al. om. reperitur uel] reputabitur. Et [Al. add. ideo] quoties ita contigit [Al., contingit], solemnitas Pasche differtur, ad alterum plenilunium, quod euenire necesse est adhuc sole in prima parte de duodecim circuli partibus constituto.

 Hec de uerbis beati uictoris assumere placuit, quatenus sententia sancti Patris Anatolii, que et in ipsius opere paschali, et in historia ecclesiastica plerisque obscura est, per eius tibi dicta clarior redderetur. Sed neque hoc pretereundum, quod sunt qui contendunt Anatolium in hac sententia nequaquam undecimum, sed octauum Kalendarum Aprilium diem posuisse, dicentes Eusebium, cum hanc sententiam in historia ecclesiastica poneret, diem pro die mutasse, et quod cetera bene ac philosophice posita uideret [Al., uiderit], uno uerbo corrigere uoluisse, quod in ea minus perfecte dictum conspexerit, ne illum, uidelicet, quem laudare proposuerat [Al., disposuerat], palam notabilem monstraret, si eius pura uerba, et ut [Al., ut et] ipse  scripserat, suis inderet historiis. Sed mirum si Eusebius, tam circumspectus sermone et sensu scriptor, in tantum laudis aliorum potuit esse cupidus, ut eorum scripturis deflagrans [Al., scripta deflorans], ea que non dixerant illos dixisse finxerit, nec formidaret argui, postquam lectores sui integra eorum opuscula perscrutarentur, atque que ipse de his assumpserat, aliter in suis auctoribus posita offendissent. Mirum si uictorem, cuius dicta posuimus, uirum eque eruditionis eximie talis impostura latuit, qui in alio opere scribens de pascha, hanc eamdem sententiam Anatolii de historia ecclesiastica, quasi iure laudabilem ac memorabilem assumens, ubi opportunum rebatur inseruit, et ipse undecimum in ea non octauum Kalendarum Aprilium  scribens diem. Sed et Dionysius cognomento Exiguus, scientia precipuus, mirum quare uel ipse in epistolis suis paschalibus Anatolii suffragium de historia ecclesiastica flagitaret, si eius ibi dicta sciret falsata, quem ut Grece etiam lingue peritissimum, qualiter hec sint primo edita, latere non potuit. Ait enim sic: Sed quia mensis hic unde sumat exordium, uel ubi terminetur, euidenter in Moysi scriptis non colligitur: prefati uenerabilis [Al., uenerabiles] CCCXuIII pontifices antiqui moris obseruantiam, et exinde a sancto Moyse traditam, sicut in septimo libro ecclesiastice historie fertur [Al., refertur] solertius inuestigantes, a uIII Iduum Martiarum usque in diem Nonarum Aprilium natam  lunam facere dixerunt primi mensis initium, et a duodecimo Kalendarum Aprilium usque ad XIu Kalend. Maii lunam XIu solertius inquirendam. Itaque uerisimile uidetur, Eusebium quidem quod in Greca auctoritate inuenerat, fideliter suis indidisse historiis. Ipsum uero libellum Anatolii postmodum in aliquibus Latinorum exemplaribus esse corruptum, eorum nimirum fraude qui, pasche uerum tempus ignorantes, errorem suum tanti Patris auctoritate defendere gestirent.

Sed querunt [Al., querant] illi qui Eusebium magis unam emendasse sententiam, quam alios quoslibet totum Anatolii putant infalsasse [Al., infalsare] libellum, quomodo in illo libello sit scriptum. Sed quid mirum si in undecima [Al., uigesima prima]  luna errauerint qui tres dies addiderunt ante equinoctium, in quibus pascha immolari posse definiunt, quod certum [Al. add. est] omnimodis [Al. add. etiam] putari absurdum. Quibus respondendum, quia Anatolius potuerit nosse plurimos [Al. add. eorum] qui sic uel sic de pascha senserint, nec tamen ad nostram notitiam peruenerint. Et e contra querendum ab eis quomodo in ipso libello sit scriptum: Est ergo in primo anno initium primi mensis, quod est nouemdecim annorum circuli initium, secundum Aegyptios quidem mensis Phamenoth XXuII [Al., XXuI] die, iuxta Macedones uero Distri mensis XXII [Al, XXuI]. Secundum Romanos uero Martis [Al., Martii] mensis XXu [Al., XXuI] die, id est uIII Kalendas Aprilis, cum XXuI dies mensis Aegyptiorum Phamenoth, et XXII dies  mensis Macedonum Distri non sit uIII Kalendarum Aprilium, sed IX [Al., XI] Kalend. April. Nonne uerisimillimum apparet quam sit falsata sententia, ubi ipse qui uIII Kalend. pro IX [Al., XI] Kalend. April. mutauit, oblitus est etiam Aegyptiorum uel Grecorum mensium statum mutare. Sed his que minus nota erant manere permissis ut fuerunt [Al., fuerant], iliud solummodo quod suis sibique uisibile erat mutauit. Quid sane horum sit uerius, illi potius qui Anatolium Grecum legunt [Al., dicunt] uideant.

uerum siue Eusebius hanc [Al., unam] sententiam seu alius quilibet totum ipsum libellum a suo statu mutauerit [Al., transfert], constat absque ulla dubietate, quamuis plurima uerterit [Al., quamuis plurima ueterum turba confirmet], equinoctium octaua  Kalendarum Aprilium die nequaquam posse reperiri. Quod [Al. add. et] in conspectione horologica et aperta ratione probabitur. Regula enim tenet ecclesiastice obseruationis [Al., consecrationis], que et edictis Patrum priorum et clarius est Niceno probata concilio, ut pasche dies Dominicus ab XI Kalendarum Aprilium usque in uII Kalendarum Maiarum diem queratur. Item catholice institutionis regula precipit ut ante uernalis equinoctii transcensum pascha non celebretur. Qui ergo uIII Kalendarum Aprilium putat esse equinoctium, necesse est idem aut [Al., ut] ante equinoctium pascha celebrari licitum dicat, aut ante uII Kalendarum diem pascha celebrari licitum [Al. om. dicat, a. a. uII Kal. d. p. c. lic.] neget. Ipsum quoque pascha quod Dominus  pridie quam pateretur cum discipulis fecit, aut nona Kalendarum Aprilium die non fuisse, aut ante equinoctium fuisse confirmet. [Al. add.: Bene uale semper in Domino, dilectissime Pater.]

Primo anno circuli decemnouenalis XXX est luna in XI Kalendarum Aprilium, eodemque anno luna XIu quinta die Kalendarum Aprilium, id est, Nonas Apriles: iungeque ad XXX et sume regulares mensis Aprilis, eo anno quo XIu luna Aprilem incurrat. Eo uero quo mense Martis luna XIu incurrit, tarde Martis regulares triginta sex. Ex epactis utique agnoscis facillime, utrum in Martium an in Aprilem luna decima quarta eueniat. Si enim plus Xu aut minus u epactis habes, Aprili luna XIu computatur. Tene  ergo regulares in Aprili trigesima quinta, et subtrahe epactas semper eius anni, et quod remanserit, ipsa est dies lune decima quarta, utputa tertio anno circuli decemnouenalis XXII erunt epacte, tolle XXII de XXXu et remanent XIII tertia decima die mensis Aprilis, id est, Idus Aprilis luna decima quarta occurrit. Si uero feriam queras XIu lune, adde concurrentes anni illius numero, qui relictus est, utputa istis tredecim qui in presenti sunt, in Aprili quoque regulares uII. Hec omnia collige et postea diuide per septenarium, et quod remanserit ipsa est feria lune decima quarta, et sic facillime ad diem Dominicum peruenies. Mense autem Martis tene regulares triginta sex, subtrahe epactas anni illius, uerbi gratia, secundo anni circuli decemnouenalis undecimo fiunt  XXu die mensis eiusdem, XIu luna aderit, id est, octauo Kalendarum Aprilium. Si uero feriam eiusdem diei requiras, adde numero prescripto concurrentes anni illius et regulares quatuor in Martio. Iis quoque in unum collectis partitoque per septenarium, et quod remanserit ipse est dies lune decima quarta, si nichil remanserit, uII feria est. Igitur si detractis epactis triginta, remanent tamen quodcunque superest, ipse est dies mensis, in quo XIu, lunam reperies, ut eo anno quo quatuor epacte fiunt, absume Iu de XXXu et remanent triginta unum. Tolle XXX et remanent I. Prima die mensis XIu luna occurrit, id est, Kalendas Apriles. Si deductis epactis XXX tantum remanent XIu die mensis luna XIu euenit, quod semel intra XIX accidit annos, quando uI epacte  ascribuntur, et III Kalendarum Aprilium XIu luna prouenit. Ut te exemplis ad inueniendam instruam feriam, qua XIu occurrat luna, utputa anno presenti Dominice incarnationis DCCLXXuI, sume epactas huius anni XXuI, detractisque eiusdem XXXu regularibus et remanent IX et ecce IX die mensis XIu luna erit, id est, u Idus April. Iunge etiam concurrentes anni presentis, id est, I ad IX et fiunt X, et his adde uII et fiunt XuII, hos partire per uII bis uII, XIu et remanent III, tertia feria erit luna XIu, Iu Xu, u XuI, uI XuII, uII XuIII, I XIX, qui est dies pasche, u Idus April. XIu luna, Iu Idus Xu, III Idus XuI, II Idus XuII, Idus Xu Iu XuIII, Kalendas Maias XIX. Secundo anno, post hunc uII, quia plus u sunt, et minus Xu, ad  Martium pertinet XIu luna, quam sic requires. Sume regulares Martis mensis XXXuI, detrahe ab eis uII, et remanent XXIX uicesimo nono Martis mensis, id est, Iu Kalendarum April. decima quarta tibi luna occurrit. Ad inueniendam feriam, sume easdem XXIX et adde eis concurrentes anni illius, id est, II, fiunt XXXI. In his quoque adiice regulares quatuor, et erit omnis summa XXXu, partire per uII. Quinquies enim uII fiunt XXXu et nichil remanet, quia septima feria erit luna decima quarta quarto Kalend. April., et Xu tertio Kalend. April. Ipse est dies dominicus Pasche, etiam per singulos circuli decemnouenales annos. Semper his regularibus et hac ratione annuis epactarum detractis diebus, decimam quartam sine errore reperies lunam, et illis regularibus concurrente  numero prescripto iunctis. Feriam quoque decimam quartam lune reperies, et sic computatis feriis, que supersunt septimane illius, lune quoque etatem crescentis singulis appone diebus, et tum simul locum lune, et etatem certissime inuenies.


Hec, dilecte comes, proprio argumenta labore
Descripsi tibimet, tu dic quo munere mecum
Certares hodie, dum talia do tibi fessus.



Fragmentum. APPENDIX AD EPISTOLAM PRAECEDENTEM.


Enarratio dodrantis et semuncie in partibus horarum, per quas lunaris luminis ratio computatur apud scriptores.

Unius semper nore dodrante et semuncta transmissa,  id est, diuiso unius hore spatio, in uiginti quatuor semuncias, quia tot sunt semuncie in libra plena, iterumque diuide uiginti quatuor in quatuor, hoc est quater sex, et ter uI dodrans dicitur, semel uero quadrans, et hoc est que ait unius hore dodrante, id est, tribus partibus X et octo semunciis. Quod uero et semiuncia sex reliquarum semiunciarum, ad quadrantem pertinentium, unam uoluit adiungi dodranti, ut essent XIX semiuncie, quo estus Oceani quotidie tardius ueniret, tardiusque recederet.


De ordinatione Feriarum Paschalium per Theophilum episcopum Cesarensem ac reliquorum episcoporum synodum.

 Post resurrectionem uel ascensionem Domini Saluatoris, Apostoli quomodo pascha deberent obseruare, nichil ordinare potuerunt, quia dispersi erant per uniuersum mundum, ad predicandum occupati. Sed quacunque die decima quarta luna mense Martio fuisset, pascha celebrabant. Post transitum ergo de hoc mundo omnium apostolorum, per singulas prouincias diuersa tenebant ieiunia. Nam Galli quacunque die octauo Kalendarum Aprilium fuisset, quando Christi resurrectio tradebatur, semper pascha celebrabant, in Italia uero alii XX dies ieiunabant, alii septem. Orientales uero, sicut apostolos uiderunt, ut supradictum est, decima quarta luna, mense Martis pascha tenebant. Cum ergo he tales obseruationes  per singulas prouincias tenerentur, unde meror erat sacerdotibus, eo quod a quibus una fides recte tenebatur, eorum dissentirent ieiunia. Tunc papa uictor, Romaneque urbis episcopus direxit auctoritorem ad Theophilum Cesariensis Palestineque antistitem, ut quomodo pascha recto iure a cunctis catholicis celebraretur ecclesiis, inibi fieret ordinatio, ubi Dominus et saluator mundi fuerat in carne uersatus. Percepta itaque auctoritate, predictus episcopus non solum de sua prouincia, sed etiam de diuersis regionibus omnes episcopos euocauit. Ubi cum illa multitudo sacerdotum conuenit, tunc Theophilus episcopus protulit auctoritatem ad se missam uictoris pape, et quid sibi operis fuisset iniunctum ostendit. Tunc pariter omnes dixerunt episcopi:  Nisi prius quomodo mundus fuerit a principio inuestigatus, nichil potest de obseruantia pasche salubriter ordinari. Dixerunt ergo episcopi: Quem credimus factum fuisse in mundo primum, nisi Dominicum diem? Theophilus episcopus dixit: Probate quod dicitis. Responderunt episcopi: Secundum Scripture auctoritatem, factum est uespere et mane dies primus.

Deinde secundus, tertius, quartus, quintus, sextus, septimus. In quo septimo requieuit Deus ab omnibus operibus suis, quem diem Sabbatum appellauit. Ergo cum nouissimum diem signet Sabbatum, quis potest esse primus, nisi Dominicus dies? Theophilus episcopus dixit: Ecce de die Dominico, quia primus sit probastis, de tempore enim quid dicitis? Quatuor  enim mundi tempora accipiuntur: uer, estas, autumnus, hiems. Quod ergo tempus primum factum in mundo? Episcopi responderunt: uernum. Theophilus episcopus dixit: Probate quod dicitis. Et illi responderunt, Scriptum est: Germinet terra feni herbam secundum genus suum et lignum fructiferum, ferens fructum suum. Hec autem temporibus ueris accipitur. Theophilus episcopus dixit: In quo loco caput mundi esse creditis? In principio temporis, an in medio tempore, aut in fine? Episcopi responderunt: In equinoctio octauo Kalendarum Aprilium. Theophilus episcopus dixit: Probate quod dicitis. Et illi responderunt: Scriptum est quia fecit Deus lucem et uocauit Deus lucem diem, et fecit Deus tenebras, et uocauit tenebras noctem, et diuisit  inter lucem et tenebras equas partes. Theophilus dixit: Ecce de die uel tempore probastis, de luna quid uobis uidetur? Utrum crescentem ac iam plenam, an imminutam a Deo fuisse consecratam. Episcopi responderunt: Plenam. Et ille: Probate quod dicitis. Responderunt: Et fecit duo luminaria magna, et posuit ea in firmamento celi ut luceant super terram. Luminare maius in inchoationem diei, luminare minus in inchoationem noctis, non poterat aliter nisi esset plena. Nunc ergo inuestigauimus quomodo in principio factus fuerit mundus, id est, die Dominico. uerno tempore in equinoctio, quod est octauo Kalendarum Aprilium, luna plena per ipsum tantummodo tempus et elementa resurgunt. Theophilus dixit: Nunc igitur agendum est de  ordinatione, quomodo debeamus pascha tenere. Episcopi dixerunt: Nunquid potest dies Dominicus preteriri, ut in eo Pascha minime celebretur, qui tot et talibus benedictionibus sanctificatus est? Theophilus dixit: Dicite ergo quibus et qualibus benedictionibus eum esse sanctificatum asseritis, ut scribere possimus. Episcopi dixerunt: Prima illi benedictio est, quia in ipso tenebre sunt remote, et lux apparuit. Secunda est illi benedictio, quod de terra Aegypti uelut de tenebris peccatorum quasi per fontem baptismi per mare Rubrum populus fuisset liberatus. Tertia illi benedictio est, quia in eodem die celestis cibus manna hominibus datus est. Quarta illa benedictio est, qua Moyses mandat ad  populum: Sit uobis obseruatus dies primus et nouissimus. Quinta illa benedictio est, ut in CXuII psalmo dicit: Circumdederunt me sicut apes, et exarserunt sicut ignis in spinis. De resurrectione autem Domini dicit: Hec est dies quam fecit Dominus, exsultemus et letemur in ea, usque ad cornu altaris. Sexta illi benedictio est, quod in ipsa Dominus resurrexit. uides ergo quia dies resurrectionis Dominicus singulariter in Pascha teneri possit. Theophilus dicit: De tempore autem ad Moysen mandatum est a Deo: Hic mensis erit uobis initium mensium, Pascha facite in eo. Omnes ergo triginta dies a Domino consecrati sunt. Episcopi dixerunt: Iam superius dedimus responsum, principium mundi esse equinoctium octauo Kalendarum Aprilium. Et ab octauo Kalendarum  Aprilium usque in octauum Kalendas Maias, legimus esse consecratos. Theophilus dixit: Ecce impium non est ut passio Dominica, tantum sacramenti mysterium, extra limitem excludatur? Passus namque Dominus ab undecimo Kalendarum Aprilium, qua nocte a Iudeis traditus est, et a septimo Kalendarum resurrexit, quomodo ergo tres dies extra terminum excluduntur? Omnes episcopi dixerunt: Nulla ratione fieri debet, ut tantum sacramentum extra limitem excludatur, sed hi tres dies intra terminum inducantur, et de subter retrahere constitutum est. Ergo in illa synodo ab undecimo Kalendarum Aprilium usque in undecimo Kalendarum Maiarum, Pascha debent seruare, et nec ante nec postea cuicunque constitutum limitem transgredi liceat.  Similiter et de luna preceptum diuinum teneatur. Mandatum est per Moysen: Sit uobis obseruatum a decima quarta luna usque XXI. Has ergo septem lunas similiter in Pascha tenendo constat fuisse, consecrata sunt. Quando ergo fit intra suum limitem ab undecimo Kalendarum aprilium usque in undecimo Kalendarum Maiarum, dies dominicus, et luna ex illis octaua sanctificata, Pascha nobis uisum est celebrare. Omnis paschalis luna cuiuscunque etatis est, si detrahis ab ea septem, fiet tibi etas lune, que fit in initio quadragesime. uerbi gratia: Si decima quinta luna est paschalis, tolle de quindecim duodecim, et remanent centum et undecim. Tertia est luna in initio quadragesime, eo anno quo decima quinta luna est die Dominico Pasche, et cetera  similiter. Memento quod anno bissextili lune Februarii mensis triginta dies, et tamen luna Martii mensis triginta dies habeat, sicut semper habet, ne paschalis lune ratio uacillet.



EPISTOLA u, AD ACCAM. De principio Genesis.

Dilectissimo ac Reuerendissimo abbati Acce, humillimus famulorum Christi Beda, salutem!

De principio libri Genesis in quo mundi huius creatio descripta est, multi multa dixere, multa posterii ingenii sui monimenta reliquere, sed precipue, quantum nostra pusillitas ediscere potuit, Basilius Cesariensis, quem Eustathius interpres de Greco  fecit esse Latinum, Ambrosius Mediolanensis, Augustinus Hipponensis episcopus, quorum primus libris nouem, secundus, uestigia eius sequens, libris sex, tertius libris XII et rursum aliis duobus specialiter aduersum Manicheos descriptis, prolixa legentibus doctrine salutaris fluenta manarunt, completo in eis promisso ueritatis quo dicebat: Qui credit in me, sicut ait Scriptura, flumina de uentre eius fluent aque uiue. E quibus Augustinus etiam in libris Confessionum suarum, in libris quoque quos contra aduersarium legis et prophetarum eximie composuit, sed et in aliis sparsim opusculis suis nonnullam eiusdem primordialis creature memoriam, cum expositione congrua fecit. uerum quia hec tam copiosa, tam sunt alta ut uix, nisi a locupletioribus, tot uolumina  acquiri, uix tam profunda nisi ab eruditioribus ualeant perscrutari, placuit uestre sanctitati id nobis officii iniungere, ut de omnibus his uelut de amenissimis late florentis paradisi campis, que infirmorum uiderentur necessitati sufficere decerperemus. Nec segnior in exsequendo, que iubere es dignatus exstiti, quin potius statim perspectis Patrum uoluminibus, collegi ex his, ac duobus in libellis distinxi, que rudem adhuc possent instruere lectorem, quibus eruditus ad altiorem disceret fortioremque maiorum ascendere lectionem. In quo opere sensum per omnia memoratorum, aliorumque eque catholicorum Patrum, nunc ipsis eorum, nunc, breuiandi causa, meis sermonibus, nunc tacitis eorum uocabulis, nunc commemoratis prout opportunitas locorum  dictabat, ponere studebam. Produxique opus usque dum eiectus Adam de paradiso uoluptatis, exsilium uite temporalis intrauit: aliqua etiam de sequentibus sacre historie, si Deus uoluerit, auxilio uestre intercessionis comitante scripturus, dum primo librum sancti Esdre prophete ac sacerdotis, in quo Christi et Ecclesie sacramenta sub figura solute longe captiuitatis, restaurati templi, reedificate sancte ciuitatis, reductorum in Ierosolymam uasorum que abducta, rescripte legis Dei que incensa fuerat, castigati ab uxoribus alienis populi et uno corde atque anima in Dei seruitium conuersi, ut propheta simul et historicus conscripsit, parumper perscrutatus fuero, et aliqua ex his que commemoraui sacramentis apertiora studiosis Deo fauente reddidero.  Bene uale, semper amantissime antistes, nostri memor in Domino!



EPISTOLA uI AD EUMDEM ACCAM De templo Salomonis.

Hortatur nos uas electionis, et Magister gentium, ad lectionem diuinorum eloquiorum, ueridica uoce contestans, quia quecunque scripta sunt, ad nostram doctrinam scripta sunt, ut per patientiam et consolationem Scripturarum, spem habeamus. Ubi optime ad obtinendam spem celestium bonorum, patientiam nobis habendam, et consolationem Scripturarum inspiciendam esse declarat. Patientiam uidelicet, ut ea que occurrerint aduersa, mente humili ac submissa,  quasi a iusto iudice, et pio patre irrogata flagella toleremus, siue ad uirtutum gloriam, augmentumque meritorum, si iusti et innocentes ferimur, seu ad correctionem morum, si uitiis implicamur. Consolationem uero Scripturarum, ut harum crebra meditatione ad memoriam reuocemus, quantum illi summi Patres, et preclara Ecclesie lumina tenebrose afflictionis sepe in uita presenti pertulerint, quantum in futura uita glorie cum diuino merito pietatis et patientie perceperint, quantum etiam in hac uita apud fideles omnes indefectiue laudis et claritatis reliquerint, dicente Scriptura: Memoria iusti cum laudibus . Et iterum: Corpora sanctorum in pace sepulta sunt, et nomina eorum uiuent in generationes et generationes . Et  apostolus Iacobus: Ecce beatificamus, inquit, eos qui sustinuerunt. Sufferentiam Iob audistis, et finem Domini uidistis . Non autem frustra commemoratis iustorum pressuris addidit: Et finem Domini uidistis, quia neque ille hinc sine flagello exiit, qui hic sine uitio uixit; quique ad sanandos infirmos, mortuosque suscitandos apparuit in mundo, ipse, ad premonstrandum nobis exemplum patientie, per infirmitatem mortis uoluit redire de mundo. Unde Psalmista cum dixisset: Deus noster Deus saluos faciendi , mox admirando uel potius obstupescendo subiunxit: Et Domini Domini exitus mortis. Itaque per patientiam et consolationem Scripturarum spem habemus, etiam nos consolandi post nostrarum afflictiones pressurarum, cum et ipsi in tribulatione  patientes exstiterimus, et eorum actus ad mentem reduxerimus, qui nos et merito iustitie longe precesserunt, et longe maiora nobis aduersitatum certamina tolerarunt. Illi etenim propter iustitiam qua excellenter eminebant, persecutiones sepe patiebantur iniustorum, quatenus cum operatione iustitie coronam insuperabilis patientie perciperent, et insuper cunctis se sequentibus, gloriosa perseuerantia sua uestigia prefixa relinquerent. Nos autem sepius misericordia et prouisione Conditoris nostri pro nostris castigamur erratibus, ut salubri compunctione ad conscientiam nostram redeuntes, puniamus sollicite lacrymis diluentibus quod illecebris fallentibus ac negligentiis admisimus; sicque, iuuante Domino, correcti ad spem uite, ad illorum  qui innocentes afflicti sunt mereamur pertinere consortium. Nam et hic in consolatione Scripturarum inuenimus, quia benedixit Dominus omnes timentes se, pusillos cum maioribus, multasque nobis in domo Patris sui mansiones esse declarauit. Quarum nunc consolatione et te, dilectissime antistitum, presentes rerum temporalium angores quotidie alleuiare, atque ad uidenda bona Domini in terra uiuentium sublimiter animari, non ambigo, utpote abundantem non tantum diuinarum paginis litterarum, sed et piis earum expositionibus, quas ueneranda Patrum nobis Scriptura reliquit. uerum quia noua quemque nonnunquam amplius delectant, uisum mihi est opusculum quod de factura templi Dei sequens  magnorum uestigia tractatorum nuper allegorice condideram tue sanctitati percurrendum mittere. Cuius lectioni intentus, quanto plura Christi et Ecclesie sacramenta antiquis indita paginis inueneris, quanto ampliora ibi Dei dona, siue in presenti nobis data, seu in futuro promissa perspexeris, tanto leuiora credo, et minus curanda omnium labentium rerum, et aduersa iudicabis et prospera, iuxta exemplum beati Ioannis, qui ab imperatore nefando intra angustias unius paruissime relegatus insule, confestim a pio Conditore, per spiritum est, ad contemplanda infinita illa celestium mansionum arcana, introductus; et ubi putatus est a deceptis hostibus amicorum hominum auxilio ac societate destitui, ibi amicorum angelorum meruit aspectu atque colloquio  perfrui. A quibus edoctus, eo magis magisque illecebras seculi et amaritudines didicit esse spernendas, quo sublimius illa speculabatur, que pro magnitudine atque eternitate sui longe amplius uel metuenda constat esse, uel amanda. Bene ualens semper, dilectissime, pro nobis intercede.



EPISTOLA uII, AD NOTHELMUM PRESBYTERUM. De XXX Questionibus.

Dilectissimo fratri Nothelmo Beda, salutem!

Que de libro Regum dilucidanda tibi, frater dilectissime, misisti, statim, prout potui, Domino iuuante, explicare curaui, ea duntaxat distinctione, ut XXX ex his propositiones, que grauiores forte uidebantur, breuibus distinctas capitulis, quo facilius  possent inueniri, hoc tibi uolumine comprehenderem. Cetera uero que commistim annotasti nomina uel uerba, que facilius ac breuius solui poterant, in aliis schedulis seorsum collecta, simul tue fraternitati transmitterem. Quamuis ipse noueram, plurima in eodem libro multo obscuriora, quam ea esse que a me querenda iudicasti. Sed et hoc non ignorabam, sepius fieri solere ut is qui obscuriora forte nonnulla iam bene intellexerat, qui uidelicet hec in tractatibus magnorum auctorum sufficienter explanata repererat, ipse adhuc in quibusdam facilioribus sensu incertus perseueret, ac dubius, que illi fortasse qui profundiora tractabant, quesitu digna non ducebant. Fit etiam ut non omnia que a Patribus  scripta sunt, ab omnibus possint haberi, et ignorentur questiones Scripturarum a legentibus; non quod doctoribus exposite non sint, sed quod ipse earum questiones uel non habeantur, uel habere non intelligantur querentibus; sicut in plurimis eorum, quorum a me responsa et petisti et accepisti, constat esse factitatum. In quibus uidelicet responsis, qui tuis petitionibus uestigia Patrum sequens, satisfacere studui, precor ut uicem debitam nostre deuotioni reddens, pro sospitate nostra et cordis et corporis, una cum fratribus qui illis in locis uobiscum Domino deseruiunt, intercedere memineris. Sed et si quid de his que scripsi aptius forte alicubi, quod facillime contingere potuit, expositum inueneris, nobis quoque ocius hoc destinare non graueris.



EPISTOLA uIII, AD ACCAM EPISCOPUM, In expositionem Euangelii secundum Marcum.


Expositionem Euangelii secundum Marcum, opitulante ipsa euangelica gratia, scripturi, primo que fuerit eidem Marco causa Euangelii scribendi, breuiter insinuandum esse censuimus.

Cum Romane urbi clarum ueri Dei lumen predicante beato Petro apostolo fuisset exortum, adeo sermo ueritatis uniuersorum mentes placito illustrabat auditu, ut quotidie audientibus eum nulla unquam satietas fieret. Unde neque auditio sola eis suffecit, sed Marcum discipulum eius omnibus precibus obsecrantes orant, ut ea que ille uerbo predicabat, ad perpetuam eorum commonitionem habendam  Scripture traderet, quo domi forisque in huiusmodi uerbi meditationibus permanerent. Nec prius ab obsecrando desistunt, quam que orauerant impetrarent. Petrus uero, ut per Spiritum sanctum religioso se spoliatum comperit furto, delectatus est; et fidem eorum deuotionemque per hec considerans, factum confirmauit, et in perpetuum legendam Scripturam Ecclesiis tradidit.

Clemens in sexto Dispositionum libro hec ita gesta esse describit. Cui simile dat testimonium etiam Hierapolites episcopus, nomine Papias, qui et hoc dicit, quod Petrus in prima Epistola sua, quam de urbe Roma scripsit, meminerit Marci, in qua tropice Romam Babyloniam nominarit, cum dicit: Salutat uos ea Ecclesia, que in Babylone electa est, et Marcus  filius meus.

Assumpto itaque Euangelio quod ipse confecerat, perrexit in Aegyptum, et primum Alexandrie Christum annuntians, constituit Ecclesiam tanta doctrina, et uite continentia, ut omnes sectatores Christi ad exemplum sui cogeret.

Denique Philo, disertissimus Iudeorum, uidens Alexandrie primam Ecclesiam adhuc Iudaizantem, quasi in laudem gentis sue librum super eorum conuersatione scripsit. Et quomodo Lucas enarrat Ierosolyme credentes omnia habuisse communia, sic et ille quod Alexandrie sub Marco fieri doctore cernebat, memorie tradidit.

Tradunt autem hunc natione Isrelitica, et sacerdotali ortum prosapia, ac post passionem ac resurrectionem  Domini saluatoris ad predicationem apostolorum euangelica fide ac sacramentis imbutum, atque ex eorum fuisse numero de quibus scribit Lucas quia multa etiam turba sacerdotum obediebat fidei. Quapropter, utpote legalibus institutus edictis, optimum per omnia uiuendi ordinem genti, quam ad fidem uocabat premonstrauit. Sed et canonicam Pasche obseruantiam, que uniuersis Christi Ecclesiis foret imitabilis, ostendit.

In cuius Euangelium tuo, dilectissime antistitum Acca, necnon et aliorum fratrum plurium commonitus hortatu, prout Dominus dedit, scripturi, maxime que in Patrum uenerabilium exemplis inuenimus, hinc inde collecta ponere curabimus. Sed et nonnulla  propria ad imitationem sensus eorum, ubi opportunum uidebitur, interponemus. Lectoremque supplex obsecro, ut si hec nostra opuscula transcriptione digna duxerit, annotationem nominum eorum que supra in margine apposita sunt, diligens scriptura conseruet, quomodo in expositione Euangelii beati Luce, quam ante annos plurimos, auxiliante Dei gratia, composuimus, constat esse factitatum. Orantem pro nobis sanctitatem tuam celestis semper gratia protegat. Sed et hoc ante omnia cunctos qui hec forte lecturi sunt deprecor in Domino, ut pro meis et corporis et animi fragilitatibus, apud pium iudicem intercessores existere dignentur.



EPISTOLA IX, AD ACCAM. De Euangelio Luce.


Domino beatissimo et nimium desiderantissimo Acce episcopo Beda humilis presbyter, in Domino eterno salutem!

Mira uere est, et uera mire, doctoris egregii sententia, quia caritas omnia credit, omnia sperat. Datis namque ad me epistolis, ut aliqua tibi scribam rogare te dicis, et inter rogandum, necdumque mee consensionis accepto responso, quesitis adhuc opusculis quasi iam acquisitis ac perfecte consummatis prefationis signaculum condis. Nondum fundamine iacto, non allata saltem materia, ipse quasi completo iam tanti laboris edificio, claues quibus introitus muniatur dirigis, ut pudeat non cito subire opus quod cito subeundum, citius explendum fides amica presumat.  Non hec certe alia quam indubitata mutui fiducia facit amoris, que de amico pectore  omnia duntaxat que fieri possunt credit, omnia sperat. Unde et ego mox lectis tue dulcissime sanctitatis paginulis iniuncti me operis labori supposui, in quo  ipse mihi dictator simul notarius et librarius existerem. Aggregatisque hinc inde quasi insignissimis ac dignissimis tanti muneris artificibus, opusculis Patrum, quid beatus Ambrosius, quid Augustinus, quid denique Gregorius uigilantissimus  nostre gentis apostolus, quid Hieronymus sacre interpres historie, quid ceteri Patres in beati Luce uerbis senserint, quid dixerint,  diligentius inspicere sategi; mandatumque continuo schedulis, ut iussisti, uel ipsis eorum syllabis, uel certe meis, breuiandi causa, sermonibus, ut uidebatur, edidi. Quorum quia operosum erat uocabula interserere per singula, et quid a quo auctore sit dictum nominatim ostendere, commodum duxi eminus e latere primas nominum litteras imprimere, perque has uiritim ubi cuiusque Patrum incipiat, ubi sermo quem transtuli desinat, intimare, sollicitus per omnia, ne maiorum dicta furari, et hec quasi mea propria componere dicat [a 1Kb] .

Multumque obsecro, et per Dominum legentes obtestor, ut si qui forte nostra hec qualiacunque sunt  opuscula transcriptione digna duxerint, memorata quoque nominum signa, ut in nostro exemplari reperiunt, affigere meminerint. Nonnulla etiam que  mihi auctor lucis aperuit, proprii sudoris indicia, ubi opportunum uidebatur, annexui. Qui in legis diuine meditatione etsi non  dies noctesque peruigiles ducere sufficio, non parum tamen studii me in Scripturis impendisse non dubito, et ea solum que mihi auctor lucis aperire dignatus est, non in hoc tantum opusculo, sed in omni prorsus lectione potuisse uidere, id est, recte sentiendo dignoscere. Quod uero ais mouere quosdam quare in Apocalypsis noua interpretatione Mattheum leoni, Marcum homini assignarim, intueri debuerant quicunque illi sunt quos hoc mouet, quod  non hoc mea noua, sed antiqua patrum explanatione traditum dixi. Neque enim mihi a meipso ita uisum; sed ita a beato Augustino expositum fuisse memoraui, et paucis etiam unde hoc affirmaret adiunxi. Cuius non ab re est si ipsa quoque uerba ponentes, quid de euangelistis uel typis eorum animalibus senserit ostendamus, quibus et illud nostrum opus ab iniusta uituperatione saluetur, et hoc preposita tanti doctoris auctoritate firmetur. Cum ergo multa pulchre et eximie de euangelistis in libro de Consensu eorum primo premisisset, iungit inter cetera dicens: Et quamuis singuli suum quemdam narrandi ordinem tenuisse uideantur, non tamen unusquisque eorum uelut alterius precedentis ignarus uoluisse scribere reperitur, uel ignorata pretermisisse que scripsisse  alius inuenitur, sed sicut unicuique inspiratum est, non superfluam cooperationem sui laboris adiunxit. Nam Mattheus suscepisse intelligitur incarnationem Domini secundum stirpem regiam, et pleraque secundum hominum presentem uitam facta et dicta eius. Marcus enim subsecutus tanquam pedissequus et breuiator eius uidetur. Cum solo quippe Ioanne nichil dixit, solus ipse perpauca, cum solo Luca pauciora, cum Mattheo uero plurima, et multa pene totidem atque ipse uerbis siue cum solo siue cum ceteris consonante. Lucas autem circa sacerdotalem Domini stirpem atque personam magis occupatus apparet. Nam et ad ipsum Dauid non regium stemma secutus ascendit, sed per eos qui reges non fuerunt, exit ad Nathan filium  Dauid, qui nec ipse rex fuit. Non sicut Mattheus, qui per Salomonem regem descendens ceteros etiam reges ex ordine persecutus est, seruans in eis  mysticum numerum. Dominus enim iehsu Christus, unus uerus rex et unus uerus sacerdos, illud ad regendos nos, hoc ad expiandos, has duas personas apud Patres singillatim commendatas suam figuram egisse declarauit. Et paulo post: Secundum hominem quippe Christus  et rex et sacerdos effectus est. Cui dedit Deus sedem Dauid patris sui ut, regni eius non esset finis, et esset ad interpellandum pro nobis mediator Dei et hominum homo Christus iehsu. Non autem habuit tanquam  breuiatorem coniunctum Lucas, sicut Marcum Mattheus, et hoc forte non sine aliquo sacramento, quia regum est non esse sine comitum obsequio. Unde ille qui regiam personam Christi narrandam susceperat, habuit sibi tanquam comitem adiunctum qui sua uestigia quodammodo sequeretur. Sacerdos autem quoniam in sancta sanctorum solus intrabat, propterea Lucas  non habuit tanquam socium subsequentem, qui suam narrationem quodammodo breuiaret. Tres tamen isti euangeliste in his rebus maxime diuersati sunt, quas Christus per humanam carnem temporaliter gessit. Porro autem Ioannes ipsam maxime diuinitatem Domini qua Patri est equalis, intendit, eamque precipue suo Euangelio quantum inter homines sufficere  credidit, commendare curauit. Itaque longe a tribus istis superius fertur, ita ut hos uideas quodammodo in terra cum Christo homine conuersari, illum autem transcendisse nebulam qua tegitur omnis terra, et peruenisse ad liquidum celum, unde acie mentis acutissima atque firmissima uideret in principio uerbum Domini apud Deum, per quod facta sunt omnia, et ipsum agnosceret carnem factum ut habitaret in nobis. Item post aliquanta: Unde mihi uidentur, inquit, qui ex Apocalypsi illa quatuor animalia ad intelligendos quatuor euangelistas interpretati sunt, probabilius aliquid attendisse illi qui leonem in Mattheo, hominem in Marco, uitulum in Luca, aquilam in Ioanne intellexerunt, quam illi qui hominem Mattheo, aquilam Marco, leonem Ioanni tribuerunt.  De principiis enim librorum quamdam coniecturam capere uoluerunt, non de tota intentione euangelistarum, que magis fuerat perscrutanda. Multo enim congruentius ille qui regiam Christi personam maxime commendauit, per leonem significatus accipitur. Unde et in Apocalypsi cum ipsa tribu regia leo commemoratus est, ubi dictum est: uicit leo de tribu Iuda. Secundum Mattheum enim et magi narrantur uenisse ab Oriente ad regem querendum, et adorandum, qui eis per stellam natus apparuit, et ipse rex Herodes regem Christum formidat infantem, atque ut eum possit occidere tot paruulos necat. Quod autem per uitulum Lucas significatus sit propter maximam uictimam sacerdotis, neutri dubitauerunt. Ibi enim a sacerdote Zacaria incipit sermo  narrantis. Ibi cognatio Marie et Elisabeth commemoratur. Ibi sacramenta primi sacerdotii in infante Christo impleta narrantur. Et quecunque alia possunt diligenter aduerti, quibus appareat Lucas intentionem circa personam sacerdotis habuisse. Marcus uero qui neque stirpem regiam neque sacerdotalem uel cognationem uel consecrationem narrare uoluit, et tamen in eis uersatus ostenditur que homo Christus operatus est, tantum hominis figuram in illis quatuor animalibus significasse uidetur. Hec autem animalia tria, siue leo, siue homo, siue uitulus, in terra gradiuntur. Unde isti tres euangeliste in his maxime occupati sunt que Christus in carne operatus est, et que precepta mortalis uite exercende  carnem portantibus tradidit. At uero Ioannes supra nubila infirmitatis humane uelut aquila uolat, et lucem incommutabilis ueritatis acutissimis atque firmissimis oculis cordis intuetur. Hec beati Augustini pauca de pluribus excerpta testimonia ad repellendam querulorum calumniam epistole prefationis inserui, que et prisco nostro operi  tutelam defensionis exhibeant, et presenti signaculum non ignobile prefigant. Orantem pro nobis sanctam paternitatem uestram gratia superni adiutoris conseruare atque ad defensionem Ecclesie sue sancte semper corroborare dignetur.



EPISTOLA X, AD ACCAM. De expositione Actuum.

 Domino in Christo desideratissimo et uere beatissimo Acce episcopo, Beda, perpetuam in Domino salutem.

Accepi creberrimas beatitudinis tue litteras, quibus me commonere dignatus es, ne mentis acumen inerti otio torpere et obdormire permittam, sed meditandis scrutandisque quotidie Scripturis uigil atque indefessus insistam, et post expositionem Apocalypseos sancti euangeliste Ioannis, quam fratris nostri Eusebii rogatu tribus libris complexam, mox tibi transcribendam destinaui, in explanationem quoque beati euangeliste Luce, iuxta uestigia Patrum, quantum ualeam sudoris impendam. Quod quia facere necdum potui, et operis, uidelicet, immensitate perterritus, et obstrepentium causarum   necessitate prepeditus, ne tamen tue postulationis contemneretur auctoritas, quod interim potui, feci. Misi enim opusculum in Actus apostolorum, quod ante non multos dies editum, et uelocissime quantum tempus dederat, ne tua sacrosancta uoluntas impediretur, emendatum membranulis indideram. Ubi ea que uel mystice gesta uel obscurius dicta uidebantur, prout potui dilucidare tentaui. In quo me opusculo cum alii plurimi fidei catholice scriptores, tum maxime iuuit Arator sancte Romane Ecclesie subdiaconus, qui ipsum ex ordine librum heroico carmine percurrens, nonnullos in eodem metro allegorie flores admiscuit: occasionem mihi tribuens, uel alia ex his colligendi, uel eadem planius exponendi.  Actus igitur apostolorum  nudam quidem sonare uidentur historiam, et nascentis Ecclesie infantiam texere; sed si nouerimus eorum scriptorem Lucam esse medicum, cuius laus est in Euangelio, animaduertimus pariter omnia uerba illius anime languentis esse medicinam. E quibus nos aliqua iuxta modulum nostre paruitatis exposituri, primo admonere curabimus ipsum euangelistam Lucam, ut dictum est, iuxta traditionem ueterum Ecclesie tractatorum, medicine artis fuisse peritissimum, et magis Grecas litteras sciuisse quam Hebreas. Unde sermo eius tam in Euangelio quam in Actibus apostolorum, comptior est, et secularium redolet eloquentiam, magisque testimoniis Grecis utitur quam Hebreis. Ex quo accidit, quod maxime miror, et  propter ingenii tarditatem uehementissimo stupore perculsus nescio perscrutari, qua ratione cum in Hebraica ueritate a diluuio usque ad Abraham decem generationes inueniantur, ipse Lucas qui Spiritu sancto calamum regente nullatenus falsum scribere potuit, undecim generationes iuxta septuaginta Interpretes adiecto Cainam, in Euangelio ponere maluerit. Ideo autem in Euangelii proemio dicit sibi uisum esse ex ordine diligenter scribere, quoniam hoc multi conati sunt. Sed eos debemus accipere, quorum in Ecclesia multa exstat auctoritas, quia id quod conati sunt, implere minime potuerunt. Iste autem non solum usque ad resurrectionem assumptionemque Domini perduxit narrationem suam, ut in quatuor auctoribus euangelice Scripture dignum suo labore haberet  locum, uerum etiam deinceps que per apostolos gesta sunt, que sufficere credidit ad edificandam fidem legentium uel audientium, ita scripsit, ut solus eius liber fide dignus haberetur in Ecclesia de apostolorum Actibus narrantis, reprobatis omnibus qui non ea fide qua oportuit facta dictaque apostolorum scribere ausi sunt. Eo quippe tempore scripserunt Marcus et Lucas, quo non solum ab Ecclesia Christi, uerum etiam ab ipsis adhuc in carne manentibus apostolis probari potuerunt. Nam Domini nutu gerebatur ut non solum apostoli qui uiderant, sed et discipuli qui auditu didicerant, facta Christi dictaque conscriberent, quatenus sequentibus Ecclesie doctoribus ea que non uiderant predicandi scribendique  fiducia pariter et auctoritas preberetur. Actus uero apostolorum, et precipue beati Pauli, cuius indiuiduus in peregrinando comes exstitit beatus Lucas, sicut uidebat ipse, composuit. Quorum contextus omnis, quantum ex aliorum historiis animaduertere potuimus, continet annos uiginti octo, id est, Tiberii Cesaris annos sex, Caii annos quatuor, Claudii annos quatuordecim. Cuius principis Petrus apostolus Romam uenit, et in quarto anno fame facta, octauo anno sunt Iudei Roma expulsi. Item Neronis quatuor annos, quorum duos extremos beatus Paulus Rome in libera mansit custodia. Ex quo intelligimus in eadem urbe librum esse compositum. Itemque, ut per Iudeorum quoque reges eadem tempora discernam, Herodes, Philippus, et Lysanias  Tetrarche prefuerunt annis sex; Herodes rex qui et Agrippa qui Cesaree periit, annos septem; Agrippa filius eius, sub quo Paulus Romam missus est, annos quindecim. Cuius restant usque ad subuersionem Ierosolymorum anni duodecim. Hec distinctius exsecutus sum, ut cum eiusdem libelli reuoluas historiam, quid sub quo tempore gestum sit euidenter agnoscere possis. Misi autem et explanatiunculam epistole beatissimi euangeliste Ioannis, cuius maximam partem ex homiliis sancti Augustini latissima suauitate diffusis compendiosus breuiator excerpsi. Nonnulla uero in calce etiam proprio sudore subtexui. In quo utroque opere si quid utilitatis inueneris, Dei donis ascribe. Si quid superflui, mee fragilitati compatere. Intercedentem pro nobis beatitudinem  uestram Dominus omnipotens ad regimen. Ecclesie perpetuo conseruet incolumem.



EPISTOLA XI. Prefatio de Retractatione Actuum.

Scimus eximium doctorem ac pontificem Augustinum, cum esset senior, libros Retractationum in quedam sua opuscula, que iuuenis condiderat, fecisse, ut que ex tempore melius, crebro ex lectionis usu ac munere superne largitatis didicerat, non ut de prisca confusus imperitia, sed ut de suo magis profectu gauisus monimentis inderet litterarum, ac posteris legenda relinqueret. Cuius industriam nobis quoque pro modulo nostro placuit imitari, ut post expositionem Actuum apostolorum, quam ante annos plures rogatu uenerabilis episcopi Acce, quanta ualuimus  solertia, conscripsimus, nunc in idem uolumen breuem retractationis libellum condamus, studio maxime uel addendi que minus dicta, uel emendandi que secus quam placuit dicta uidebantur. In quo etiam quedam que in Greco siue aliter, seu plus aut minus posita uidimus, breuiter commemorare curauimus. Que utrum negligentia interpretis omissa uel aliter dicta, an incuria librariorum sint deprauata siue relicta, nondum scire potuimus. Namque Grecum exemplar fuisse falsatum, suspicari non audeo; unde lectorem admoneo, ut hec ubicunque fecerimus, gratia eruditionis legat, non in suo tamen uolumine uelut emendatos interserat, nisi forte ea in. Latino Codice sue editionis antiquitus sic interpretata  repererit. Nam et Hieronymus pleraque testimonia ueteris Instrumenti, ut Hebraica ueritas habet, edocet; nec tamen hec ita in nostris Codicibus aut ipse interpretari, aut nos emendare uoluit. uerbi gratia: Non aspiciam hominem ultra, et habitatorem, quieuit generatio mea; et: Erit sepulcrum eius gloriosum; et: A finibus terre laudes audiuimus; et: Omnis qui occiderit Cain, septuplum punietur: dicit in Hebreo haberi: Septem uindictas absoluet; et: Ab alis terre; et: Requies eius gloriosa; et: Habitatorem quietis, generatio mea ablata est, que sic apud Hebreos haberi lectorem uoluit, eruditionis solummodo, non autem emendandi gratia, nosse



EPISTOLA XII, AD EUSEBIUM.

 Dilectissimo fratri Eusebio Beda salutem.

Apocalypsis sancti Ioannis, in qua bella et incendia intestina Ecclesie sue Deus uerbis figurisque reuelare dignatus est, septem mihi  uidetur esse diuisa periochis.

In quarum prima, post prefationem copiosam, ad roborandam fidem fragilium, ac Domini passiones, et posteriores glorias enumeratas, similem Filio hominis Ecclesia cernit indutum: qui commemoratis his que specialiter in septem Asie gesta uel gerenda sint Ecclesiis luctas describit et palmas. Ubi sexto loco consulto subiiciendos Ecclesie Iudeos, et tentationem orbis uniuersi futuram, seque promisit cito esse uenturum: septimo autem tepidam ponit  Laodiceam: Filius enim hominis ueniens, putas inueniet fidem in terra?

In secunda autem periocha, descriptis in sede Dei quatuor animalibus, et uiginti quatuor senioribus, agnum uidet, apertis septem libri signati sigillis, conflictus et triumphos Ecclesie reserare futuros. Ubi iuxta consuetudinem libri istius, usque ad sextum numerum ordinem custodit; et pretermisso septimo recapitulat, ac duas narrationes, quasi ordinem secutus, septimo concludit. Sed et ipsa recapitulatio pro locis intelligenda est. Aliquando enim ab origine passionis, aliquando a medio tempore, aliquando de sola ipsa nouissima pressura, aut non multo ante dicturus recapitulat. Illud tamen fixum seruat, ut a sexto recapitulet.

 Tertia uero periocha, sub specie septem angelorum tuba canentium, uarios Ecclesie describit euentus.

Quarta, sub figura mulieris parturientis, et draconis eam persequentis, eiusdem Ecclesie labores et uictorias aperit, et utrique militie premia digna rependit. Ubi septem quoque angelorum dicta commemorantur, et facta, et ipsi non pariter, ut supra. Hunc enim mystica solertia numerum pene ubique seruat, cum et moris sit eiusdem Ioannis, in Euangeliis quoque et Epistolis nichil tepide et breuiter dicere.

Quinta autem periocha per septem angelos septem plagis nouissimis terram perfudit.

 Sexta damnationem meretricis magne, id est, impie ciuitatis.

Septima, ornatum uxoris agni, sanctam, uidelicet, Ierusalem de celo a Deo descendentem ostendit.

Septem quoque regulas Tychonii, uiri inter suos eruditissimi, quibus ad intelligendas Scripturas studiosi plurimum adiuuantur, breuiter commemorandas putaui. Harum prima de Domino et eius corpore est, quando a capite ad corpus uel a corpore transitur ad caput, et tamen ab una eademque persona non receditur. Una enim persona loquitur dicens: Sicut sponso imposuit mihi mitram, et sicut sponsam ornauit me ornamento; et tamen quid horum capiti, quid corpori, id est, quid Christo, quid Ecclesie conueniat, utique intelligendum est.

 Secunda est de corpore Domini bipertito, uel potius de Domini corpore uero atque simulato, ut sancto Augustino magis appellari placuit. Dicit enim Ecclesia: Fusca sum et speciosa sum; sed utrumque se esse dixit, propter communionem sacramentorum, et propter temporaneam commistionem intra una retia piscium bonorum et malorum. Tabernacula quippe Cedar ad Ismelem pertinent, quia non erit heres cum filio libere.

Tertia est de promissis et lege, que alio modo, de spiritu et littera, uel de gratia et mandato potest appellari. Hec sancto Augustino magna questio magis quam regula que soluendis est questionibus adhibenda, uidetur. Ipsa est enim quam non intelligentes  Pelagiani, uel condiderunt suam heresim, uel auxerunt.

Quarta est de specie et genere. Species enim pars est; genus autem totum, cuius ea pars est. Sicut unaqueque ciuitas, pars est totius prouincie, et unaqueque prouincia, pars est totius orbis. Unde et in notitiam uulgi uerba ista uenerunt, ut etiam idiote intelligant quid specialiter, quid generaliter in quocunque precepto imperiali sit constitutum. Fit hoc etiam de hominibus, sicut ea que de Salomone dicuntur, excedunt eius modum, et potius ad Christum et Ecclesiam, cuius ille pars est, relata clarescunt. Nec species semper exceditur. Sepe enim talia dicuntur, que uel ei quoque, uel ei fortasse tantummodo apertissime congruant. Sed cum a specie  transitur ad genus, quasi adhuc de specie loquente Scriptura, ibi uigilare debet lectoris intentio.

Quintam ponit regulam, quam de temporibus nuncupat. Potest autem  etiam de numeris appellari. Hanc tropo synecdoche uel legitimis numeris uigere dicit. Tropus synecdoche est aut a parte totum, aut a toto partem. Quo locutionis modo etiam illa de resurrectione Christi soluitur questio, pars enim nouissima diei quo passus est, nisi pro tota die accipiatur, id est, adiuncta etiam nocte preterita; et nox in cuius parte ultima resurrexit, nisi totus dies accipiatur, adiuncto, scilicet, illucescente die Dominico, non possunt esse tres dies et tres noctes, quibus se in corde terre predixit futurum. Legitimos autem numeros dicit: quos eminentius  diuina Scriptura commendat, sicut septenarium, uel denarium, uel duodenarium, quibus plerumque uel uniuersitas temporis, uel rei alicuius perfectio designatur. Sicut: Septies in die laudem dixi tibi, nichil est aliud, quam, Semper laus eius in ore meo. Tantumdem autem ualent, et cum multiplicantur siue per denarium, sicut septuaginta et septingenti; unde possunt et septuaginta anni Ieremie pro uniuerso tempore spiritualiter accipi, quo est apud alienos Ecclesia, siue per seipsos, sicut decem per decem, centum, sicut duodecim per duodecim, centum quadraginta quatuor, quo numero significatur uniuersitas sanctorum in Apocalypsi.

Sextam regulam Tychonius recapitulationem uocat.  Sic enim dicuntur in Scripturis quedam, quasi sequantur in ordine temporis, uel rerum continuatione narrentur, cum ad priora que pretermissa sunt latenter narratio reuocetur. Sicut in Genesi quod dicitur: Isti filii Ne in tribubus et linguis suis. Ab his diuise sunt insule gentium super terram. Et statim: Erat autem omnis terra labii unius et sermonum eorumdem. Ita dictum uidetur, tanquam eo iam tempore quo dispersi fuerunt una fuerit omnibus lingua, cum potius recapitulando latenter adiungeret: Qualiter sint lingue diuise.

Septima eiusdem regula est, de diabolo et eius corpore. Aliquando enim in diabolum dicitur, quod non in ipso, sed in eius corpore poscit agnosci, sicut Dominus beato Iob, eiusdem hostis fraudes et  uires exponens, inter alia dicit: Numquid ad te preces multiplicabit, aut loquetur tibi mollia? Non enim ipse diabolus legitur uspiam penitentiam acturus, sed corpus ipsius quod damnatum in fine dicturum sit: Domine, Domine, aperi nobis. Has ergo regulas non in Apocalypsi tantum, id est, in reuelatione sancti Ioannis apostoli, quam idem Tychonius et uiuaciter intellexit, et ueridice satisque catholice disseruit, preterea duntaxat loca, in quibus sue partis, id est, Donatistarum schisma defendere nisus, persecutiones, quas ipsi a religioso ualentiniano principe, uidelicet, ut heretici, pertulerunt, Ecclesiis eorum et plebibus, domibusque et possessionibus sub Catholicorum manum contraditis, sacerdotibus exsilio retrusis, deflet, et martyria uocans, has in  eadem gloriatur Apocalypsi fuisse predictas, uerum in omni quoque Scriptura canonica, et precipue prophetica, easdem uigere regulas, quisquis uigilanter intenderit, inueniet. Cuius quidem auctoris et nos in hoc opere sensum secuti, nonnulla que extrinsecus posuit, breuiandi causa, omisimus, plura uero que illi, utpote uiro ingenioso, et qui, sicut de eo dictum est, ueluti rosa in spinis effloruit aperta, nec quesitu digna uidebatur, quantum uel magistrorum traditione, uel memoria lectionis, uel etiam captu nostri sensus attingere potuimus, superadiicere curauimus. Nam et hoc in preceptis habemus, ut percepta talenta cum usuris referamus ad Dominum. Cumque opus memoratum in tres libellos reuelande mentis gratia findi placuisset,  nescio quo enim modo, ut beatus Augustinus ait, ita libri termino reficitur lectoris intentio, sicut labor uiatoris hospitio. Nihilominus tamen ut facilior querentibus inuentio redderetur, eadem capitulorum intemerata series, iuxta quod in ipso libello quondam prepositis breuibus distinxeram, per omnia uidebatur esse seruanda. Nostre siquidem, id est, Anglorum gentis, inertie consulendum ratus, que et non dudum, id est temporibus beati Gregorii pape, semen accepit fidei, et idem quantum ad lectionem tepide satis excoluit, non solum dilucidare sensus, uerum sententias quoque stringere disposui. Nam et aperta magis breuitas quam disputatio prolixa memorie solet infigi. Opto in Christo ualeas,  dilectissime frater, Bedeque tui semper memor esse digneris.



EPISTOLA XIII. AD ACCAM.

De Samuelis libri primi allegorica interpretatione.

Quecunque enim scripta sunt, ad nostram doctrinam scripta sunt, ut per patientiam et consolationem Scripturarum spem habeamus. Et alibi: Omnia in figura contingebant illis. Scripta sunt ad correptionem nostram, in quos fines seculorum deuenerunt. Sed et beatus apostolus Petrus dominice incarnationis, passionis et posterioris glorie tempora commemorans, dicit inter cetera: Et omnes prophete a Samuel, et deinceps qui locuti sunt, etiam annuntiauerunt istos dies. Si enim ad nostram correptionem,  doctrinam uel consolationem, omnia scripta sunt, nec soli Ieremias et Isaias ceterique tales, qui uerbis futura signauerunt, sed et Samuel, Ionas et Esdra, eorumque consimiles, qui preterita, uel sua uel aliorum, gesta siue dicta conscripsere, dies istos hoc est noue gratie, luce radiantes insinuant, insistendum nobis summopere est, et pro suo cuique modulo Christi iuuante gratia nitendum, ne ea que propter nos scripta sunt nostro nos torpore uel incuria quasi aliena pretereant. Sed quo sensu in his correptionem, qua ratione doctrinam, quo intellectu consolationem nanciscamur, qualiter omnia dies istos loquantur et annuntient, sollicite ac uigilanter intendamus, imitantes pro captu nostri ingenioli scribam illum doctum in regno celorum, qui profert  de thesauro suo noua et uetera. Nam si uetera tantummodo de thesauro Scripturarum proferre, hoc est, solas littere figuras sequi Iudaico more curamus, quid inter quotidiana peccata correptionis, inter crebrescentes erumnas seculi consolationis, inter innumeros uite huius errores spiritualis doctrine legentes uel audientes acquirimus, dum aperto libro, uerbi gratia, beati Samuelis, Elcanam uirum unum duas uxores habuisse reperimus, nos maxime, quibus ecclesiastice uite consuetudine longe fieri ab uxoris complexu et celibes manere propositum est, si non etiam de his et huiusmodi dictis allegoricum nouerimus exculpere sensum, qui uiuaciter interius castigando, erudiendo, consolando reficit?

Unde tuo crebro, dilectissime ac desiderantissime  omnium qui in terris morantur antistitum, Acca, prouocatus hortatu, tuis fretus orationibus, memorati prophete, qui tunc uocabatur uidens, scripta perlustrans, si quid, donante illo qui ei multa spiritualia dedit uidere, spirituale ac mysticum poteram contueri, litteris mandare curabo. Et post qualemcunque expositionem beati Luce dictorum, quibus euangelicos, uel ipsius Domini, uel apostolorum eius actus describit, etiam hunc sanctissimum Domino ex matris utero Nazareum, non minus suis in scriptis euangeliste, quam historici functum officio probare satagam, quippe qui et ipse omnia Mediatoris Dei et hominum, hominis Iesu Christi sacramenta figurato fidelis historie, sed plenissimo designauit eloquio. Denique, ut de ceteris taceam,  sinus Dauid, locum natiuitatis, officium pastoris, ruborem ac pulchritudinem aspectus, modum unctionis, insigne uirtutum, pondus tribulationum, et promissi olim regni gloriam, arcta consideres, si quanta in his singulis fidei et ueritatis Euangelice congesta mysteria sint cernas. uerum hec suo loco planius, nunc ex ordine iniunctum opus, superno solum fidens auxilio, et patrum uestigia sequens, aggrediar. Et si quidem multorum, ut desidero, meus sudor utilitati et commodo profuerit, multa me donandum mercede cum illis a Domino spero; sin autem, nec mihi tamen mea solertia, que me tanto tempore laboris huiusce otiosum esse, superuacuisue rebus animum indulgere non sinit, infructuosa existere  poterit. Ergo, age, uideamus, propheta Samuel, qui locutus est et annuntiauit dies istos, quod eiusdem locutionis et annuntiationis sue fecerit initium; et ex ordine disserentes, beati Petri apostolorum principis adiutorio, qui cuncta, quibus diebus sint aptanda, perdocuit, qualiter singula sint eisdem diebus aptanda, queramus.



EPISTOLA XIu. De mansionibus filiorum Isrel.

Domino in Christo dilectissimo et cum omni semper honorificentia nominando antistiti Acce, Beda fidelis tuus famulus.

Quasdam mihi pariter, dilectissime antistitum, non tamen unius eiusdemque difficultatis soluendas questiones destinando, parumper me ab inchoata beati  prophete Samuelis expositione ad Mosen Isaiamque scrutandos articulum deflectere cogis. Quarum prima que ad historiam preteriti temporis respicit, aut facile fortasse clarescet, aut non magno periculo remanebit occulta. Secunda uero, quod ad fidem pertinet futurorum, si aliter quam decet sentiatur, cauendum est ne fouea nefandissime hereseos incurratur. Queris ergo mansiones filiorum Isrel, que quadraginta et due pariter in ultima libri Numerorum parte computantur, quot uel quibus sint annis aptande longissimi illius itineris, quod ab Aegypto ad terram repromissionis agebatur. Cunctis enim legentibus liquet, quamuis annos eiusdem itineris eodem prope quo et mansiones numero concludi, nequaquam tamen singulos annos in singulis  castris eos fuisse commemoratos. Ubi, sicut in omnibus soleo, tue beatitudini promptus dico quod sentio, castra, uidelicet, uel mansiones easdem trium tantummodo congruere curriculis annorum, primi, uidelicet, secundi et quadragesimi, egressionis ex Aegypto.

Quorum primus continet annus mansiones certa distinctione duodecim. Primam esse duodecima die primi mensis ingressum; ultimam solitudinem Sinai, prima die tertii mensis aditam, et per undecim menses continuos, construendi tabernaculi, docende legis gratia, minime relictam. Quarum, uidelicet, duodecim mansionum nouem solummodo liber Exodi nominatim exprimens, ceteras tres sub deserti Sin, quod esse dicitur inter Elim et Sinai, uocabulo indiscrete  preteriit.

Secundus annus complectitur mansiones uiginti et unam, quibus in ordine historie cunctis indifferenter sub solitudinis Pharam nomine comprehensis, prima solum, secunda et ultima hoc est sepulcra concupiscentie Aseroth et Cades suo distinguuntur ex nomine; sed in catalogo mansionum pariter omnes quot numero fuerint, uel quo nomine dicte, diligenter ostenditur. Quarum prima mansio, hoc est, sepulcra concupiscentie, secundo mense eiusdem secundi anni uicesimo secundo die mensis est introita. Anno enim secundo, ut Scriptura dicit, mense secundo, uicesimo die mensis, mouerunt castra de deserto Sinai, et recubuit, inquit, nubes  in solitudine Pharan, profectique sunt de monte Domini uia trium dierum, donec uenirent ad locum mansionis, que merito populi carnes Aegyptias desiderantis, sepulcrorum concupiscentie nomen accepit. Ultima autem harum mansionum, id est, Cades, quo die uel mense eiusdem anni sit ingressa, non dicitur; sed tamen quia et ipsa in solitudine Pharan sita quia eodem anno fuerit adita, non tacetur. Scriptum est enim: Et populus non est motus de loco illo, donec, reuocata Maria, profectus est de Haseroth fixis tentoriis in deserto Pharan; ibi locutus est Dominus ad Moysen dicens: Mitte uiros qui considerent terram Chanaan; quod ne proxima post Haseroth mansione iussum factumque putetur, sed potius intelligatur in ultima earum que sub Pharan solitudinis  nomine continentur impletum, uideamus quod infra scriptum est: Reuersique exploratores terre post quadraginta dies, omni regione circuita, uenerunt ad Moysen et Aaron et ad omnem cetum filiorum Isrel in desertum Pharan, quod est in Cades. Sed et in Deuteronomio Moyses ipse loquitur populo: Cumque uenissetis in Cadesbarne, dixi uobis: uenistis ad montem Amorrhei quem Dominus Deus noster daturus est nobis, uide terram, quam Dominus Deus tuus dat tibi, ascende eam; et accessistis ad me omnes atque dixistis: Mitte uiros qui considerent terram, etc. Quod autem eamdem mansionem secundo anno exitus de Aegypto adierunt, a qua tamen peccato murmurationis retro reuerti ac multo tempore per desertum uagi errare et passim cadere meruerunt, testatur  Moyses in sequentibus, dicens: Sedistis ergo in Cadesbarne multo tempore; profectique inde uenimus in solitudinem que ducit ad mare Rubrum, sicut mihi dixerat Dominus, et circuiuimus montem Seir longo tempore. Et infra: Tempus autem quo ambulauimus de Cadesbarne usque ad transitum torrentis Zared, triginta octo annorum fuit, donec consumeretur omnis generatio hominum bellatorum de castris, sicut iurauerat Dominus. Zared autem non nomen est mansionis, de illis dico quadraginta duabus, sed nomen torrentis, ad quem, sicut in Numerorum uolumine legitur, transgressa tricesima octaua mansione nomine Hie ab Aram uenerunt. Quem relinquentes, inquit, castra metati sunt contra Arnon, que est in deserto et prominet in finibus Amorrhei; quod quadragesimo  anno gestum fuisse nos latet. Qui uidelicet annus, quadragesimus idem et ultimus, longissime per desertum uie mansiones continet numero decem, quarum prima est magno labore reperta: eadem ipsa Cades deserti Sin, quam ante triginta octo annos, ut dictum est, culpa preuaricationis exigente, post se reuersi reliquerant. De qua ita scriptum est: ueneruntque filii Isrel et omnis multitudo in desertum Sin, mense primo, et mansit populus in Cades, Mortuaque est ibi Maria et sepulta est in eodem loco. Cumque indigeret aquam populus, cegerunt aduersum Moysen et Aaron, etc., ad id quod scriptum est: Hec est aqua contradictionis, ubi iurgati sunt filii Isrel contra Dominum et sanctificatus est in eis. Notandumque  quod eamdem Cades in deserto Pharan et in deserto Sin Scriptura sitam referat. Unde coniici datur consueto more locorum partem deserti Pharan, ubi Cades est, specialiter Sin appellari. Sin autem non ipsa est, quam mox transgresso mari Rubro inter Elim et Sinai pertransiere, sed alia prorsus, aliisque apud Hebreos scripta elementis. Secunda uero eadem quadragesimi anni mansio est mons Hor, in quo occubuit Aaron prima die quinti mensis; ultima, campestria Moab super Iordanem contra Iericho, ubi Deuteronomium meditantes manserunt usque dum post mortem Moysi, Iosue duce. prima die decimi mensis sicca fluuii Iordanis profunda transirent. Fiunt ergo omnes mansiones primi anni duodecim, secundi uiginti et una, ultimi et ipsa uicesima prima  que est Cades et alie nouem, id est simul omnes quadraginta et due: ubi diligentius intuendum quare legislator tanta solertia trium annorum conscripto catalogo reliquas maluerit preterire silentio, ita ut tanto temporum uel potius seculorum spatio distincta mansionum loca sub contextu continue narrationis quasi mox subinuicem succedentia connectat: Egressique de Hebrona castra metati sunt in Asiongaber. Inde profecti uenerunt in desertum Sin, hec est Cades. Egressi de Cades, castra metati sunt in monte Hor; cum superiora sollicitius inquisita doceant eos secundo suo profectionis anno de Asiongaber uenisse et post longos triginta et octo annorum anfractus, derelicta tandem eadem Cades uenisse in montem Hor, nequaquam hoc frustra, sed magni  mysterii gratia taliter actum conscriptumque debet intelligi, ubi saluo subtiliore tractatum moraliter puto sentiendum. Quodque mansionum contextus earumdem qui de seruitute Aegyptia liberatos ad terram repromissionis prouehit, sicut beatus Hieronymus in libro super iis dictato enucleatius exponit, altipetax est spiritualium ascensio uirtutum, quibus Ecclesia Christi, quibus queque anima fidelis spe libertatis ad supera de hac conualle lacrymarum ad dispositum sibi locum, hoc est, ad uidendum Deum deorum in Sion, festina satagit ascendere, donec saluo nostri boni operis incessu proficimus de uirtute in uirtutem quasi castra quedam mansionesque, Deo duce, rectissimas Dei conspectu dignissimas per  desertum mundi sitientis agamus. At quoties uitiis quibuslibet subripientibus a cepto ueritatis calle deuiamus, non statim ad altiores uirtutum gradus ascendere possumus, sed interim ab infimis misere mentis defectibus, paulatim superiora debeamus penitendo repetere, donec dignis penitentie fructibus actis perueniamus reduces ad illum de quo lapsi sumus modum culmen quod ad tempus iter agere uirtutum, exuti ueteri homine cum actibus eius et induti nouo qui secundum Deum creatus est in iustitia et sanctitate: quod mors et funeratio patrum peccantium in deserto ibidemque adulte nate significat iuuentutis alacritas, que, fluuio mortis deuicto, digna sit regnum superne promissionis intrare. Ita enim fit in renouata nostre bone conuersationis inuentute.  sicut Aquile, tanta iam ac talia malignis spiritibus gratie spiritualis ac sic intermissum occurrentes ualeamus firmare castra supernorum profectuum, que non solum diuino respectui grata, sed et spiritualium patrum sint scriptis ac laude dignissima. Hec de prima tua questione, carissime, quia plana uidentibus et historico sunt transacta cursu, mox lectis tue beatitudinis epistolis rescribere sategimus. De Prophete autem testimonio quod pariter exponendum misisti, si quid Deo concedente memoria dignum sentire poterimus, et ipsum tibi quantocius non celare curabimus. Orantem pro Ecclesia sua sanctam beatitudinem uestram sancta et indiuidua Trinitas incolumem custodiat.



EPISTOLA Xu. De eo quod ait Isaias: Et claudentur ibi in carcere et post dies multos uisitabuntur.


Domino beatissimo et intima semper caritate uenerando, sancto antistiti Acce, Beda, humillimus seruorum Christi, salutem.

Quoniam quidem, prime tue propositioni festinato respondens, secundam, que mihi uidebatur obscurior, opportunius rebar ex tempore considerandam; nunc ergo de illa iuxta mei ingenioli sensum, quod catholice et absque scrupulo fidei dici et intelligi possit exponam. Queris enim  quomodo intelligendum sit quod de die iudicii scribens Isaias dicit inter cetera: Et erit in die illa, uisitabit Dominus super militiam celi in excelso  et super reges terre qui sunt super terram, et congregabuntur in congregationem unius fascis in lacum et claudentur ibi in carcere, et post multos dies uisitabuntur, et erubescet luna, et confundetur sol cum regnauerit Dominus exercituum in monte Sion et in Ierusalem et in conspectu senum suorum fuerit glorificatus. Ad hoc autem querendum admonitum te asseris ex lectione tertii nostri in Samuelem libelli, ubi infixum in capite Golie lapidem super eterna neque unquam penitus excutienda diaboli et angelorum sociorumque eius pena interpretantes, huiusce sententie memoriam fecimus, non tamen hec quomodo intelligenda sit, sed quomodo intelligenda non sit edisserentes, id est, quia nequaquam post multos dies sint liberandi quibus in ultimo examine dicatur: Discedite a me,  maledicti, in ignem eternum. Neque enim sibi contrarius esse potest idem ipse propheta, qui alibi dicit: Et uidebunt cadauera uirorum qui preuaricati sunt in me; uermis eorum non morietur, et ignis eorum non exstinguetur. Sin autem, qualiter intelligenda sit queritur, palam tue sanctitati, domine in Christo dilectissime, profiteor nequaquam ausum dicere quod intellexerim quid in hac sententia senserit et sentiri uoluerit propheta Isaias. Sed tamen, quid ipse pure, ut reor, et catholice sentiam tibi precipienti pandere non abnego. Primo diligentius inspiciens quid de hac beatus Hieronymus in suo illo pulcherrimo in eumdem prophetam opere loquebatur: Quod autem sequitur : Et post multos dies uisitabuntur,  uidetur applaudere amicis meis, qui diabolo et demonibus dant penitentiam, quod multa post tempora a Domino uisitentur; sed considerent quia non dixerit aperte Scriptura diuina, uisitabuntur a Domino, uel, uisitabuntur ab angelis, sed absolute, uisitabuntur. Ex qua ambiguitate uerbi et remedium potest intelligi et correptio quod, postquam iusti premia receperunt, illi in penis perpetuis uisitentur. Et tamen sciendum quod iudicium Dei humana non possit scire fragilitas, nec de penarum magnitudine atque mensura ferre sententiam, que Domini arbitrio derelicta est. Quibus profecto uerbis doctissimus uir et errorem redarguit eorum qui diabolum cum angelis et hominibus reprobis autumant post longa licet tempora completi examinis ultimi  suppliciis eruendum, et ex prophete dictis hoc intelligi posse demonstrat, quod postquam iustis in iudicio premia sempiterna donentur, damnati perpetua pena reprobi incognito nobis ordine uisitentur; quod autem remedium aliquantulum nacturi sunt, non tamen a tormentis omnibus soluendi, aut certe grauiore adhuc correptione plectendi, quod tamen qualecunque et quantulumcunque et quandocunque uenturum sit, solius eterne iudicis scientie pateat. uerum, qui nusquam alibi Scripturarum legimus aliquid huiusmodi sensum adest de augendis siue minuendis post diem iudicii reproborum tormentis. Namque de amba Habacuc cum propheta quidam, quasi in auxilium huiuscemodi sensus, assumunt: In ira misericordie  memor eris, hoc ambiguum, aliud uero est clara luce perspicuum: quod uidelicet uiratus causa preuaricationis hominibus Deus in hanc conuallem lacrymarum eos de paradisi gaudiis expulerit, non tamen his sicut angelis de celo cadentibus spem resipiscendi abstulerit, sed insuper auditorium frequentiam recuperande salutis adhibuerit. Memoratus spiritus uadens et non rediens quod singulis nobis peccantibus, qui in seipso semper tranquillus est uideatur irasci dum punit, attamen digne penitentibus mox misereri meminerit; quod denique eidem propheta dixit enim hoc in oratione pro ignorantibus ignorantem peccanti ad oram irascens statim sit misertus oranti, cui simile est illud Psalmiste: Nunquid obliuiscetur misereri Deus, aut continebit in ira sua misericordiam suam? Hoc namque  et huiusmodi dicta omnia, sicut et illud: uisitabo in uirga iniquitates eorum, et addam plagas uestras septuplum, et cetera talia, certum est quod huius seculi, in quo misericordiam et iudicium sancti Domino cantant, statui conueniant. Incertum autem si et futuri, in quo fit quod in alio psalmo Deo dicitur: Quia tu reddes singulis secundum opera eorum, quia, inquam, manifeste Scriptura aliquid post uniuersale iudicium talis future mutationis non dicit, est [F. sunt] qui illum prophete uersiculum, quo clausos in carcerem laci reges terre post multos dies uisitaturos [F. uisitandos] perhibet, non post longum tempus consummati nouissimi examinis, sed in ipso examine putent adimplendum. Quia, uidelicet, homines maiorum scelerum rei, per multos ante iudicium dies congregati in lacum miserie,  in ipso iudicii tempore sint per resurrectionem ad modicum euocandi de lacu, mox peracto iudicio cum recepto corpore eumdem recludendi in lacum. Cuius uisitationis post multos dies future, id est, resurrectionis et iudicii aduenientis tempore, sequentes quoque uersiculi complebunt; quibus dicitur: Et erubescet luna et confundetur sol cum regnauerit Dominus exercituum in monte Sion, etc. Hec etenim in die iudicii futura, quando et gloriam regni sui uniuersis et beatitudinem sue uisionis sanctis ostensurus est Christus. Loquitur et prophetia sepe et apertius euangelica Scriptura, dicente Domino: Sed in illis diebus, post tribulationem illam sol contenebrabitur et luna non dabit splendorem suum, et stelle celi erunt decidentes, et uirtutes que sunt in celis mouebuntur,  et tunc uidebunt Filium hominis uenientem in nubibus cum uirtute multa et gloria. Neque hoc quod dicitur: Et erit in die illa, uisitabit Dominus, putet quisquam huic assertioni contrarium, quasi non possit dici in die illa futurum quod multis ante iudicium diebus constet implendum. Solet namque Scriptura de die iudicii loquens non solum diem illam, sed et horam illam nuncupando precurrentia proxime ante iudicium tempora signare. Denique et Ioannes apostolus, tam longo ante diem iudicii tempore scribens, ait: Filioli, nouissima hora est, et, sicut audistis, quia Antichristus uenit. Nunc autem Antichristi multi facti sunt, unde scimus quia nouissima hora est. Et ipse Dominus in Euangelio cum diceret: Qua die autem exiit Lot a Sodomis, pluit ignem et sulphur de celo et omnes  perdidit, secundum hec erit qua die Filius hominis reuelabitur, continuo subiunxit, et ait: In illa hora qui fuerit in tecto et uasa eius in domo, ne descendat tollere ea, et qui in agro similiter non redeat retro. uidebatur enim ut, die reuelationis premissa, protinus horam illam subiungeret, non aliam debuisse horam intelligi quam eam qua ipsa reuelatio contingeret. Attamen, hora nominata, Dominus non ea que in die reuelati iudicii futura, sed que ante diem reuelandi iudicii essent facienda signauit. Neque enim pluendi Domino ignem et sulphur de celo quisquam in Sodomis ad penitentiam commissorum recurrere, sicut nec ad augmentationem eorumdem procurrere spatium temporis habuit, neque  Filio hominis reuelato aliquis facultatem sicut nec uoluntatem habere poterit, uel repetendi desideria que cum mundo superius ascendendo reliquerat, uel relinquendi fructus uirtutum spiritualium quibus eatenus exercendis inseruierat. Hoc est enim relicta in domo uasa descendendo tollere et operantum in agro retro preposterum ire cum omnes inopinatus iudicis aduentus preoccupans timere solummodo ac de operum suorum retributione cogitare compulerit. Sic ergo Apostolus in ipsis adhuc primordiis Noui Testamenti nouissimam horam iam uenisse testatur. Et si Dominus de die iudicii ac reuelatione aduentus sui faciens sermonem repente intulit, quid in illa hora cauendum, quid sit fidelibus agendum, que tamen admonitis manifesta ratione probatur non  ad ipsum iudicii aduenientis articulum pertinere, sed potius ad uicina imminentis iudicii tempora, de quibus promissum fuerat: uenient dies quando desiderabitis uidere unum diem Filii hominis et non uidebitis, et dicent uobis: Ecce hic, et paulo post: Et sicut factum est in diebus Ne, ita erit et in die Filii hominis; edebant et bibebant, uxores ducebant et dabantur ad nuptias; ecce quanto magis propheta, qui, tot seculorum uoluminibus noui testamenti tempora precurrens, prophetie oculum longe ad speculandos extremi temporis euentus extendit, potuit de consummatione seculi loquens ea pariter interserere, que non iam instante, sed imminente adhuc ipsa consummatione futura cernebat. Unde libet paulo superiora loci huius prophetici, de quo questio est,  diligentius inspicere, et quomodo partim ad diem iudicii, partim ad uicina iudicio tempora pertinebant, explicare. Preuaricantes, inquit, preuaricati sunt et preuaricatione transgressorum preuaricati sunt. Hec ante diem iudicii fieri quis non uideat, quando, sicut Dominus predixit, scandalizabuntur multi et inuicem tradent et odio habebunt inuicem; et multi pseudoprophete surgent, et seducent multos, et cum abundabit iniquitas refrigescet caritas multorum? Deinde subiungit: Formido et fouea et laqueus super te qui habitator es terre; et erit, qui fugerit a uoce formidinis, cadet in foueam, et qui se explicauerit de fouea tenebitur laqueo; et hec, appropiante, non autem adhuc apparente, iudicio, temporibus,  uidelicet, Antichristi, uentura esse perspicuum est. Quis enim, ueniente de celis Domino, et resuscitatis in ictu oculi omnibus, uacuum de loco ad locum fugere, uel per diuersa euadendi consilia mentem uersare, quod huius uite statui solum congruit? Temporibus igitur, ut dixi, nouissime persecutionis aptius hec uerba conueniunt: formido, etc., namque, quia habitatorem terre preoccupandum dicit, ipse est turbo prefate persecutionis, de qua ad beatum Iob Dominus, Antichristi gesta explicans, ait: Per gyrum dentium eius formido; et ad discipulos in Euangelio: Erit enim tunc tribulatio magna, qualis non fuit ab initio mundi usque modo, neque fiet, uel quali formidine cupiebat liberari propheta, qui dicit: A timore inimici eripe animam meam. Notandum enim quod  non ait a gladio inimici, sed a timore, inquit, inimici eripe animam meam, quia non hoc erat [F. orat] fortis martyr, ut non eum corporaliter occidat inimicus; sed hoc nimirum, ut non timeat eum qui occidit corpus, animam autem non potest occidere, ne forte hunc timendo offendat eum qui potest et animam et corpus perdere in gehennam, quod in certamine positis medio constat euenisse, qui, aduersa non ferendo penarum, uitam negabant eternam. De qualibus hic dicitur: Et erit, qui fugerit a uoce formidinis, cadet in foueam. Fugiens quippe a uoce formidinis, cadit in foueam, qui, ob minas uel tormenta persecutoris, fidei constantiam deserens, Christum perdere non timet. Fuerunt autem nonnulli qui, uiolentia tormentorum coacti, Christum uoce magis quam mente  negarent, ideoque elapsi manibus tortorum, rursus, iuuante fraterna compassione, redirent ad Christum, et quem prius timide negauerant, in eius denuo fortiter confessione perstarent, culpamque apostasie perfectissime, uel longo penitentie medicamento, uel etiam restaurato martyrum certamine, delerent. At quidem in martyrio lapsi, ne resipiscendo ad penitentiam quam proposuerant ueniamque redeundi tempus haberent, statim interficiebantur ardente aduersario animas iugulare, non corpora, quibus apte congruit quod hic propheta consequenter adiungit: Et qui se explicuerit de fouea, tenebitur laqueo. Cum enim huiusmodi animarum necem a priscis Ecclesie persecutoribus, membris uidelicet diaboli, Christianis illatam nouerimus, quis dubitet eamdem multo  amplius inferendam, ubi ipse malorum omnium dux et origo Satanas suum de abysso ad persequendam Ecclesiam caput extulerit? His autem propheta de proximo ante diem iudicii tempore predictis, adiicit consequenter ea que bifariam, ni fallor, possunt rectissime intelligi, quod cataracte de excelsis aperte sunt, et concutientur fundamenta terre, confractione confringetur terra, contritione conteretur terra, commotione commouebitur terra, agitatione agitabitur terra, sicut ebrius. Potest enim et de ipso terre elemento dictum accipi, quod tempore nouissimo penitus a pristino statu commouendum sit. Possunt etiam terre nomine homines qui in terra habitant designari, et eiusdem rationalis terre concussio, confractio, contritio, commotio, agitatio sicut ebrii  illa intelligi, de qua Dominus in Euangelio, cum dixisset: Erunt signa in sole et luna et stellis, subiunxit dicens: Et in terris pressura gentium; uel certe illa de qua mox addidit, pre confusione, inquiens, sonitus maris et fluctuum arescentibus hominibus pre timore et exspectatione, que superueniunt uniuerso orbi. Quod autem addit propheta: Et auferetur quasi tabernaculum unius noctis et grauabit eam iniquitas sua et corruet et non adiiciet ut resurgat, specialiter ad diem iudicii respicit, quando preterit figura huius mundi et ea que nunc in illo est hominum conuersatio transit. Qua de die nouissimo intermista sententia, rursus ad ea que diem nouissimum terribilia precedunt, id est, ad interitum Antichristi predicendum, sermonem  conuertit, Et erit, inquiens, in die illa uisitabit Dominus super militiam celi in excelso et super reges terre qui sunt super terram, et congregabuntur unius fascis in lacum et includentur ibi in carcerem. uisitabit Deus namque super militiam celi in excelso, cum, interfecto Antichristo, potentiam spirituum immundorum magna ex parte contriuerit, que militia celi recte uocatur, uel quia ab initio de celestibus ad ima corruens, uel quia commorata in ere, qui sepe in Scripturis celum nuncupatur, pertinax cum humano genere bellandi studium gerit. Unde dicit Apostolus non esse nobis colluctationem aduersus carnem, sed aduersus principatus et potestates, aduersus mundi rectores tenebrarum harum, contra spiritualia nequitie in celestibus. Et per prophetam Dominus futuram  eorum perditionem describens: Inebriatus est, inquit, in celo, gladius meus. In die ergo illa, id est, in tempore quo formido et fouea et laqueus maxime illius et ultime tribulationis habitatorem terre capturus est, quando gente contra gentem et regno consurgente aduersus regnum, concutientur fundamenta terre, et ipsa suis se inuicem incolis impugnantibus confringetur, conteretur, commouebitur, agitabitur sicut ebrius, appropinquante et iamiamque imminente ablatione et ruina ipsius, uisitauit Dominus super militiam celi in excelso mittendo angelum de celis, qui hominem illum peccati, filium perditionis, qui eleuatur et extollitur supra omne quod dicitur Deus aut quod colitur, ita ut in templo Dei sedeat, diuina uirtute perimatur: quod beatus papa  Gregorius per Michelem archangelum patrandum fore, ex Apocalypsi sancti Ioannis intelligit, ubi scriptum est: Et factum est prelium in celo Michel et angeli eius preliabantur cum dracone, et draco pugnabat et angeli eius, et non ualuerunt, neque locus inuentus est eorum amplius in celo. uisitabitur ergo super militiam celi, cum perimetur Antichristus, quia et illo interempto, uirtus spirituum malignorum, qui eum in ostendendis signis mendacibus iuuerant, infirmata cassabitur, et ipse non sine ratione potest inter militiam celi deputari pro eo, quia se non solum super angelos omnes, uerum etiam super omnem diuine maiestatis celsitudinem exaltare presumit. uisitabitur et super reges terre, qui sunt, ministros, uidelicet, Antichristi et factorum fraudumque  eius fautores et cooperatores, qui infimis ac terrenis mentibus impio dominantur imperio, quos dubium non est finiendo eodem furore sue tribulationis esse perituros. Iuxta quod in omnibus, qui contra Ecclesiam exarserunt, bellorum auctoribus factum historie tradunt. Notandum enim quod non ait aperte Super omnes reges terre, sicut nec Super omnem militiam celi; sed absolute, uisitauit Deus, inquit, super militiam celi in excelso, et super reges terre, qui sunt super terram; unde licet hec non de generali omnium, sed de speciali quorumdam hominum angelorumque malorum deiectione dicta intelligi; et congregabuntur in congregationem unius fascis in lacum, et includentur ibi in carcerem, de animabus dicitur eorum quorum, Domino uisitante, corpora  dabuntur in mortem, que etsi non simul egresse de corpore, cuncte tamen suo queque in ordine eumdem congregabuntur in fascem, eiusdem penarum perennium concludentur [in] ergastulum. Iuxta utique dispositionem districti iudicis, ut qui pari mente impugnauerunt Ecclesiam, pariter sue theomachie supplicium luant. Quod et de ceteris reprobis fieri doctores Ecclesie tradunt, pares, uidelicet, in culpis, pariter damnandos in penis et hec esse quod de zizaniis ait Dominus: Alligate ea fasciculo ad comburendum, auaros cum auaris, luxuriosos cum luxuriosis, periuros cum periuris, et ceteros quoque peccatores cum similis culpe complicibus, simul eternis ignibus esse mergendos. Congregabuntur ergo, pereunte  Antichristo, ministri deceptionum eius in carcerem gehennalium penarum, et post multos dies uisitabuntur: tempore, uidelicet, resurrectionis omnium, quando ad hoc tempus anime eorum modicum euocabuntur ab inferis ut, recepto corpore, statim expleto iudicio, cum ceteris peccatoribus easdem relabantur in penas. Neque huic nostre assertioni, qua Antichristum ante multos dies aduenientis iudicii uniuersalis dicimus occidendum, putet aliquis obsistere quod de ipso loquens Apostolus ait: Quem Dominus iehsu interficiet spiritu oris sui, destruet illustratione aduentus sui; significat namque hoc dicendo Apostolus, quod tanta tamque terribili plaga sit conterenda ac finienda potestas illius diaboli, ut nulli dubium sit quin dominici aduentus presentia  ad perdendam superbiam adfuerit, iuxta quod et in Herode, qui Iacobum occidit et Petrum misit in carcerem, Scriptura gestum commemorat; et in ceteris Christianorum persecutoribus ecclesiastice Historie eque factum produnt, uel certe interfecturum dicit eum spiritu oris Domini et illustratione aduentus eius destructurum, quia nimirum ueniente eo ad iudicium nouissima inimica destruetur mors, et omnis ad integrum cum eo qui habet mortis imperium, id est, diaboli satellitum, eius potentia peribit. Namque quod non statim exstincto illo homine peccati filio perditionis uniuersale sit aduenturum iudicium, Daniel Propheta testatur, qui in ultima sue prophetie uisione regni illius acta describens cum  eumdem regni tempora mille ducentis nonaginta diebus, id est, tribus semis annis, comprehenderit, repente intulit: Beatus qui exspectat et peruenit ad dies mille trecentos triginta quinque. Quem uersiculum beatus presbyter Hieronymus his uerbis exponit: Beatus, inquit, qui, interfecto Antichristo, dies super numerum perfinitum quadraginta et quinque prestolatur, quibus est Dominus atque Saluator in sua maiestate uenturus. Quare autem post interfectionem Antichristi quadraginta et quinque dierum silentium sit, diuine scientie est, nisi forte dicamus dilatio regni sanctorum patientie comprobatio est; sed et hoc notandum in eo quod scriptum est, Et post multos dies uisitabuntur, quia ipsa multorum dierum appellatio congruentius huius  seculi temporibus assignetur, que alterna dierum ac noctium uicissitudine multiplicantur, quam futuri, ubi cessantibus horarum discursibus, sanctis erit Dominus in lucem sempiternam, et impii, ligatis manibus ac pedibus, exteriores mittentur in tenebras. Ideoque recte sentiendum quia qui nunc infernalium tenebrarum carcere tenentur, post multos labentis huius seculi dies uisitentur, in illa utique hora in qua omnes qui in monumentis sunt audient uocem Domini et procedent, qui bona fecerunt, in resurrectionem uite, qui uero mala egerunt in resurrectionem iudicii, cuius uisitationis tempore fiet hoc quoque quod sequitur: Et erubescet luna et confundetur sol, id ipsum Domino in Euangelio attestante, qui ait: Statim autem post tribulationem dierum illorum, sol obscurabitur  et luna non dabit lumen suum; et paulo post: Et tunc plangent omnes tribus terre et uidebunt Filium hominis uenientem in nubibus celi cum uirtute multa et maiestate, et mittet angelos suos cum tuba et uoce magna et congregabunt electos eius a quatuor uentis. Quod autem quasi sub eodem textu propheta subiungit in clausula dicens: Cum regnabit Dominus exercituum in monte Sion et in Ierusalem et in conspectu senum suorum fuerit glorificatus, magis exacto iudicii discrimine complebitur, cum ablatis impiis, ne uideant gloriam Dei, sancti omnes in superne ciuitatis mansionem ad contemplandam perpetuo speciem sui Conditoris intrabunt. Ubi notandum quia, sicut hoc loco quasi pariter futura dicuntur queratis [F. que ratio] manifesta discretim futura esse declarat, ita esse superius  pariter et quasi sub unius diei iudicii articulo contexantur, que partim imminente ipso die iudicii, partim iam apparente constat implenda. Quem enim legentium latet quin rubor lune et confusio solis uel ante diem uel in ipso die sit futura iudicii, glorificatio autem Domini non ea qua cunctis in iudicio et iustis et iniustis apparebit, sed qua in conspectu senum suorum tantummodo, id est, electorum, reuelabitur, tunc sit potius illis ostendenda, quando ibunt impii in supplicium eternum, ipsi autem in uitam eternam, quo tempore, si tamen in tempore dici libet quod eternum est, non rubor lune, non confusio solis iubar obscurat, sed, sicut alibi dicit idem propheta: Erit lux sicut lux solis, et lux solis erit septempliciter sicut lux septem dierum, in die qua alligauerit  Dominus uulnus populi sui et percussuram plage eius sanauerit. His de questione periculosissima, sancte antistes, pro modulo nostro expositis, repeto in fine quod in principiis dixi, quia non summe [F. sum] ausus dicere intellexisse quid propheta in ea sentire uoluerit. Spero autem, superna donante gratia, quia nec textui prophetice lectionis nec rationi catholice fidei sint inconuenientia que de ea disputans scripsi. Sed nec me infructuosum meo lectori futurum credo in his que scripsi, quem etsi in sanctuarium prophetici sensus introducere nesciui, ab aratro tamen heretice deceptionis longius abduxi, premonendo, uidelicet, ne uerba prophete male interpretans, peccatores quosque criminibus suis inferni carcere semel damnatos credat aliquando uisitatione diuina reuocandos  ad ueniam, quin potius suimet suorumque curam sedulus agat, quatenus expurgati a uitiis, ornati bonis operibus, diem exspectent ultimam, quod et nunc prophetam et omnes Ecclesie magistros docuisse  dubium non est. Intercedentem pro nobis beatitudinem uestram superna gratia semper adiuuare dignetur!



EPISTOLA XuI. De septem Epistolis canonicis.

Iacobus, Petrus, Ioannes, Iudas septem Epistolas ediderunt, quas ecclesiastica consuetudo catholicas, hoc est, uniuersales, cognominat. In quibus ideo prima Epistola Iacobi ponitur, quia ipse Ierosolymorum regendam suscepit Ecclesiam. In catalogo enim apostolorum priores solent nominari Petrus et Ioannes. uerum fons et origo euangelice predicationis incipiens a Ierosolymis per orbem diffusa et uniuersum. Cuius cathedre dignitatem etiam Paulus apostolus in eo nominando uenerans ait: Iacobus, Cephas  et Ioannes, qui uidebantur columne Ecclesie, uel certe quia ipse duodecim tribubus Isrelis, que prime crediderunt, suam Epistolam misit, merito prima poni debuit; merito Petri secunda, quia ipse electis aduenis, qui Grece dicuntur proselyte, hoc est, eis scripsit qui de gentilitate ad iudaismum, de iudaismo ad electionis euangelice gratiam conuersi sunt. Merito Ioannis Epistole tertio loco sunt posite, quia his scripsit ipse qui de gentibus crediderunt, cum nec natura nec professione exstitissent. Denique multi scriptorum ecclesiasticorum, in quibus est sanctus Athanasius, Alexandrine presul Ecclesie, primam eius Epistolam scriptam ad Parthos esse testantur. Merito Iude posita est ultima, quia quamuis et ipse magnus est, tribus tamen precedentibus apostolis  minor est; uel quia prima Iacobi scripta est Epistola, deinde Petri, post eas Ioannis, ideo nunc usque ordinem quo scripte sunt retinent. Constat enim quia beatus Iacobus tricesimo post passionem Domini anno suum consummauit martyrium; Petrus tricesimo octauo, hoc est, ultimo anno Neronis, passus est, et ipse in secunda sua scripsit Epistola: Certus sum quia uelox sit depositum tabernaculi mei secundum quod et Dominus noster iehsu Christus significauit mihi per reuelationem. Unde patet quia imminente passione hanc scripsit Epistolam, cum multo ante Iacobus migrauit ad Christum. Neque uero conueniebat eius Epistolas ab inuicem separari, quas iisdem scripsit Ecclesiis. Porro Ioannes multo post tempore suas Epistolas simul et Euangelium scripsit, qui post  occisionem dominicam reuersus de exsilio turbatam se absente per hereticos reperit Ecclesiam, quos in suis Epistolis percutiens sepe cognominat Antichristos.



BEDAE uENERABILIS ANGLO-SAXONIS OPERA HISTORICA SIuE OMNIUM EIUS OPERUM PARS QUARTA.



SECTIO PRIMA.---HAGIOGRAPHICA.



uITA SANCTORUM ABBATUM MONASTERII IN WIRAMUTHA ET GIRuUM [a 1Kb] BENEDICTI, CEOLFRIDI, EASTERUINI, SIGFRIDI ATQUE HUAETBERCTI, Ab eiusdem monasterii presbytero et monacho BEDA composita.
[Ex Smith, Historia ecclesiastica Angl.]





OBSERuATIONES PRAEuIAE MABILLONII.

 1. uenerabilis Beda, in Epitome Hist. Angl., ubi indicem suorum operum texit, mentionem facit historie abbatum monasterii sui his uerbis: Historiam abbatum monasterii huius, in quo superne pietati deseruire gaudeo, Benedicti, Ceolfridi  et Heberti in libellis duobus scripsi. Hanc historiam in duo fragmenta diuulsam anno 1625 ediderat Eduardus Maihew monachus Westmonasteriensis in Martyrologio Benedictino Anglicano, partim quidem in tabula 2 addendorum, partim ad 25 Septembris: quam Editionem cum ignoraret Iacobus Wareus, eques auratus, aliam anno 1664 aggressus est Dubliniensibus typis, eamdemque Ludouicus Billaine bibliopola Parisiis biennio post recensuit. Illam ipsam historiam predictorum abbatum  gesta continentem hic representamus continua serie, tum quia auctoris integrum opus exhibere satius uisum est, tum quia permistam de eorumdem abbatum factis narrationem diuidere non licuit. An etiam Beda sermonem de sancto Biscopo composuerit, postea inquirendum.

2. Quanta sit Bede auctoritas, nemo nescit. Hic tamen eo potiorem meretur fidem, quod de rebus sibi notis ac perspectis scribit. Quippe Beda Dei famulus et presbyter monasterii beatorum apostolorum Petri quod est apud Wirimudam et Ingiruum fuit; qui natus in territorio eiusdem monasterii, cum esset annorum septem, cura propinquorum datus est educandus reuerendissimo abbati Benedicto,  ac deinde Ceolfrido, cunctumque ex eo tempus uite in eiusdem monasterii habitatione peregit, ut ipse de seipso loco citato testatur.

3. Monasterium sancti Petri ad Wire fluminis ostia  quinto fere milliari distabat a cenobio sancti Pauli sito ad Tinam fluuium, in territorio Giruensi, uulgo Iarrow, ex quo Giruense sancti Pauli monasterium dictum est. Utrumque condidit Biscopus, ac eidem abbati iisdemque institutis subesse uoluit. Quod in causa fuit, ut nonnunquam apud Bedam aliosque auctores, quasi unius monasterii uocabulo censeretur. Giruense incoluit Beda, a Danis postea semel atque iterum destructum.

4. Sancti Benedicti Biscopi nomen ac cognomen  uarii uarie efferunt. uenerabilis Beda Biscopum cognomento Benedictum appellat, tum in subiecta historia, tum in Hist. Angl. lib. Iu, cap. 18, et lib. u, cap. 20. At Florentius Wigorniensis ac recentiores passim Benedictum Biscopium uocant. Cognomentum usurpare uidetur Beda pro nomine altero seu uoce cognomini et promiscua, quo sensu nonnunquam apud auctores medie etatis usurpatum aduertimus. Binominis ergo erat Biscopus, nos tamen pro more usitato Benedictum Biscopum ubique exprimemus.

5. Benedictus quedam scripsisse dicitur, apud Pitseum Exhortationum ad Monachos librum I. De suo Priuilegio lib. I, De celebratione festorum totius  anni lib. I, et alia de quibus nichil pronuntiandum occurrit. Sunt qui ei tribuant librum de Concordia regularum, quem constat esse alterius Benedicti Aniane abbatis. Menardus noster, in prefatione de Auctoribus regularum que in Concordia citantur, suspicatur regulam Magistri a Benedicto Biscopo scriptam fuisse. uerum potius auctori Gallo tribuenda uidetur; qua de re alias.

6. Sancti Benedicti Biscopi mentio nulla reperitur in antiquis Bede aliorumque Martyrologiis: ex quo suboriri dubium possit an homilia de hoc sancto uulgata nomine Bede genuina sit, an alteri ascribenda. Quidquid sit, sine dubio composita est a quodam monacho, qui ipsius Biscopi discipulos uiderat, uti ex contextu apparet; ac proinde certum  est festum eius diem antiquitus fuisse celebratum. Huius ergo corpus, inquit Willelmus Malmesburie monachus, in lib. Iu de Pontif. Angl., magno cemptum pretio Adelwoldus  Thorneiam aduexit, et obscurioribus  sanctis lucifluum iubar inuexit. Porro monasterium Thorneiense haud procul ab Eliensi urbe comitatus Cantabrigiensis distabat.

7. De regula per Biscopum in monasteriis suis instituta in prefatione seculi I Bened.,  8, disseruimus. Quippe regulam Magni quondam abbatis Benedicti Biscopum et Ceolfridum discipulis suis commendasse, auctor est Beda in historia sequenti. Et in monasterio Wiremuthensi erat ecclesia beati Patris Benedicti, infra lib. II, num. 19. Quin etiam Albinus Flaccus Alcuinus egregium huic rei testimonium nobis suppeditat, in epist. 49, ad Wirensis et Giruensis Ecclesie fratres his uerbis: Regularis uite obseruationem quam statuerunt uobis, sanctissimi Patres, Benedictus scilicet, et Ceolfridus,  diligentissime custodite. Quam uero regulam? exponit idem auctor paulo infra: Regula sancti Benedicti in conuentu fratrum propria exponatur lingua, ut intelligi possit ab omnibus. Hec lectoribus equis sufficere credimus.





INCIPIT uITA QUINQUE SANCTORUM ABBATUM. 



LIBER PRIMUS.

 Religiosus Christi famulus Biscopus cognomento [a 1Kb] Benedictus, aspirante superna gratia, monasterium construxit in honorem beatissimi apostolorum principis Petri, iuxta ostium fluminis Wiri ad Aquilonem, [1 1Kb] iuuante se ac terram tribuente uenerabili ac piissimo gentis illius rege Ecgfrido; idemque monasterium annis sedecim, inter innumeros uel  itinerum uel infirmitatum labores, eadem qua construxit religione sedulus rexit. Qui, ut beati pape [b 1Kb] Gregorii uerbis, quibus cognominis eius abbatis uitam glorificat, utar: Fuit uir uite uenerabilis, gratia Benedictus et nomine, ab ipso pueritie sue tempore cor gerens senile, etatem quippe moribus [2 1Kb] transiens, nulli animum uoluptati dedit. Nobili quidem stirpe gentis Anglorum progenitus, sed non minori nobilitate mentis ad promerenda semper angelorum consortia suspensus. Denique cum esset minister [3 1Kb] Osuii Regis et possessionem terre suo gradui competentem illo donante perciperet, annos natus circiter uiginti et quinque fastidiuit possessionem caducam, ut acquirere posset eternam; despexit militiam cum corruptibili donatiuo terrestrem, ut uero Regi militaret,  regnum in superna ciuitate mereretur habere perpetuum; reliquit domum, cognatos et patriam propter Christum et propter Euangelium, ut centuplum acciperet, et uitam eternam possideret; respuit nuptiis seruire carnalibus, ut sequi ualeret Agnum uirginitatis gloria candidum in regnis celestibus; abnuit liberos carne procreare mortales, predestinatus  a Christo ad educandos ei spirituali doctrina filios celesti in uita perennes.

Dimissa ergo patria Romam [c 1Kb] adiit, beatorum apostolorum quorum desiderio semper ardere consueuerat, [4 1Kb] etiam loca corporum corporaliter uisere atque adorare curauit. Ad patriam mox reuersus, [5 1Kb] studiosius ea que uidit ecclesiastice uite instituta, diligere, uenerari, et quibus potuit predicare non desiit. Quo [d 1Kb] tempore Alchfridus, supradicti regis Osuii filius, et ipse propter adoranda apostolorum limina Romam uenire disponens, comitem eum eiusdem itineris accepit. Quem cum pater suus ab intentione memorati itineris reuocaret, atque in patria ac regno suo faceret residere, nichilominus ipse ut bone indolis adolescens, ceptum confestim explens iter,  summa sub festinatione Romam rediit, [1 1Kb] tempore cuius supra beate memorie uitaliani pape; et non pauca scientie salutaris quemadmodum et prius hausta dulcedine, post menses aliquot inde digrediens ad insulam [a 1Kb] Lirinensem, ibidem se monachorum cetui tradidit, tonsuram accepit, et disciplinam regularem monachi uoto insignitus debita cum sollicitudine seruauit; ubi per biennium idonea monastice conuersationis doctrina institutus, rursus beati Petri apostolorum principis amore deuictus, sacratam eius corpore ciuitatem [2 1Kb] [b 1Kb] repedare statuit.

Nec post longum adueniente naue mercatoria, desiderio satisfecit. Eo autem tempore miserat Ecgberctus Cantuariorum rex de Britannia electum ad episcopatus officium uirum nomine uighardum, qui  a Romanis beati Gregorii pape discipulis in Cantia fuerat omni ecclesiastica institutione sufficienter edoctus; cupiens eum sibi Rome ordinari episcopum, quatenus sue gentis et lingue habens antistitem, tanto perfectius cum subiectis sibi populis uel uerbis imbueretur fidei uel mysteriis; quanto [3 1Kb] hec non per interpretem, sed per [4 1Kb] cognati et contribulis uiri linguam simul manumque susciperet. Qui uidelicet uighardus Romam ueniens, cum cunctis qui secum uenere comitibus, antequam gradum pontificatus perciperet, morbo ingruente defunctus est. At uero papa apostolicus, ne legatariis obeuntibus legatio religiosa fidelium fructu competente careret, inito consilio, elegit de suis quem Britannias archiepiscopum mitteret, Theodorum uidelicet, seculari simul  et ecclesiastica philosophia preditum uirum, et hoc in utraque lingua, Greca scilicet, et Latina, dato ei collega et consiliatore uiro eque strenuissimo ac prudentissimo Adriano abbate; et quia uenerabilem Benedictum sapientem, industrium, religiosum ac nobilem uirum fore conspexit, huic ordinatum cum suis omnibus commendauit episcopum, precepitque ut relicta peregrinatione quam pro Christo susceperat, commodi altioris intuitu patriam reuersus, doctorem ei ueritatis quem [5 1Kb] sedula quesierat adduceret,  cui uel illo pergenti uel ibidem docenti, pariter interpres existere posset et ductor. Fecit ut iusserat: [c 1Kb] uenerunt Cantiam, gratissime sunt suscepti; Theodorus sedem episcopatus conscendit; Benedictus suscepit monasterium beati Petri apostoli ad regendum; cuius postea prefatus Adrianus factus est abbas.

Quod ubi duobus annis monasterium rexit, [d 1Kb] tertium de Britannia Romam iter arripiens solita prosperitate compleuit, librosque omnis diuine eruditionis non paucos uel placito pretio emptos, uel amicorum dono largitos retulit. Rediens autem, ubi uiennam peruenit, emptitios [6 1Kb] ibi quos apud amicos commendauerat, recepit. At [e 1Kb] ingressus Britanniam, ad regem Occidentalium Saxonum nomine Coinualch conferendum putauit, cuius et ante non semel amicitiis  usus, et beneficiis erat adiutus. Sed ipso eodem tempore immatura morte prerepto, tandem ad patriam, gentem solumque in quo natus est pedem conuertens, Ecgfridum Transhumbrane regionis regem adiit; cuncta que egisset ex quo patriam adolescens deseruit replicauit; quo religionis desiderio arderet, non celauit; quid ecclesiastice, quid monachice institutionis Rome uel circumquaque didicisset, quot diuina uolumina, quantas beatorum apostolorum siue martyrum Christi reliquias [7 1Kb] attulisset, patefecit; tantamque apud regem gratiam familiaritatis inuenit, ut confestim ei terram septuaginta familiarum de suo largitus, monasterium inibi primo pastori Ecclesie facere preciperet. Quod factum est, sicut et in proemio  memini, ad ostium fluminis uiri ad Aquilonem, anno ab Incarnatione Domini sexcentesimo septuagesimo quarto, indictione secunda, anno autem quarto imperii Ecgfridi regis.

Nec plusquam unius anni spatio post fundatum monasterium interiecto, Benedictus Oceano transmisso Gallias petens, cementarios qui lapideam [f 1Kb] sibi ecclesiam iuxta Romanorum quem semper amabat morem facerent, postulauit, accepit, attulit. Et tantum in operando studii pre amore beati Petri, in cuius  honorem faciebat, exhibuit, ut [1 1Kb] intra unius anni circulum ex quo fundamenta sunt iacta, culminibus superpositis, missarum inibi solemnia celebrari uideres. [2 1Kb] Proximante autem ad perfectum opere, misit legatarios Galliam, qui uitri factores, artifices uidelicet Britanniis eatenus incognitos, ad cancellandas Ecclesie porticuumque et cenaculorum eius fenestras adducerent. Factumque est, et uenerunt; nec solum opus postulatum compleuerunt, sed et Anglorum ex eo gentem huiusmodi artificium nosse ac discere fecerunt: artificium nimirum uel lampadis ecclesie claustris uel uasorum multifariis usibus non ignobiliter aptum. Sed et cuncta que ad altaris et ecclesie ministerium competebant, [3 1Kb] uasa sancta, uel uestimenta, quia domi inuenire non potuit, de transmarinis  regionibus aduectare religiosus emptor curabat.

Et ut ea quoque que nec in Gallia quidem reperiri ualebant, Romanis e finibus Ecclesie sue prouisor impiger [4 1Kb] ornamenta uel munimenta conferret; [a 1Kb] quarta [5 1Kb] illo, post compositum iuxta regulam monasterium, profectione completa, multipliciore quam prius spiritualium mercium fenore cumulatus rediit. Primo quod innumerabilem librorum omnis generis copiam apportauit; secundo quod reliquiarum beatorum apostolorum martyrumque Christi abundantem gratiam multis Anglorum ecclesiis profuturam aduexit; tertio quod ordinem cantandi, psallendi atque in Ecclesia ministrandi iuxta morem Romane institutionis suo monasterio contradidit, postulato uidelicet  atque accepto ab Agathone papa archicantore ecclesie beati apostoli Petri et abbate monasterii beati Martini [b 1Kb] Ioanne, quem sui futurum magistrum monasterii Britannias, Romanum Anglis adduceret. Qui illo perueniens, non solum uiua uoce que Rome didicit ecclesiastica discentibus tradidit; sed et non pauca etiam litteris mandata reliquit, que hactenus in eiusdem monasterii bibliotheca memorie gratia seruantur. Quartum, Benedictus non uile munus attulit, epistolam priuilegii a uenerabili papa Agathone, cum licentia, consensu, desiderio, et hortatu Ecgfridi regis acceptam, qua monasterium quod fecit ab omni prorsus extrinseca irruptione tutum perpetuo redderetur  ac liberum. Quintum, picturas imaginum sanctarum  quas ad [6 1Kb] ornandum ecclesiam beati Petri apostoli quam construxerat detulit; imaginem, uidelicet, beate Dei genitricis semperque uirginis Marie, simul et duodecim apostolorum, quibus mediam eiusdem ecclesie testudinem, ducto a pariete ad parietem tabulato precingeret; imagines euangelice historie quibus Australem ecclesie parietem decoraret; imagines uisionum Apocalypsis beati Ioannis, quibus septentrionalem eque parietem ornaret, quatenus intrantes ecclesiam omnes etiam litterarum ignari, quaquauersum intenderent, uel semper amabilem Christi sanctorumque eius, quamuis in imagine, contemplarentur aspectum; uel dominice incarnationis gratiam uigilantiore mente recolerent; uel extremi discrimen examinis, quasi coram oculis habentes,  districtius seipsi examinare meminissent.

Igitur uenerabilis Benedicti uirtute, industria ac religione, rex Ecgfridus non minimum delectatus, terram quam ad construendum monasterium ei donauerat, quia bene se ac fructuose donasse conspexit, [c 1Kb] quadraginta adhuc familiarum data possessione, augmentare curauit; ubi post annum missis monachis numero ferme decem et septem, et preposito abbate ac presbytero Ceolfrido, Benedictus consultu imo etiam iussu prefati Ecgfridi regis, monasterium [d 1Kb] beati Pauli apostoli construxit, ea duntaxat ratione, ut una utriusque loci pax et concordia, eadem perpetua familiaritas conseruaretur et gratia; ut sicut, uerbi gratia, corpus a capite per quod spirat non potest auelli, caput corporis sine [7 1Kb] quo non uiuit nequit  obliuisci, ita [8 1Kb] nullus hec monasteria primorum apostolorum fraterna societate [9 1Kb] coniuncta aliquo ab inuicem tentaret disturbare conatu. Ceolfridus autem hic, quem abbatem constituit Benedictus, a primis instituti monasterii prioris exordiis adiutor illi per omnia strenuissimus aderat, et cum eo tempore congruo Romam discendi necessaria simul et adorandi gratia adierat. Quo tempore etiam presbyterum Easteruinum de monasterio beati Petri eligens abbatem, eidem monasterio regendi iure prefecit, ut quem solus non poterat laborem, socia dilectissimi commilitonis uirtute leuius ferret. Nec ab re uideatur cuiquam duos unum monasterium simul habuisse abbates.  Fecit hoc frequens illius pro monasterii utilitate  profectio, creber trans Oceanum egressus incertusque regressus. Nam et beatissimum Petrum apostolum Rome pontifices [a 1Kb] sub se duos per ordinem ad regendam Ecclesiam constituisse, causa instante necessaria, tradunt historie. Et ipse magnus abbas Benedictus, sicut de illo beatus papa Gregorius scribit, duodecim abbates suis discipulis, prout utile iudicauit, sine caritatis detrimento, imo pro augmento caritatis prefecit.

Suscepit igitur memoratus uir curam monasterii regendi, nono ex quo fundatum est anno. Permansit in eo usque ad obitum suum annis quatuor, uir nobilis, sed insigne nobilitatis non ad iactantie materiem, ut quidam, despectumque aliorum, sed ad maiorem, ut Dei seruum decet, animi nobilitatem conuertens.  Patruelis quippe erat abbatis sui Benedicti, sed amborum tanta mentis ingenuitas, talis mundane ingenuitatis fuit pro nichilo contemptus, ut neque iste monasterium ingressus, aliquem sibi pre ceteris ob intuitum consanguinitatis aut nobilitatis honorem querendum, neque ille putaret offerendum, sed equali cum fratribus lance boni propositi iuuenis gloriabatur se regularem per omnia seruare disciplinam. Et quidem cum fuisset minister Ecgfridi regis, relictis semel negotiis secularibus, depositis armis, assumpta militia spirituali, tantum mansit humilis, fratrumque simillimus aliorum, ut uentilare cum eis et triturare, oues uitulasque mulgere, in pistrino, in horto, in coquina, in cunctis monasterii operibus iucundus et obediens gauderet exerceri. Sed et abbatis  regimine graduque assumpto, eodem animo quo prius manebat ad omnes, iuxta id quod quidam sapiens admonet dicens: Rectorem te constituerunt, noli extolli, sed esto in illis, quasi unus ex illis, mitis, affabilis, et benignus omnibus. Et quidem, ubi opportunum [1 1Kb] comperiebat, peccantes regulari disciplina [2 1Kb] cercens, sed magis tamen ingenita diligendi consuetudine sedulus admonens, ne qui peccare uellet, et limpidissimam uultus eius lucem nubilo sibi sue inquietudinis abscondere. Sepe pro curandis monasterii negotiis alicubi digrediens, ubi operantes inuenit fratres, solebat eis confestim in opere coniungi, uel aratri gressum stiua regendo, uel ferrum malleo  domando, uel uentilabrum manu concutiendo, uel aliud quid tale gerendo. Erat enim et uiribus fortis iuuenis, et lingua suauis; sed et animo hilaris, et beneficio largus, et honestus aspectu. Eodem quo fratres ceteri cibo, semper eadem uescebatur in domo, ipso quo priusquam [3 1Kb] abbas esset communi dormiebat in loco, adeo ut etiam morbo correptus et obitus sui certis ex signis iam prescius, duos adhuc dies in dormitorio fratrum quiesceret. Nam quinque reliquos usque ad exitus horam dies in secretiori se ede locabat: qua die quadam egrediens, et sub dio residens, accitis ad se fratribus cunctis, more nature misericordis osculum pacis eis flentibus ac de abscessu tanti Patris et pastoris merentibus dedit. [b 1Kb] Obiit autem [4 1Kb] [c 1Kb] per Nonas Martias, noctu, fratribus  matutine psalmodie laude uacantibus. uiginti quatuor annorum erat cum monasterium peteret, duodecim in eo uixit annis, septem presbyteratu functus est annis, quatuor ex eis monasterii regimen agebat; ac sic terrenos artus moribundaque membra relinquens, celestia regna petiuit.

uerum his de uita uenerabilis Easteruini breuiter prelibatis, redeamus ad ordinem narrandi. Constituto illo abbate Benedictus monasterio beati Petri apostoli, constituto et Ceolfrido monasterio beati Pauli, non multo post temporis spatio [d 1Kb] [5 1Kb] quinta uice de Britannia Romam [6 1Kb] accurrens, innumeris sicut semper ecclesiasticorum donis commodorum locupletatus rediit, magna quidem copia uoluminum sacrorum, sed non minori, sicut et prius, sanctarum  imaginum munere ditatus. Nam et tunc dominice historie picturas quibus totam beate Dei genitricis, quam in monasterio maiore fecerat, ecclesiam in gyro coronaret; imagines quoque ad ornandum monasterium ecclesiamque beati [7 1Kb] [e 1Kb] Pauli apostoli de concordia ueteris et noui Testamenti summa ratione compositas exhibuit: uerbi gratia, Isaac ligna quibus immolaretur portantem, et Dominum crucem in qua pateretur eque portantem, proxima super inuicem regione, pictura coniunxit. Item serpenti in eremo a Moyse exaltato, Filium hominis in cruce exaltatum comparauit. Attulit inter alia et pallia duo holoserica incomparandi operis, quibus postea ab  Aldfrido rege eiusque consiliariis, namque Ecgfridum [1 1Kb] postquam rediit iam interfectum reperit, terram trium familiarum ad Austrum Wiri fluminis, iuxta ostium comparauit.

uerum inter leta que ueniens attulit, tristia domi reperit: uenerabilem uidelicet presbyterum Easteruinum quem abiturus abbatem constituerat, simul et fratrum ei commissorum cateruam non paucam, per cuncta grassante pestilentia, iam migrasse de seculo. Sed aderat et solamen, quia in loco Easteruini uirum eque reuerentissimum ac mitissimum de monasterio eodem, Sigfridum uidelicet, diaconum, electione fratrum suorum simul et coabbatis eius Ceolfridi, mox substitutum cognouit; uirum scientia quidem Scripturarum sufficienter instructum,  moribus optimis ornatum, mira abstinentie uirtute preditum, sed ad custodiam uirtutum animi, corporis infirmitate non minime [2 1Kb] depressum, ad conseruandam cordis innocentiam nociuo et irremediabili pulmonum uitio laborantem.

Nec multo post etiam Benedictus ipse morbo cepit ingruente fatigari. Ut enim tantam religionis instantiam etiam patientie uirtus adiuncta probaret, diuina utrumque pietas temporali egritudine prostrauit in lectum, ut post egritudinem morte deuictam perpetua superne pacis et lucis quiete refoueret. Nam et Sigfridus, ut diximus, longa interiorum molestia castigatus diem peruenit ad ultimum. Et Benedictus per triennium languore paulatim accrescente tanta paralysi dissolutus est, ut ab omni  prorsus inferiorum membrorum factus sit parte premortuus, superioribus solum sine quorum uita uiuere nequit homo, ad officium patientie uirtutemque reseruatis; studebat in dolore semper Auctori gratias referre, semper Dei laudibus fraternisue hortatibus uacare. Agebat Benedictus aduenientes sepius ad se fratres de custodienda quam statuerat regula firmare: Neque enim putare habetis, inquit, quod ex meo hec que uobis statui decreta indoctus corde protulerim. Ex decem quippe et septem monasteriis que inter longos mee crebre peregrinationis discursus optima comperi, hec uniuersa didici, et uobis salubriter obseruanda contradidi. Bibliothecam quam de Roma nobilissimam copiosissimamque aduexerat, ad instructionem Ecclesie  necessariam, sollicite seruari integram, nec per incuriam fedari, [3 1Kb] aut passim dissipari precepit. Sed et hoc sedulus [4 1Kb] eisdem solebat iterare mandatum, ne quis in electione abbatis, generis prosapiam, et non magis uiuendi docendique probitatem  putaret esse querendam. Et uere, inquit, dico uobis, quia in comparatione duorum malorum, tolerabilius mihi multo est totum hunc locum in quo monasterium feci, si sic iudicauerit [5 1Kb] Deus in solitudinem sempiternam redigi, quam ut frater meus carnalis, quem nouimus uiam ueritatis non ingredi, [6 1Kb] in eo regendo post me abbatis nomine succedat. Ideoque multum cauetote, fratres, semper, ne secundum genus unquam, ne deforis aliunde, uobis patrem queratis. Sed iuxta quod regula magni quondam abbatis [a 1Kb] Benedicti, iuxta quod [7 1Kb] priuilegii nostri continent decreta, in conuentu uestre congregationis communi consilio perquiratis, qui secundum uite meritum et sapientie doctrinam aptior ad tale ministerium perficiendum digniorque probetur, et quemcunque  omnes unanimi caritatis inquisitione optimum cognoscentes elegeritis, hunc uobis accito episcopo rogetis abbatem consueta benedictione [8 1Kb] firmari. Nam qui carnali, inquit, ordine carnales filios generant, carnali necesse est ac terrene sue hereditati carnales terrenosque querant heredes; at qui spirituales Deo filios [9 1Kb] spirituali semine uerbi procreant, spiritualia oportet sint cuncta que agunt. Inter spirituales suos liberos eum maiorem qui ampliori spiritus gratia sit preditus estiment, quomodo terreni parentes quem primum partu fuderint, eum principium liberorum suorum cognoscere, et ceteris in partienda sua hereditate preferendum ducere solent.

Neque hoc reticendum, quod uenerabilis abbas  Benedictus ad temperandum sepe longe noctis tedium, quam pre infirmitatis onere ducebat insomnem, aduocato lectore, uel exemplar patientie Iob, uel aliud quid Scripturarum quo consolaretur egrotus, quo depressus in infimis uiuacius ad superna erigeretur, coram se recitari iubebat. Et quia nullatenus ad orandum surgere, non facile ad explendum solite psalmodie cursum linguam uocemue poterat leuare, didicit uir prudens, affectu religionis dictante, per singulas diurne siue nocturne orationis horas aliquos ad se fratrum uocare, quibus psalmos consuetos duobus in choris resonantibus, et ipse cum eis quatenus poterat psallendo, quod per se solum nequiuerat, eorum iuuamine suppleret.

At ubi uterque abbas lassatus infirmitate diutina,  iam se morti uicinum, nec regendo monasterio idoneum fore conspexit, tanta namque eos affecit infirmitas carnis ut perficeretur in eis uirtus Christi, ut cum quadam die desiderantibus eis se inuicem priusquam de hoc seculo migrarent uidere et alloqui,  Sigfridus in feretro deportaretur ad cubiculum ubi Benedictus et ipse suo iacebat in grabato, eisque uno in loco ministrorum manu compositis, caput utriusque in eodem ceruicali locaretur, lacrymabili spectaculo, nec tantum habuere uirium ut propius posita ora ad osculandum se alterutrum coniungere possent; sed et hoc fraterno compleuerunt officio: inito Benedictus cum eo, cumque uniuersis fratribus salubri consilio, acciit abbatem Ceolfridum, quem monasterio beati Pauli apostoli prefecerat, uirum uidelicet, sibi non tam carnis necessitudine, quam uirtutum societate propinquum; et eum utrique monasterio cunctis fauentibus, atque hoc utillimum iudicantibus,  preposuit Patrem; salubre ratus per omnia ad conseruandam pacem, unitatem, concordiamque locorum, si unum perpetuo patrem rectoremque tenerent; commemorans sepius Isrelitici regni exemplum, quod inexterminabile semper exteris nationibus, inuiolatumque perdurauit, quandiu unis iisdemque sue gentis regebatur a ducibus; at postquam precedentium causa peccatorum inimico ab inuicem est certamine diremptum, periit paulisper, et a sua concussum soliditate defecit. Sed et euangelicam illam monebat sine intermissione recolendam esse sententiam, quia omne regnum in seipso diuisum desolabitur.



LIBER SECUNDUS.


 Igitur post hec reuolutis mensibus duobus, primo uenerabilis ac Deo dilectus abbas Sigfridus, pertransito igne et aqua tribulationum temporalium, inductus est in refrigerium sempiterne quietis, [a 1Kb] introiit in domum regni celestis, in holocaustis perpetue laudationis reddens sua uota Domino, que sedula labiorum mundorum distinctione promiserat: ac deinde adiunctis aliis mensibus quatuor, uitiorum uictor Benedictus et uirtutum patrator egregius, uictus infirmitate carnis ad extrema peruenit. Nox ruit hibernis algida flatibus: dies illi mox sancta [1 1Kb] nascitura eterne felicitatis, serenitatis et lucis. Conuenerunt fratres ad ecclesiam, insomnes orationibus et psalmis transigunt umbras noctis: et paterne decessionis pondus continua diuine laudis  modulatione solantur. Alii cubiculum in quo eger, animo robustus egressum mortis et uite exspectabat ingressum, non deserunt. Euangelium tota nocte pro doloris leuamine, quod et aliis noctibus fieri consueuerat, a presbytero legitur; dominici corporis et sanguinis sacramentum, hora exitus instante, pro uiatico datur; et sic anima illa sancta longis flagellorum felicium excocta atque examinata flammis luteam carnis fornacem deserit, et superne beatitudinis libera peruolat ad gloriam. Cuius egressui uictoriosissimo, neque ab immundis spiritibus aliquatenus impediendo uel retardando, etiam psalmus qui tum pro eo canebatur, testimonium dat. Namque fratres ad ecclesiam principio noctis concurrentes, psalterium ex ordine decantantes, ad  octogesimum tunc et secundum cantando peruenerant  psalmum, qui habet in capite: Deus, quis similis erit tibi? Cuius totus hoc resonat textus, quod inimici nominis Christi siue carnales siue spirituales, semper Ecclesiam Christi, semper animam quamque fidelem disperdere ac dissipare conentur; sed e contra ipsi confusi et conturbati, sint perituri in seculum, eneruante illos Domino, cui non est quisquam similis, qui est solus altissimus super omnem terram. Unde recte dabatur intelligi celitus dispensatum, ut talis diceretur psalmus ea hora qua exiret de corpore anima, cui iuuante Domino nullus preualere posset inimicus. [b 1Kb] Sexto decimo postquam monasterium fundauit anno, quieuit in Domino confessor, pridie Iduum [2 1Kb] Ianuariarum, sepultus in ecclesia beati apostoli Petri; ut quem degens in carne semper solebat amare,  quo pandente ianuam regni celestis intrabat, ab huius reliquiis et altari post mortem nec corpore longius abesset. Sedecim, ut diximus, annos monasterium: rexit primos octo per se sine alterius assumptione abbatis; reliquos totidem uiris uenerabilibus et sanctis Easteruino, Sigfrido et Ceolfrido abbatis se nomine, auctoritate et officio iuuantibus; primo quatuor annos, secundo tres, tertio unum.

Qui et ipse tertius, id est Ceolfridus, industrius per omnia uir, acutus ingenio, actu impiger, maturus animo, religionis zelo feruens, prius, sicut et supra meminimus, iubente pariter et iuuante Benedicto, monasterium beati Pauli apostoli septem annis, fundauit, perfecit, rexit; ac deinde utrique monasterio, uel sicut rectius dicere possumus, in duobus  locis posito uni monasterio beatorum apostolorum  Petri et Pauli, uiginti et octo annos solerti regimine prefuit; et cuncta que suus predecessor egregia uirtutum opera cepit, ipse non segnius perficere curauit. Siquidem inter cetera monasterii necessaria que longo regendi tempore disponenda comperit, etiam plura fecit oratoria; altaris et ecclesie uasa, uel uestimenta omnis generis ampliauit; bibliothecam utriusque monasterii, quam Benedictus abbas magna cepit instantia, ipse non minori geminauit industria: ita ut tres [1 1Kb] pandectes noue translationis, ad unum uetuste translationis quem de Roma attulerat, ipse super adiungeret; quorum unum senex Romam rediens secum inter alia pro munere sumpsit, duos utrique monasterio reliquit: dato quoque cosmographorum codice mirandi operis,  quem Rome Benedictus emerat, terram octo familiarum iuxta fluuium Fresca ab Aldfrido rege in Scripturis doctissimo in possessionem monasterii beati Pauli apostoli comparauit; quem comparandi ordinem ipse, dum adhuc uiueret, Benedictus cum eodem rege Aldfrido taxauerat, sed priusquam complere potuisset obiit. uerum pro hac terra postmodum, Osredo regnante, Ceolfridus, addito pretio digno, terram XX familiarum in loco qui incolarum lingua ad uillam Sambuce uocatur, quia hec uicinior eidem monasterio uidebatur, accepit. Missis Romam monachis tempore [Supp. beate] recordationis Sergii pape, priuilegium ab eo pro tuitione sui monasterii instar illius quod Agatho papa Benedicto dederat, accepit; quod Britannias perlatum, et coram synodo patefactum,  presentium episcoporum simul et magnifici regis Aldfridi subscriptione confirmatum est, quomodo etiam prius illud sui temporis regem et episcopos in synodo publice confirmasse non latet. Temporibus illius tradens se monasterio beati Petri apostoli, quod regebat ueteranus ac religiosus, et in omni tam seculari quam Scripturarum scientia eruditus Christi famulus Witmer, terram decem familiarum quam ab Aldfrido rege in possessionem acceperat in loco uille que Daldun nuncupatur, eidem monasterio perpetue possessionis iure donauit.

At ubi Ceolfridus post multam regularis obseruantie disciplinam quam sibi ipsi, pariter ac suus Pater Benedictus, prouidus ex priorum auctoritate contribuit; post incomparabilem orandi psallendique  solertiam, qua ipse quotidianus [2 1Kb] exerceri non desiit; post mirabilem et cercendi improbos feruorem, et modestiam consolandi infirmos; post insolitam [3 1Kb] rectoribus et esce potusque parcitatem, et habitus uilitatem; uidit se iam senior et plenus dierum non ultra posse subditis ob impedimentum supreme etatis, debitam spiritualis exercitii uel  docendo uel uiuendo [4 1Kb] precipere formam; multa diu secum mente uersans, utilius decreuit, dato fratribus precepto, ut iuxta sui statuta priuilegii iuxtaque regulam sancti abbatis Benedicti, de suis sibi ipsi Patrem qui aptior esset eligerent, [5 1Kb] ipse [a 1Kb] beatorum apostolorum ubi iuuenis cum Benedicto fuerat: quatenus et ipse ante mortem aliquandiu secul curis absolutus, liberius sibimet secreta quiete uacaret; et illi sumpto abbate iuueniore, perfectius iuxta etatem magistri que uite regularis essent instituta seruarent.

Obnitentibus licet primo omnibus, et in lacrymas singultusque genua cum obsecratione crebra flectentibus, factum est quod uoluit. Tantaque erat proficiscendi cupido, ut tertia die ex quo fratribus  secretum sui propositi aperuit, iter arriperet. Timebat enim quod euenit, ne priusquam Romam peruenire posset, obiret; simul deuitans, ne ab amicis siue uiris principalibus quibus cunctis erat honorabilis, eius cepta retardarentur, et ne pecunia daretur illi a quibusdam, quibus retribuere pro tempore nequiret; hanc habens semper consuetudinem, ut si quis ei aliquid muneris offerret, hoc illi uel statim uel post interuallum competens, non minore gratia rependeret. Cantata ergo primo mane missa in ecclesia beate Dei genitricis semperque uirginis Marie et in ecclesia apostoli Petri pridie Nonas Iunias, quinta feria, et communicantibus qui [b 1Kb] aderant, continuo preparatur ad eundum. Conueniunt omnes in ecclesiam beati Petri, ipse thure incenso et dicta  oratione ad altare, pacem dat omnibus, stans in gradibus, thuribulum habens in manu: hinc fletibus uniuersorum inter litanias resonantibus, exeunt; beati Laurentii martyris oratorium, quod in dormitorio fratrum erat obuium, intrant; uale dicens ultimum, de conseruanda inuicem dilectione, et delinquentibus iuxta Euangelium corripiendis, admonet; omnibus, [6 1Kb] si quid forte deliquissent, gratiam sue remissionis et placationis offert; omnes pro se orare, sibi placatos existere, si sint quos durius iusto redarguisset, obsecrat. ueniunt ad littus; rursum osculo pacis inter lacrymas omnibus dato, genua flectunt; dat orationem, ascendit nauem cum comitibus. Ascendunt et diacones Ecclesie cereas ardentes et crucem ferentes auream, transit flumen, adorat crucem,  ascendit equum et abiit, relictis in monasteriis suis fratribus numero ferme sexcentis.

Illo autem abeunte cum sociis, redeunt ad ecclesiam fratres, se ac sua Domino fletibus et oratione commendant: et post non grande interuallum, completa hore tertie psalmodia, rursum conueniunt omnes; quid agendum sit consulunt; orando, psallendo,  et ieiunando Patrem citius a Deo querendum decernunt; monachis beati Pauli, fratribus uidelicet suis, per eorum quosdam qui aderant, necnon et suorum aliquos, quod decreuerint, pandunt. Assentiunt et illi, fit utrorumque animus unus, omnium corda sursum, omnium leuantur uoces ad Dominum. Tandem die tertia, ueniente Dominico die Pentecostes, conueniunt omnes qui [1 1Kb] erant in monasterio beati Petri in concilium, adsunt et de monasterio beati Pauli seniorum non pauci. Fit una concordia, eadem utrorumque sententia. Eligitur itaque abbas Huetberctus, qui a primis pueritie temporibus eodem in monasterio non solum regularis obseruantia discipline institutus, sed et scribendi, cantandi, legendi ac docendi fuerat non parua exercitatus industria.  Romam quoque temporibus beate memorie Sergii pape accurrens, et non paruo ibidem temporis spatio demoratus, [2 1Kb] queque sibi necessaria iudicabat, [3 1Kb] didicit, descripsit, retulit; insuper et duodecim ante hec annos presbyteri est functus officio. Hic igitur electus abbas ab omnibus utriusque prefati monasterii fratribus, statim assumptis secum aliquibus fratrum, uenit ad abbatem Ceolfridum cursum [4 1Kb] nauis qua Oceanum transiret [5 1Kb] exspectantem: quem elegerant abbatem [6 1Kb] nuntiant: Deo gratias, respondit, electionem confirmat, et [7 1Kb] commendatoriam ab eo epistolam apostolico pape [a 1Kb] Gregorio deferendam suscepit; cuius memorie causa, [8 1Kb] putauimus etiam in hoc opere uersus aliquot esse ponendos.

Domino in Domino dominorum dilectissimo, terque  beatissimo pape Gregorio, Huetberctus humilis seruus uester, abbas cenobii beatissimi apostolorum principis Petri in Saxonia, perpetuam in Domino salutem. Gratias agere non cesso dispensationi superni examinis, una cum sanctis fratribus qui mecum in his locis ad inueniendam requiem animabus suis suauissimum Christi iugum portare desiderant, quod te nostris temporibus tam glorificum electionis uas regimini totius Ecclesie preficere dignatus est, quatenus per hoc quo ipse impleris lumen ueritatis et fidei, etiam minores quosque affatim iubare sue pietatis aspergeret. Commendamus autem tue sancte benignitati, dilectissime in Christo pater et domine, uenerabiles Patris nostri dilectissimi canos, Ceolfridi uidelicet abbatis, ac nutritoris tutorisque nostre  spiritualis in monastica quiete libertatis et pacis. Et primum quidem gratias agimus sancte et indiuidue Trinitati, quod ipse, etsi non sine maximo nostro dolore, gemitu, luctu, ac prosecutione lacrymarum a nobis abiit; ad sue tamen diu desiderate quietis gaudia sancta peruenit: dum ea que iuuenem se adiisse, uidisse atque adorasse semper recordans exsultabat, etiam senio defessus, beatorum apostolorum deuotus limina repetiit. Et post longos amplius XL annorum labores curasque continuas, quibus monasteriis regendis abbatis iure prefuit, incomparabili uirtutis amore quasi nuper ad conuersationem uite celestis accitus, ultima confectus etate, et prope iam moriturus, rursus incipit peregrinari pro Christo, quo liberius prisca sollicitudinum secularium spineta  camino spirituali feruens compunctionis ignis absumat. Deinde etiam uestre Paternitati supplicamus, ut quod nos facere non meruimus, uos erga illum ultime pietatis seduli munus expleatis: pro certo scientes quia etsi uos corpus habetis ipsius, et nos tamen et uos Deo deuotum eius spiritum siue in corpore manentem, siue carneis uinculis absolutum, magnum pro nostris excessibus apud supernam pietatem intercessorem habemus et patronum. Et cetera, que epistole sequentia continent.

Reuerso autem domum Huetbercto, aduocatur episcopus Acca, et solita illum [b 1Kb] in abbatis officium benedictione confirmat. [9 1Kb] Qui inter innumera monasterii iura que iuuenili sagax solertia recuperabat, hoc inprimis omnibus delectabile et gratificum  fecit: sustulit ossa Easteruini abbatis, que in porticu ingressus ecclesie beati apostoli Petri erant posita; necnon et ossa Sigfridi abbatis ac magistri quondam sui, que foris sacrarium ad meridiem fuerant condita, et utraque in una theca sed medio pariete diuisa recludens, intus in eadem ecclesia iuxta corpus beati Patris Benedicti [c 1Kb] composuit. Fecit autem hec die natalis Sigfridi, id est, undecimo Kalendarum Septembrium, quo etiam die contigit mira Dei prouidentia, ut uenerandus Christi famulus Witmer, cuius supra meminimus, excederet, et in loco ubi predicti abbates prius sepulti fuerant, ipse qui eorum imitator fuerat, conderetur.

Christi uero famulus Ceolfridus, [d 1Kb] ut supradictum  est, ad limina beatorum apostolorum tendens, priusquam illo peruenisset, tactus infirmitate diem clausit ultimum. Perueniens namque [a 1Kb] Lingonas circa horam diei tertiam, decima ipsius diei hora migrauit ad Dominum, et crastino in ecclesia beatorum Geminorum martyrum honorifice sepultus est, non solum Anglis genere qui plusquam octoginta numero in eius fuerant comitatu, sed et illius loci accolis pro retardato tam reuerendi senis desiderio, in lacrymas luctusque solutis. Neque enim facile quisquam lacrymas tenere potuit, uidens comites ipsius partim patre amisso ceptum iter agere; partim mutata intentione qua Romam ire desiderarant, domum magis, qua hunc sepultum nuntiarent, reuerti; partim ad tumbam defuncti inter eos quorum nec linguam  nouerant, pro in exstinguibili Patris affectu residere.

Erat autem quando obiit annorum septuaginta quatuor, presbyterii gradu functus annis quadraginta septem, abbatis officium ministrans annis triginta quinque, uel potius annis [b 1Kb] quadraginta [1 1Kb] tribus, quia scilicet a primo tempore quo [c 1Kb] Benedictus in honore beatissimi apostolorum principis suum cepit condere monasterium, ipse illi comes indiuiduus, cooperator et doctor regularis et monastice institutionis aderat. Cui ne prisci morem rigoris, uel etatis, uel infirmitatis, uel itineris unquam minueret occasio; ex die quo de monasterio suo profectus  abiit usque ad diem quo defunctus est, id est, a pridie Nonas Iunias usque ad septimum Kalendarum Octobrium diem, per dies CXIu, exceptis canonicis orationum horis, quotidie bis Psalterium ex ordine decantare curauit; [2 1Kb] etiam cum ad hoc per infirmitatem deueniret, ut equitare non ualens feretro caballario ueheretur, quotidie missa cantata salutaris hostie Deo munus offerret, excepto uno, quo Oceanum nauigabat, et tribus ante exitum diebus.

Obiit autem [d 1Kb] septimo Kalendarum Octobrium die, anno ab incarnatione Domini septingentesimo sexto decimo, feria sexta, post horam nonam, in pratis memorate ciuitatis: sepultus in crastinum ad austrum eiusdem ciuitatis milliario primo in monasterio  [e 1Kb] Geminorum astante ac psalmos resonante exercitu non paruo tam Anglorum qui cum eo aduenerant, quam monasterii eiusdem uel ciuitatis incolarum. Sunt autem Gemini martyres in quorum monasterio et ecclesia conditus est, [f 1Kb] Speusippus, Eleusippus, Meleusippus, qui uno partu matris editi, eadem Ecclesie fide renati, simul cum auia sua Leonilla, dignam loco illi sui martyrii reliquere memoriam, qui piam etiam nobis indignis et nostro parenti opem sue intercessionis et protectionis impendant.



uITA PROSAICA SANCTI CUTHBERTI EPISCOPI LINDISFARNENSIS, Auctore uenerabili BEDA fere equali.
[Textus ex Smith, Historia Eccles. Angl.; note ex Mabillon. Acta SS. ord. S. Bened. et Smith.]





OBSERuATIONES PRAEuIAE MABILLONII.

1. Binam damus S. Cuthberti seu Cuberhti uitam, aliam soluta, aliam stricta oratione [a 1Kb] a Beda scriptam, prout ipse tum in utriusque uite Prefatione, tum in lib. Iu Hist., cap. 28, tum denique in Indice Operum suorum testatur. Prosaicam, utpote magis integram  et accuratius conditam et comprobatam, preferimus metrice, que tamen prior scripta est. Tertiam Cuthberti uitam anno circa 700 quatuor libris edidit monachus Lindisfarnensis anonymus Cuthberti equalis, grauis quidem auctor; uulgaruntque primi in suo Martio socii Bollandiani: nos singularia duntaxat excerpentes, in notulas referemus. Preter  hos auctores, Turgottus, primum quidem Prior monasterii Dunelmensis ord. S. Bened., dein Sanct-Andreanus in Scotia episcopus, sub finem seculi XI gesta S. Cuthberti retulit in Historiam suam Dunelmensem, quam Simeon monachus itidem Dunelmensis ac preceptor paulo post in libros quatuor et in capitula distinxit, eamque suo nomine inscripsit: at Ioannes Seldenus in Prefatione ad editionem Scriptorum decem Historie Anglicane genuino uindicauit auctori.

2. S. Cuthberti memoria celebratur in antiquis Bede, Usuardi, Wandalberti, Adonis, Hrabani et Notkeri Martyrologiis: nec solum Northumbrie regnum, sed uniuersam Britanniam insulam, adeoque omnem Ecclesiam suo splendore illustrauit. Huc spectat id quod Alcuinus in Epigrammate 178 canit III hunc modum:

Magnus et ipse Pater, presul pastorque, sacerdos
   Cudbertus, uestre iam decus Ecclesie;
Quanta piis precibus Domino donante peregit,
    Non opus est nostris dicere uersiculis:
Dum prius heroicis preclarus Beda magister
   uersibus explicuit indita gesta Patris.
Laudibus ac celebrat quem tota Britannia crebris,
   Et precibus cogitat se auxiliare piis.
Hinc festus eius dies non tantum in Britannie Ecclesiis antiquitus celeberrimus fuit, uerum etiam in aliis regnis ac prouinciis, maxime in Gallia XIII Kalend. Aprilis. Quippe in libro Sacramentorum, iussu Ratoldi abbatis Corbeiensis ante annum 980 scripto, habetur peculiare S. Cuthberti officium, prefatio propria, et benedictio episcopalis, que solemnioribus duntaxat diebus adhiberi solebat. In Collecta seu Oratione prima S. Cuthbertus martyr appellatur. Sanctus et gloriosus Cutberhtus martyr mirabilis atque potens anachorita, cuius in opere gaudet Dominus, intercessor optimus et fortissimus protector, in Deo memento nostri semper in conspectu Domini, presta hic auxilium et in eterna secula.  Deinde sequuntur Oratio super oblata et Prefatio, postremo Benedictio, quam hic commemorare iuuat. Domine, Deus omnium gratiarum, respicere dignare omnem hunc populum tuum, qui in honore tuo diuinis famulatur obsequiis, et quidquid sancto martyri tuo Cutberhto hodierna die profuit ad beatitudinem, prosit huic Ecclesie ad exemplum. Amen. Ut ipso intercedente sit in eis fides recta, imitabilis forma casta sobrietas, hospitalis caritas: spiritualis prudentia, alta sapientia; mens humilis, uita sublimis. Amen. Ut cum ante tremendum iudicii diem in conspectu tuo astiterint, non damnandam, sed mitem ex ore tuo audiant absolutionis sententiam. Quod ipse prestare dignetur, etc. Quibus in locis martyris nomen in stricta significatione pro confessore usurpatur.

3. Cuthbertus adolescens in Mailros Cenobio ad Tinidim seu Tuuedam, regni Berniciorum, nunc hodierne Scotie fluuium in Marchia seu Mersia, monachum induit anno 651, ibique conuersatus est ad annum usque 664 prepositi aliquandiu gerens officium:  quod postea in Lindisfarne insula exercuit ad annum 676 quo in Farne eremiticam uitam exegit ad annum electionis sue in episcopum 684. Lindisfarnensis locus, quem Insulam sacram, Anglice Holy-Iland ob sanctorum monachorum habitationem uocant, accedente ac recedente rheumate, inquit Beda lib. III Hist., cap. 3, bis quotidie instar insule, maris circumluitur undis, et bis renudato littore contiguus terre redditur. Lindisfarne dicitur a Lindo fluuio, cui ab ora Northumbrie obiecta est, excurrente in mare, qui duorum pedum habens latitudinem nonnisi cum recesserit mare uideri potest, ut refert Turgottus in lib. II Hist. Dunelm., cap. 5. Hinc ad septimum milliare Euro-Austrum uersus Farne insula conspicitur, altissimo Oceano inclusa. Hic S. Cuthbertus diem supremum absoluit, illic sepulturam consecutus est.

4. Quam regulam tenuerit Cuthbertus, paucis inquirendum.  Socii Bollandiani innuere uidentur, S. Columbe abbatis Hiiensis regulam in monasteriis a Cuthberto lustratis tum obseruatam fuisse: quod an ita sit, ex subiectis argumentis lector diiudicet. Columba abbas Scotus quoad coronam et Pascha Scotorum instituta sectabatur. Hec autem dissonantia Paschalis obseruantie, inquit Beda lib. III, cap. 25, uiuente Aidano patienter ab omnibus tolerabatur. Defuncto Finano qui post illum fuit, cum Colmanus in episcopatu succederet et ipse missus a Scotia, grauior de obseruatione Pasche, necnon et de aliis ecclesiastice uite disciplinis controuersia nata est. In monasterio Streaneshalch, cui tunc Hilda abbatissa prefuit, synodus facta est anno 664 eodem auctore cap. inseq. Finito conflictu Colman uidens spretam suam doctrinam sectamque esse despectam, assumptis his qui se sequi uoluerunt, id est qui Pascha catholicum et tonsuram corone recipere nolebant, Scotiam  regressus est. Fratribus qui in Lindisfarnensi Ecclesia Scotis abeuntibus remanere maluerunt,  prepositus est abbatis iure uir reuerendissimus ac mansuetissimus Eata, qui erat abbas in monasterio quod uocatur Mailros: quod aiunt Colmanum abiturum petiisse et impetrasse a rege Oswio, eo quod esset idem Eata unus de duodecim pueris Aidani, quos primo episcopatus sui tempore de natione Anglorum erudiendos in Christo accepit. Eata Cuthberto tonsuram habitumque monasticum impertiuit; tonsuram, inquam, non Scoticam, sed Petri in modum corone spinee caput Christi cingentis, teste anonymo monacho Lindisfarnensi. Bollandi continuatores suspicantur, anonymi textum hoc loco interpolatum esse. Coniecture fauere uidetur Bede modo citati auctoritas, ex qua inferendum uidetur, Scoticos usus in cenobiis Maiirosensi et Lindisfarnensi ad annum usque 654, quo celebrata est synodus, retentos fuisse. Porro Cuthbertus anno 651 in Mailrosensi tonsuram acceperat. uerum Eata abbas, Colmani licet discipulos, poterat, utpote Anglus, iam abdicasse  Scoticos mores, et ad Romanos concessisse. Ut sit, saltem certum est, Cuthbertum post synodum prelaudatam Romane parti ac Benedictine regule adhesisse. Certe, Beda testante in uite prosaice cap. 39, Cuthbertus morti proximus discipulos admonuisse fertur, ut cum illis qui ab unitate catholice pacis uel Pascha non suo tempore celebrando, uel peruerse uiuendo aberrant, nulla ipsis esset communio. Et Anonymus in lib. III: uiuens quoque ibi, inquit  secundum sanctam Scripturam, contemplatiuam uitam in actuali agens, et nobis regularem uitam primum componens constituit, quam usque hodie cum regula Benedicti obseruamus. Scribebat porro anonymus Alfrido rege pacifice tum regnante, ex lib. III, num. 6, proinde ante annum 705, quo rex ipse decessit. Iam ergo ante annum 700 regula S. Benedicti a monachis Lindisfarnensibus seruabatur: imo uiuente ipso Cuthberto. Meridianam enim quietem Cuthberto preposito actitabant monachi illi, haud dubie ex prescripto Benedictine  regule in cap. 48: Post Sextam surgentes a mensa pausent in lectis suis. Et prepositi officium quod Boisilus ac Cuthbertus sub abbate exercuerunt ex eiusdem regule decreto in cap. 65 profectum uidetur. Non enim facile reperias prepositum cum abbate in eodem monasterio, preterquam in illis monasteriis que Benedictinis institutis addicta erant. Denique Wilfridus, eximius regule Benedictine propagator, consentientibus etiam aduersariis, postquam Scotos in predicta synodo reuicit, et ex Northumbria ui ueritatis effugauit, sine dubio desertis Scotorum cenobiis regulam S. Benedicti imposuit. Quanquam non dubitamus, decreta quedam seu statuta, preter regulam S. Benedicti monachis Lindisfarnensibus prescripta fuisse.

5. In nullam pene ecclesiarum, ait Turgottus in lib. II, cap. 17, quas confessor beatus siue ante siue in tempore fuge uel post, sui sacri corporis presentia  illustrauit, ulla usque hodie feminis esse constat intrandi licentia. Causam ab auctore ibidem assignatam infra ad cap. 10 adnotabimus. Omnibus ergo et uiris et feminis consentientibus, omne suis et in presenti et post futuris temporibus muliebre interdixit consortium, earumque ab ecclesie sue ingressu penitus amouit introitum. Unde in insula sedis episcopalis eius facta ecclesia, que lingua indigenarum Grenechiche, id est uiridis ecclesia appellatur, eo quod in campi uirentis planitie sita sit, iussit ut illo missas et  uerbum Dei auditure mulieres conuenirent, ne propius ecclesie in qua ipse cum monachis conuersabatur unquam accederent. Que consuetudo usque hodie diligenter obseruatur, in tantum ut nisi metus hostilis uel concrematio loci compellat, nec in cemeteria quidem ipsarum ecclesiarum, ubi ad tempus corpus eius requieuerat, mulieribus introire liceat. Hec latius in libro Mirac. S. Cuthberti, cap. 8 et seqq., seculo Iu Bened. referenda.





[uITA S. CUTHBERTI.]



Prefatio, AD EADFRIDUM LINDISFARNENSEM EPISCOPUM.

 Domino sancto ac beatissimo Patri [1 1Kb] [a 1Kb] Eadfrido episcopo, sed et omni congregationi fratrum, qui in Lindisfarnensi insula Christo deseruiunt, Beda [2 1Kb] fidelis uester conseruus, salutem.

Quia iussistis, dilectissimi, [3 1Kb] ut in libro quem de uita beate memorie Patris nostri Cudbercti uestro rogatu composui, prefationem aliquam iuxta morem in fronte prefigerem, per quam legentibus uniuersis et uestre desiderium uoluntatis et obeditionis nostre pariter assensio fraterna claresceret, placuit in capite prefationis et uobis qui nostis ad memoriam reuocare, et eis qui ignorant hec forte legentibus notum facere, quia nec sine certissima exquisitione rerum gestarum aliquid de tanto uiro scribere, nec tandem ea que scripseram, sine [4 1Kb] subtilissima examinatione  testium indubiorum passim transcribenda quibusdam dare presumpsi. Quin potius primo diligenter exordium, progressum et terminum gloriosissime conuersationis ac uite illius ab his qui nouerant inuestigans, quorum etiam nomina in ipso libro aliquoties ob indicium certum cognite ueritatis apponenda iudicaui, sic demum ad schedulas manum mittere incipio. At digesto opusculo, sed adhuc retento in schedulis, frequenter et reuerentissimo fratri nostro [b 1Kb] Herefrido presbytero huc aduentanti, et aliis qui diutius cum uiro Dei conuersati uitam illius optime nouerant, que scripsi legenda atque ex tempore retractanda prestiti, ac nonnulla ad arbitrium eorum, prout uidebantur, sedulus emendaui sicque omnibus scrupulorum ambagibus ad purum ablatis,  certam ueritatis indaginem simplicibus explicitam sermonibus commendare membranulis, atque ad  uestre quoque fraternitatis presentiam asportare curaui, quatenus uestre auctoritatis iudicio uel [5 1Kb] emendarentur, uel probarentur uera esse que scripta sunt. Quod cum Domino [6 1Kb] iuuante patrarem, et coram senioribus ac doctoribus uestre congregationis libellus biduo legeretur, ac solertissime per singula ad uestrum pensaretur examen: nullus omnimodis inuentus est sermo qui mutari debuisset, sed cuncta que scripta erant communi consilio decernebantur [7 1Kb] absque ulla dubietate legenda, et his qui religionis studio uellent ad transcribendum esse tradenda. Sed et alia multa nec [8 1Kb] minora his que scripsimus, presentibus nobis adinuicem conferentes, de uita et uirtutibus beati uiri superintulistis, que prorsus [9 1Kb] memorie digna uidebantur, si non  deliberato ac perfecto operi noua interserere uel superadiicere minus congruum atque indecorum esse constaret.

Dehinc admonendam uestre almitatis [c 1Kb] coronam ratus sum, ut sicut ipse munus obedientie mee, quod iubere estis dignati, promptus soluere non distuli, ita uos quoque ad reddendum mihi uestre intercessionis premium pigri non sitis, sed cum eumdem [10 1Kb] libellum relegentes pia sanctissimi Patris memoria uestros animos ad desideria regni celestis ardentius attollitis, pro mea quoque paruitate memineritis diuinam exorare clementiam, quatenus et nunc pura mente desiderare, et in futuro perfecta beatitudine merear uidere bona Domini in terra uiuentium; sed et me defuncto pro redemptione anime  mee [11 1Kb] quasi familiaris et uernaculi uestri orare, et missas facere, et nomen meum inter uestra scribere  dignemini. [1 1Kb] Nam et tu, sanctissime antistes, hoc te mihi promisisse iam retines, in cuius etiam testimonium future conscriptionis religioso fratri uestro [a 1Kb] Gudfrido mansionario precepisti, ut in albo uestre sancte congregationis meum nunc quoque nomen apponeret. Sciat autem sanctitas uestra quia uitam eiusdem Deo dilecti Patris nostri, quam uobis prosa editam dedi aliquanto quidem breuius, sed eodem tamen ordine, rogantibus quibusdam e nostris fratribus  heroicis dudum uersibus edidi; quos si uos habere delectat, a nobis exemplar accipere potestis, in cuius operis prefatione promisi me alias de uita et miraculis eius latius esse scripturum, quam uidelicet promissionem in presenti opusculo, [2 1Kb] prout Dominus dederit, adimplere satago. [3 1Kb] Orante ergo me pro uobis beatitudinem uestram Dominus omnipotens [4 1Kb] custodire dignetur incolumem, dilectissimi fratres, et domini mei. Amen.



SANCTI CUTHBERTI. LINDISFARNENSIS EPISCOPI, LIBER DE uITA ET MIRACULIS.



CAPUT PRIMUM.---Quomodo puer Dei Cudberctus per infantem sit predicto [1 1Kb] episcopatui admonitus.


Principium nobis scribendi de uita beati Cudbercti Ieremias propheta consecrat, qui anachoretice perfectionis statum glorificans ait: Bonum est uiro cum portauerit iugum ab adolescentia sua; sedebit solitarius et tacebit, quia leuabit se super se. Huius namque boni dulcedine accensus uir Domini Cudberctus, ab ineunte adolescentia iugo monachice institutionis collum [2 1Kb] subdidit; et ubi opportunitas iuuit, arrepta etiam conuersatione anachoretica, non pauco tempore solitarius sedere, atque ob suauitatem diuine contemplationis ab humanis tacere delectabatur alloquiis. Sed ut hec in maiore etate posset, superna illum gratia [3 1Kb] ad uiam ueritatis paulatim a primis iam  pueritie incitauerat [a 1Kb] annis, siquidem usque ad octauum etatis annum, qui post infantiam pueritie primus est, solis paruulorum ludis et lasciuie mentem dare nouerat, ita ut illud beati Samuelis tunc de ipso posset testimonium dici: Porro Cudberctus necdum sciebat Dominum, neque reuelatus fuerat ei sermo Domini. Quod in preconium laudis dictum est pueritie  illius, qui etate maior perfecte iam cogniturus erat Dominum, ac sermonem Domini reuelata cordis aure percepturus. Oblectabatur ergo, ut diximus, iocis et uagitibus, et iuxta quod etatis ordo poscebat, paruulorum conuenticulis interesse cupiebat, ludentibus colludere desiderabat: et quia agilis natura atque acutus erat ingenio, contendentibus ludo sepius preualere consueuerat, adeo ut fessis nonnunquam ceteris, ille indefessus adhuc, [4 1Kb] si qui ultra secum uellent certare, quasi uictor letabundus inquireret. Siue enim saltu, siue cursu, siue luctatu, seu quolibet alio membrorum sinuamine se exercerent, ille omnes equeuos et nonnullos etiam maiores a se gloriabatur esse superatos. Cum enim esset paruulus, ut paruulus sapiebat, ut paruulus cogitabat; qui postmodum  factus uir, plenissime ea que paruuli erant deposuit.

Et quidem diuina dispensatio primitus elationem animi puerilis [5 1Kb] digno pedagogo compescere dignata est. Nam sicut beate memorie [b 1Kb] Trumuine episcopus ab ipso Cudbercto sibi dictum perhibebat, dum quadam die solito luctamini in campo quodam non modica  puerorum turba insisteret, interesset et ipse, et sicut ludentium leuitas solet, contra congruum nature statum uariis flexibus membra plerique sinuarent, repente unus de paruulis, triennis ferme, ut uidebatur, accurrit ad eum, et quasi senili constantia cepit hortari, ne iocis et otio indulgeret, sed stabilitati potius mentem simul et membra subiugaret. Quo monita spernente, luget ille corruens in terram, et faciem lacrymis rigans. Accurrunt consolaturi ceteri, sed ille perstat in fletibus. Interrogant quid haberet repentinum, unde tantis afficeretur lamentis. At ille tandem exclamans, consolanti se Cudbercto: Quid, inquit, hec, sanctissime antistes et presbyter Cudbercte, et nature et gradui tuo contraria geris? Ludere te inter paruulos non decet,  quem Dominus etiam maioribus natu magistrum uirtutis consecrauit. Audiens hec bone indolis puer, fixa intentione suscepit, mestumque infantem piis demulcens blanditiis, relicta continuo ludendi uanitate, domum rediit, ac stabilior iam ex illo tempore animoque adolescentior existere cepit; illo nimirum Spiritu interius eius precordia docente, qui per os infantis extrinsecus eius auribus insonuit. Nec mirandum cuiquam paruuli lasciuiam per paruulum potuisse Domino agente cohiberi, qui ad prohibendam Prophete [1 1Kb] insipientiam in ore subiugalis muti rationabilia uerba, cum uoluit, edidit, in cuius laude ueraciter dictum est: Quia ex ore infantium et lactentium perfecisti laudem.



CAP. II. Quomodo genu dolente claudus effectus sit, et angelo [2 1Kb] medicante sanatus.


uerum quia omni habenti dabitur et abundabit, id est, habenti propositum amoremque uirtutum, harum copia superno munere donabitur, quoniam puer Domini Cudberctus [3 1Kb] que per hominem accepit hortamenta, sedulo corde retinebat, etiam angelico uisu et affatu confortari promeruit. Nam subito dolore genu correptum illius acri cepit tumore grossescere. ita ut neruis in poplite contractis pedem primo a terra suspensum claudicans portaret, dehinc ingrauescente molestia omni priuaretur incessu. Qui die quadam deportatus foras a ministris atque sub diuo recumbens, uidit repente uenientem de longe equitem albis indutum uestimentis et honorabilem uultu, sed et equum [4 1Kb] cui sedebat incomparandi decoris.  Qui cum adueniens mansueto illum salutaret alloquio, addidit quasi per iocum inquirere, si aliquod tali hospiti prebere uellet obsequium. At ille: Iam, inquit, promptissime cuperem tuis astare deuotus obsequiis, si non, exigentibus culpis, huius languoris  compede retinerer. Diu namque est quod molestia genu tumentis oppressus, nulla cuiuslibet medicorum industria possum sanari. Qui desiliens equo ac genu languidum diligentius considerans: Coque, inquit, triticeam in lacte farinam, et hac confectione calida tumorem superungue, et sanaberis. Et his dictis ascendens equum abiit. Ille iussis obtemperans post dies paucos sanatus est, agnouitque angelum fuisse qui hec sibi monita dedisset, mittente illo qui quondam Raphelem archangelum ad sanandos Tobie uisus destinare dignatus est. Quod si cui uidetur incredibile angelum in equo apparuisse, legat historiam Machabeorum, in qua angeli in equis, et ad Iude Machabei et ad ipsius templi defensionem aduenisse memorantur.



CAP. III. Quomodo uentis oratione mutatis, rates [5 1Kb] Oceano delapsas reuocauit ad littus.


Ab hoc autem tempore deuotus Domino puer, sicut ipse postea familiaribus suis attestari solebat, sepe in angustiis se uallantibus orans ad Dominum, angelica meruit opitulatione defendi, necnon etiam pro aliis in periculo constitutis, [6 1Kb] quia benigna pietate supplicabat exaudiebatur ab illo qui clamantem pauperem exaudire et ex omnibus tribulationibus eius consueuit eripere. Est denique monasterium non longe ab ostio [a 1Kb] Tini fluminis ad Meridiem situm, tunc quidem uirorum, nunc autem mutato ut solet per tempora rerum statu, uirginum Christo seruientium nobili examine pollens. Qui, uidelicet, famuli  Christi dum ligna monasterii usibus apta, per memorati alueum fluminis de longe ratibus ueherent, iamque e regione eiusdem monasterii uehendo [7 1Kb] deuenirent, ac rates ad terram educere conarentur, ecce subito uentus ab occasu [8 1Kb] tempestiuus assurgens abripuit rates, atque ab ostio fluminis trahere cepit. Quod uidentes e monasterio fratres, [9 1Kb] emissis fluuio nauiculis eos qui in ratibus laborabant adiuuare nitebantur, sed ui fluminis ac uentorum uiolentia superati, nequaquam [10 1Kb] ualebant. Unde facta desperatione humani adiutorii fugerunt ad diuinum. Egressi namque de monasterio, et labentibus in Oceanum ratibus collecti in [11 1Kb] proxima obice flectebant genua, supplicantes Domino pro his quos in tantum mortis discrimen iamiamque irruere cernebant. Sed prouisione diuina quamuis diu precantium uota sunt dilata, ut,  uidelicet, quanta esset in Cudbercto uirtus precandi patesceret. Stabat enim in altera amnis ripa uulgaris turba non modica, in qua stabat et ipse. Que cum aspectantibus cum tristitia monachis raptas porro per mare cerneret rates, adeo ut quasi quinque aues  paruule, [1 1Kb] quinque enim rates undis insidentes apparerent, cepit irridere uitam conuersationis eorum, quasi merito talia paterentur, qui communia mortalium iura spernentes, noua et ignota darent statuta uiuendi. Prohibuit Cudberctus probra deridentium: Quid agitis, inquiens, fratres, maledicentes his quos in lethum iam trahi uidetis? nonne melius esset et humanius Dominum pro eorum salute [2 1Kb] precari quam de illorum gaudere periculis? At illi rustico, et animo et ore stomachantes aduersus eum: Nullus, inquiunt, hominum pro eis roget, nullius eorum misereatur Deus, et qui ueteres culturas hominibus tulere, et [3 1Kb] noue qualiter obseruari debeant nemo nouit. Quo accepto responso, ipse oraturus Dominum genua flexit, caput in terram declinauit, statimque  retorta uis uentorum, rates cum his qui ducebant gaudentibus integras ad terram eiecit, et iuxta ipsum monasterium in loco opportuno deposuit. uidentes autem rustici erubuerunt de sua infidelitate, fidem uero uenerabilis Cudbercti [4 1Kb] et tunc laude digna predicabant, et deinceps predicare nullatenus cessabant. Adeo ut frater quidam nostri monasterii probatissimus, cuius ipse hec relatione didici, sese hec ab uno ipsorum rustice simplicitatis uiro, et simulandi prorsus ignaro coram multis sepe assistentibus audisse narrauerit.



CAP. Iu. Quomodo cum pastoribus positus animam sancti [5 1Kb] Aldani episcopi ad celum ferri ab angelis aspexerit.

At ubi gubernatrix uite fidelium gratia Christi  uoluit famulum suum arctioris propositi subire uirtutem, altioris premii gloriam promereri, contigit eum [6 1Kb] remotis [a 1Kb] in montibus commissorum sibi pecorum agere custodiam. Qui dum nocte quadam, dormientibus sociis, ipse iuxta morem peruigil in oratione duraret, uidit subito fusum de celo lumen medias longe noctis interrupisse tenebras. In quo celestium choros agminum terram petisse, nec mora, [7 1Kb] sumpta secum anima caritatis eximie, celestem rediisse ad patriam. Compunctus est multum hoc uisu Deo dilectus adolescens, ad subeundam gratiam exercitii spiritalis, ac promerende inter magnificos uiros uite felicitatisque perennis confestim Deo laudes, gratiarumque  referens actiones, sed et socios ad laudandum Dominum fraterna exhortatione prouocans: Heu, miseri, inquit, qui somno et inertie dediti, non meremur semper uigilantium ministrorum Christi cernere lucem. En ipse cum modico noctis tempore peruigil orarem tanta Dei magnalia conspexi. Aperta est ianua celi, et [8 1Kb] inductus illuc angelico comitatu spiritus cuiusdam sancti, qui nunc nobis in infima caligine uersantibus, superne mansionis gloriam ac regem illius Christum perpetuo beatus intuetur. Et quidem hunc uel episcopum quemlibet sanctum, uel eximium de fidelium numero uirum fuisse existimo, quem tante splendore lucis, tot ducentium choris angelorum celis allatum uidi. Hec dicens uir Domini Cuthbertus, non parum corda pastorum  ad reuerentiam diuine laudationis accendit. Agnouitque mane facto antistitem Lindisfarnensis Ecclesie Aidanum, magne utique uirtutis uirum, per id temporis quo uiderat raptum de corpore celestia regna petisse, ac [b 1Kb] statim commendans suis pecora que pascebat dominis, monasterium petere decreuit.



CAP. u. Quomodo iter faciens cibos Domino procurante percepit.

Cumque nouum uite continentioris ingressum sedulo iam corde meditaretur, adfuit gratia superna que animum eius [9 1Kb] arctius suo in proposito firmaret ac manifestis edoceret indiciis, quia querentibus regnum Dei et iustitiam eius, et ea que ad uictum corporis pertinent beneficio diuine promissionis adiiciuntur. Quadam namque die dum iter solus  ageret, diuertit hora tertia in uillam quam eminus positam forte reperit. Intrauitque domum cuiusdam religiose matris familias, paululum ibidem quiescere desiderans, et iumento potius cui [10 1Kb] sedebat, quam sibi alimentum poscere curans; erat enim tempus incipientis brume. Suscepit ergo eum mulier benigne, rogauitque sollicite ut prandium parare atque illum reficere liceret. Negauit uir Domini: Non possum, inquiens, adhuc manducare, quia dies ieiunii est, erat namque sexta Sabbati qua plerique fidelium ob reuerentiam Dominice passionis usque ad nonam [c 1Kb] horam solent protelare ieiunium. Perstitit in rogando mulier, hospitalitatis studio  deuota. [1 1Kb] Ecce, inquit, in itinere quo uadis, nullum uiculum, nulla hominum habitacula reperies; et quidem longum restat iter, neque ante solis occubitum ualet consummari. Unde precor antequam egrediaris accipias cibos, ne tota die ieiunium sustinere, uel etiam procrastinare cogaris. At ille, quamuis multum rogante femina, rogantis instantiam religionis amore deuincens, ieiunus diem duxit ad uesperum.

Cumque instante iam uespera cerneret se [a 1Kb] iter quod proposuerat eodem die non posse finire, neque ulla in proximo hominum hospitia ubi manere posset adesse, ecce subito iter faciens uidit iuxta pastorum tuguria, que estate infirmiter posita tunc iam deserta patebant. Huc propter manendum ingrediens,  equum in quo uenerat alligauit ad parietem, collectumque feni fasciculum quem tecto uentus abstulerat edendum illi apposuit. Ipse orando horam ducere cepit. At subito [2 1Kb] inter psalmodiam uidit equum elato sursum capite tecta case carpentem ore, iosumque trahentem, atque inter cadentia fena tecti inuolutum pariter decidere linteum; uolensque dignoscere certius quid esset, finita oratione accessit, et inuenit inuolutum linteo dimidium panis calidi et carnem, que ad unam sibi refectionem sufficere possent, laudemque decantans beneficiis celestibus: Deo, inquit, [3 1Kb] gratias ago, qui et mihi pro amore esui [F. eius] ieiunanti, et meo comiti cenam preuidere dignatus est. Diuisit ergo fragmen panis quod inuenit, partemque eius dimidiam equo dedit, reliquam  suo esui reseruauit, atque ex illo iam die promptior factus est ad ieiunandum, [4 1Kb] quia nimirum intellexit eius dono sibi refectionem procuratam in solitudine, qui quondam Eliam solitarium quia nullus hominum aderat qui ministraret, [5 1Kb] eiusdemmodi cibo per uolucres non pauco tempore pauit; cuius oculi super timentes eum, sperantes autem in misericordia eius, ut eripiat a morte animas eorum, et alat eos in fame. Hec mihi religiosus nostri monasterii quod est ad ostium uiuri fluminis [6 1Kb] presbyter de nomine Inguald, qui nunc longe gratia senectutis, magis corde mundo  celestia quam terrena carnalibus contemplatur aspectibus,  ab ipso Cudbercto iam tunc episcopo se audisse perhibuit [b 1Kb] .



CAP. uI. [7 1Kb] Quod ei testimonium uenienti ad monasterium Boisil uir sanctus in spiritu prophetauerit.

Interea uenerabilis Domini seruus relictis seculi rebus monasterialem properat subire disciplinam, utpote celesti uisione ad appetenda perpetue gaudia beatitudinis incitatus, ad tolerandam pro Domino esuriem sitimque temporalem epulis inuitatus celestibus. Et quidem Lindisfarnensem Ecclesiam multos habere sanctos uiros quorum doctrina et exemplis instrui posset nouerat, sed fama preuentus Boisili sublimium uirtutum monachi et sacerdotis [c 1Kb] Mailros petere maluit. Casuque contigit ut cum illo proueniens equo desiluisset, ingressurusque ad orandum  ecclesiam, ipsum pariter equum, et hastam quam tenuerat manu ministro dedisset, necdum enim habitum deposuerat secularem, Boisilus ipse pre foribus monasterii consistens, prior illum uideret. Preuidens in spiritu quantus conuersatione esset futurus quem cernebat, hoc unum dixit astantibus: Ecce seruus Dei, imitatus illum qui uenientem ad se [8 1Kb] Nathanel intuitus, Ecce, inquit, [9 1Kb] uir Isrelita, in quo dolus non est; sicut religiosus ac ueteranus Dei famulus, et presbyter [d 1Kb] Sigfridus solet attestari, qui eidem Boisilo hec dicenti inter alios adstabat, tunc in ipso monasterio adolescens primis adhuc monachice uite rudimentis institutus, nunc in nostro, id est Gyruensi monasterio perfectum in Christo agens uirum, et inter egra spiritus extremi suspiria letum uite alterius  sitiens introitum. Nec plura loquens Boisilus peruenientem mox ad se Cudberctum benigne suscepit, causamque sui itineris exponentem, quia uidelicet monasterium seculo pretulerit, [10 1Kb] benignus secum retinuit. Erat enim prepositus eiusdem monasterii.

Et post dies paucos adueniente uiro beate recordationis Eata, tunc presbytero et abbate monasterii ipsius, postea Lindisfarnensis Ecclesie, simul et eiusdem loci antistite, indicauit ei de Cudbercto, et quia boni propositi animum gereret exposuit, obtinuitque apud eum ut accepta tonsura [e 1Kb] fratrum consortio  iungeretur. [11 1Kb] Quod ingressus monasterium  confestim equalem ceteris fratribus uite regularis obseruantiam tenere, uel etiam arctioris discipline studiis supergredi curabat, legendi uidelicet, operandi, uigilandi, atque orandi solertior. Sed et iuxta exemplum Samsonis fortissimi quondam Nazarei, ab omni quod inebriare potest sedulus abstinebat: non autem tantam escarum ualebat subire continentiam, ne necessariis minus idoneus efficeretur operibus. Erat enim robustus corpore et integer uiribus, et ad quecunque uolebat aptus exercitia laboris.



CAP. uII. Quomodo, angelum hospitio suscipiens, dum panem querit ministrare terrenum, celesti ab eodem remunerari meruerit.

Cumque post aliquot annos regi Alchfrido placeret pro redemptione anime sue locum quemdam regni  sui, qui [a 1Kb] uocatur Inhyrpum ad construendum ibidem monasterium [1 1Kb] Eatan abbati [b 1Kb] donare, tollens idem abbas quosdam e fratribus secum, in quibus et Cudbertum, condidit ibi quod petebatur monasterium, atque eisdem quibus antea Mailros institutis discipline regularis imbuit. Ubi famulus Domini Cudberctus suscipiendorum officio prepositus hospitum, probande sue gratia deuotionis angelum Domini suo suscepisse fertur hospitio. [2 1Kb] Exiens etenim primo mane de interioribus monasterii edibus ad hospitum cellulam, inuenit inibi quemdam sedentem iuuenem, quem hominem estimans, solito mox humanitatis more suscepit. Nam lauandis manibus aquam dedit, pedes ipse abluit, linteo extersit, fouendos humiliter manibus suo in sinu composuit, atque ut horam diei  tertiam etiam cibo reficiendus exspectaret, rogauit, ne si ieiunus iret fame pariter et frigore lassaretur hiberno. Putabat namque hominem nocturno itinere simul et flatibus defessum niueis, illo requiescendi gratia diluculo deuertisse. Negauit ille, et se cito iturum, quia longius esset mansio ad quam properaret, respondit. At Cudberctus diu [3 1Kb] multum rogans, tandem adiuratione addita diuini nominis, ad manendum cegit; statimque ut expletis hore tertie [c 1Kb] precibus uescendi tempus aderat, apposuit mensam, sumendas obtulit escas, et Obsecro te, inquit, frater, reficias, dum rediens panem calidum affero: spero enim quia  iam [4 1Kb] cocti sunt modo. At ubi rediit, non inuenit hospitem quem edentem reliquerat; explorat uestigia [5 1Kb] quo iret, sed nulla uspiam cernit, [6 1Kb] recens autem niuis terram texerat, que facillime uiantis iter proderet, et quo declinaret, monstraret. Stupefactus ergo uir Domini, et secum querens de facto reposuit mensam in conclaui. Quod ingressus continuo obuiam habuit miri odoris fragrantiam. Circumspiciens autem unde esset orta tanta odoris suauitas, uidit iuxtapositos tres panes calidos insoliti candoris et gratie. Pauensque talia secum loquitur: Cerno quod angelus Dei erat quem suscepi, pascere, non pasci ueniens. En panes attulit [7 1Kb] quales terra gignere nequit. Nam et lilia candore, et rosas odore, et mella precellunt sapore. Unde constat quia non densa tellure orti, sed  de paradiso uoluptatis allati sunt. Nec mirum quod epulas in terris sumere respuerit humanas, qui [8 1Kb] eterno uite pane fruitur in celis. Itaque uir Domini de ostensa miraculi uirtute compunctus, maiorem ex eo uirtutum operibus curam impendebat. Crescentibus autem uirtutibus creuit et gratia celestis. Denique sepius ex eo tempore angelos uidere et alloqui, sed et esuriens cibis [9 1Kb] specialibus sibi a Domino preparatis meruit refici. Nam quia affabilis et iucundus moribus erat, plerumque dum ad exemplum uiuendi presentibus patrum precedentium gesta referret, etiam quid sibi doni spiritalis superna pietas contulerit humiliter interserere solebat. Et aliquando autem uelate quasi sub persona alterius id facere curabat. Quod tamen qui audiere, quia de seipso dixerit  intelligebant, iuxta exemplum Magistri [10 1Kb] gentium, qui modo aperte suas uirtutes replicat, modo sub pretextu alterius persone [11 1Kb] loquitur, Scio hominem in Christo, ante annos quatuordecim raptum usque ad tertium [12 1Kb] celum.



CAP. uIII. Quod saluato a languore [13 1Kb] Cudbercto Boisil moriturus [14 1Kb] que essent uentura predixerit.

Interea quia fragilis [15 1Kb] est et more freti uolubilis omnis seculi status, instante subito turbine prefatus abbas Eata cum Cudbercto et ceteris quos secum adduxerat fratribus domum [d 1Kb] repulsus est, et locus monasterii quod condiderat aliis ad incolendum  monachis [1 1Kb] datur. Nec memoratus athleta Christi mutatione locorum mutauit mentem ab arrepto semel proposito militie celestis. uerum diligentissime, iuxta quod et ante facere consueuerat, beati Boisili dictis pariter auscultabat et actis. Quo tempore, sicut Herefridus familiaris eius presbyter, et abbas quondam monasterii Lindisfarnensis ipsum referre solitum testatur, morbo pestilentie quo tunc plurimi per Britanniam longe lateque deficiebant correptus est. At fratres monasterii illius totam, pro eius uita et salute precantes, noctem duxere peruigilem. Omnes enim quasi hominis sancti necessariam sibi eius adhuc in carne presentiam rebantur. Quod dum ipsi mane quidam de illis indicaret, nam nesciente eo fecerant, respondens statim: Et quid  iaceo? inquit: [2 1Kb] neque enim putandum est, quia tot taliumque uirorum preces Deus [3 1Kb] despexerit: date baculum et caligas; confestimque exsurgens cepit tentare incessum, baculo innitens, et crescente per dies uirtute sanitatem quidem recepit, sed quia tumor qui in [4 1Kb] femore eius parebat, paulatim a superficie detumescens corporis ad uiscerum interiora prolapsus est, toto pene uite sue tempore aliquantulum interaneorum non cessabat sentire dolorem, uidelicet, ut, iuxta Apostolum, uirtus in infirmitate perficeretur.

Quem cum famulus Domini [a 1Kb] Boisil a ualetudine sanatum cerneret, ait: uides, frater, quia liberatus es a molestia qua laborabas, et dico tibi quod ea iam ultra tangendus non es, neque hoc moriturus  in tempore; simulque moneo, ut quia me mors uicina prestolatur, discere a me aliquid quandiu docere ualeam non omittas. Non enim plus quam septem dies sunt, quibus mihi ad docendum sanitas corporis, et lingue suppetat uirtus. Respondit Cudberctus, nichil hesitans de ueritate dictorum illius: Et quid, rogo, optimum mihi est legere, quod tamen una ualeam consummare septimana? At ille: Ioannem, inquit, euangelistam. Est autem mihi codex [b 1Kb] habens quaterniones septem, [5 1Kb] quas  singulis diebus [6 1Kb] singulas possumus, Domino adiuuante, legendo, et quantum opus est inter nos conferendo percurrere. Factum est ut dixerat. Quam ideo lectionem tam citissime complere ualebant, quia solam in ea fidei que per dilectionem operatur simplicitatem, non autem questionum profunda tractabant. Completa ergo post septem dies lectione, memorato arreptus morbo uir Domini Boisil diem [c 1Kb] peruenit ad ultimum, et hoc [7 1Kb] magna exsultatione transcenso, [8 1Kb] gaudia perpetue lucis [d 1Kb] intrauit. Ferunt illum his septem diebus, omnia Cudbercto que ei futura restabant exposuisse: propheticus namque, ut dixi, et mire sanctitatis erat homo. Denique prefate acerbitatem pestilentie triennio priusquam ueniret Eatan abbati [9 1Kb] suo predixit fuisse futuram,  nec se illa tollendum celauit: ipsum uero abbatem suum non ea moriturum, sed illo potius morbo quem dysenteriam medici appellant, ueridico, ut rerum exitus docuit, sermone premonuit. Sed et Cudbercto inter alia, quia episcopus esset ordinandus insinuauit. Unde idem Cudberctus postmodum in secessu anachoreseos positus, dicere quidem nulli uolebat quia episcopum eum predixerit futurum: sed tamen uisitantibus se aliquoties fratribus, solebat multo cum dolore protestari: Quia etiam si fieri possit, ut [10 1Kb] in caute permodicam domunculam habens deliteam, ubi circumferentes me undique fluctus Oceani tumescentis, a cunctorum mortalium uisu pariter et cognitione recludant: nec sic quidem liberum me ab insidiis mundi fallentis estimo, sed  ibi quoque quia qualibet ex causa philargyria me tentans abripere possit uereor.



CAP. IX. Quam sedulus erga ministerium uerbi Cudberctus exstiterit.

Post [11 1Kb] obitum ergo dilecti Deo sacerdotis Boisili memoratum prepositi officium Cudberctus suscepit, et per aliquot annos spiritali, ut sanctum decebat, exercens industria, [e 1Kb] non solum ipsi monasterio regularis uite monita, simul et exempla preferebat, sed et uulgus circumpositum longe lateque a uita  stulte consuetudinis ad celestium gaudiorum conuertere curabat amorem. Nam et multi fidem quam habebant iniquis profanabant operibus; et aliqui etiam tempore mortalitatis, neglecto fidei quo imbuti erant sacramento, ad erratica [a 1Kb] idolatrie medicamina concurrebant, quasi missam a Deo conditore plagam per incantationes uel [b 1Kb] alligaturas, uel alia quelibet demoniace artis arcana, cohibere ualerent. Ad utrorumque ergo corrigendum errorem crebro ipse de monasterio egressus, aliquoties equo sedens, sed sepius pedibus incedens, circumpositas ueniebat ad uillas, et uiam ueritatis predicabat errantibus, quod ipsum etiam Boisilus suo tempore facere consueuerat. Erat quippe moris eo tempore populis Anglorum, ut ueniente uillam clerico uel  presbytero cuncti ad eius imperium uerbum audituri confluerent, libenter ea que dicerentur audirent, libentiusque que audire et intelligere poterant operando sequerentur. Porro Cudbercto tanta erat docendi peritia, tantus amor persuadendi que ceperat, tale uultus angelici lumen, ut nullus presentium latebras ei sui cordis celare presumeret, omnes palam que gesserant confitendo proferrent, quia nimirum hec eadem illum latere nullo modo putabant, et confessa dignis, ut imperabat, penitentie fructibus abstergerent. Solebat autem ea maxime loca peragrare, illis predicare in uinculis, qui in arduis, asperisque montibus procul positi aliis horrori erant ad uisendum, et paupertate pariter ac rusticitate sua doctorum prohibebant accessum. Quos tamen ille  pio libenter mancipatus labori tanta doctrine excolebat industria, ut de monasterio egrediens, sepe hebdomada integra, aliquando duabus uel tribus, nonnunquam etiam mense pleno domum non rediret, sed demoratus in montanis plebem rusticam uerbo predicationis simul et exemplo uirtutis ad celestia uocaret.



CAP. X. Quomodo animalia maris in quo pernox orauerat, [1 1Kb] illi regresso prebuerint obsequium, et frater qui hec uidebat pre timore languescens, eius sit oratione recreatus.

Cum uero sanctus uir in eodem monasterio uirtutibus signisque succresceret, famaque operum eius circumquaque crebresceret, erat sanctimonialis femina  et mater ancillarum Christi nomine [c 1Kb] Abbe, regens  monasterium [2 1Kb] quod situm est in loco quem [d 1Kb] Coludi urbem nuncupant, religione pariter et nobilitate cunctis honorabilis; namque erat soror uterina regis [3 1Kb] Osuin. Hec ad uirum Dei mittens, rogauit ut se suumque monasterium gratia exhortationis inuisere dignaretur. Nec negare potuit quod ab eo caritas ex ancille Dei corde poposcit. uenit igitur ad locum, diesque aliquot ibi permanens, uiam iustitie [4 1Kb] quam predicabat, omnibus actu pariter et sermone pandebat.

Qui cum more sibi solito quiescentibus noctu ceteris ad orationem solus exiret, et post longas intempeste noctis uigilias tandem instante hora communis synaxeos domum rediret; quadam nocte unus e fratribus eiusdem monasterii, cum egredientem  illum silentio cerneret, clanculo secutus eius uestigia, quo ire, quidue agere uellet dignoscere querebat. At ille egressus monasterio, sequente exploratore descendit ad mare cuius ripe monasterium idem superpositum erat; ingressusque altitudinem maris, donec ad collum usque ac brachia unda tumens assurgeret, peruigiles undisonis in laudibus tenebras noctis exegit. Appropinquante autem diluculo ascendens in terram, denuo cepit in littore flexis genibus orare. Quod dum ageret uenere continuo duo de profundo maris quadrupedia, que uulgo lutre uocantur. Hec ante illum strata in arena, anhelitu suo pedes eius fouere ceperunt, ac uillo satagebant extergere; completoque ministerio, percepta ab eo benedictione, patrias sunt relapsa sub  undas. [5 1Kb] Ipse domum reuersus, canonicos cum fratribus hymnos hora competente compleuit. At frater qui cum de speculis prestolabatur, perculsus pauore ingenti uix pre angustia premente domum nutante gressu peruenit; primoque mane accedens ad eum sese in terram strauit, ueniam de reatu stulti ausus cum lacrymis flagitauit, nil dubitans illum nosse quid ipse noctu egerit quidue pateretur. Cui ille: Quid, inquit, habes, frater? Quid fecisti? Num nostrum iter nocturnum lustrando explorare tentasti? Sed ea solum conditione tibi hoc indulgeo commissum, si promiseris te que uidisti nulli ante meum obitum esse dicturum. In quo nimirum precepto eius secutus est exemplum,  qui discipulis in monte sue gloriam maiestatis ostendens,  ait: Nemini dixeritis uisionem, donec Filius hominis a mortuis resurgat. Promittentem ergo que iusserat fratrem benedixit, pariterque culpam et molestiam quam temerarius incurrebat abstersit; qui uirtutem quam uiderat ipso uiuente silentio tegens, post obitum eius plurimis indicare [a 1Kb] curauit.



CAP. XI. Quomodo nautis tempestate preclusis serenum mare ad certum diem predixerit, et orando cibos impetrauerit.

Cepit inter ista uir Dei etiam prophetie spiritu pollere, uentura predicere, presentibus absentia nuntiare. Quodam etenim tempore pergens de suo monasterio pro [1 1Kb] necessitatis causa accidentis, ad terram Pictorum [2 1Kb] que [b 1Kb] Niduari uocatur nauigando peruenit, comitantibus eum duobus e fratribus, quorum  unus postea presbyterii functus officio uirtutem miraculi quam ibidem uir Domini monstrauit, multorum notitie patefecit. uenerunt autem illo post Natalis dominici diem, sperantes se, quia undarum simul et aurarum arridebat temperies, citius esse redituros; ideoque nec cibaria secum tulere, tanquam ocius reuersuri. Sed longe aliter quam putabant euenit. Nam mox ut terram tetigere, tempestas fera suborta est, que iter eis omne remeandi precluderet. Cumque per dies aliquot ibidem inter famis et frigoris [3 1Kb] pericula taberent, quo tamen tempore uir Dei non marcida luxu otia gerere, nec somnis uacare uolebat inertibus, sed pernox in oratione perstare satagebat, aderat sacratissima dominice Apparitionis dies. Tum ille socios blando,  ut [4 1Kb] iocundus atque affabilis erat, sermone alloquitur. Quid rogo tanta ignauia torpemus, et non [5 1Kb] quacunque parte iter salutis inquirimus? En tellus niuibus, nebulis celum horrescit, er flatibus aduersis furit, fluctibus equor; ipsi inopia deficimus, nec adest homo qui reficiat. Pulsemus ergo Dominum precibus, qui suo quondam populo maris Rubri uiam aperuit, eumque in deserto mirabiliter pauit, orantes ut nostri quoque misereatur in periculis: Credo, si non nostra fides titubat, non uult nos hodierna die ieiunos permanere, quam ipse per tot ac tanta sue miracula maiestatis illustrare curauit, precorque eamus alicubi querentes quid nobis epularum in gaudium sue festiuitatis prestare dignetur. Hec dicens, eduxit eos sub ripam quo ipse  noctu peruigil orare consueuerat, ubi aduenientes inuenerunt tria frusta delphinine carnis quasi humano ministerio secta et preparata ad cocturam;  flexisque genibus gratias egerunt Deo. Dixit autem Cudberctus: uidetis, dilectissimi, que sit [6 1Kb] gratia Dei confidenti et speranti in Domino. Ecce et cibaria famulis suis preparauit, et ternario quoque numero quot diebus hic residendum sit nobis ostendit. Sumite ergo munera que misit nobis Christus, et abeuntes reficiamus nos, maneamusque intrepidi, certissima enim nobis post triduum serenitas celi et maris adueniet. Factum est ut dixerat, manente triduo tempestate [7 1Kb] perualida, quarto demum die tranquillitas promissa secuta est, que illos secundis flatibus in patriam referret.



CAP. XII. Quomodo iter faciens ab aquila ministra et uiaticum percepturum se esse predixerit, et perceperit.

 Quadam quoque die cum predicaturus iuxta consuetudinem suam populis de monasterio exiret, uno comite puero, iamque diu gradiendo fatigatis non parum adhuc restaret [c 1Kb] itineris, quousque ad uicum quo tendebant peruenirent, ait ad puerum tentans eum: Dic age, sodalis, ubi hodie refici disponas, an habeas aliquem in uia ad quem diuertere ualeas hospitem? At ille respondens: Et hec ipsa, inquit, mecum tacito in corde tractaui, quia nec uiaticum ituri tulimus nobiscum, neque aliquem in itinere notum habemus qui nos suo recipere uelit hospitio, et non parum adhuc itineris superest, quod ieiuni sine molestia complere nequimus. [8 1Kb] Cui uir Dei: Disce, inquit, filiole, fidem semper et spem habere in Domino, quia nunquam fame perit qui Deo fideliter seruit.  Et aspectans sursum, uidensque aquilam in alto uolantem: Cernis, inquit, aquilam illam porro uolantem? Etiam per huius ministerium possibile est Domino nos hodie reficere. Talia confabulantes agebant iter iuxta fluuium quemdam, et ecce subito uident aquilam in ripa residentem, dixitque ui Dei: uides ubi nostra quam predixi ministra residet? Curre, rogo, et quid nobis epularum Domino mittente attulerit inspice et citius adfer. Qui accurrens attulit piscem non modicum, quem illa nuper de [9 1Kb] fluuio prendiderat. At uir Dei: Quid, inquit, fecisti, fili? Quare ministre suam partem non dedisti? Seca citius medium, et illi partem quam nobis ministrando meretur remitte. Fecit ut iusserat, [10 1Kb] tulitque secum partem reliquam. Ubi tempus  reficiendi aderat, diuerterunt ad proximum uicum, et dato ad assandum pisciculo se pariter et eos ad quos intrabant gratissimo reficiebant conuiuio, predicante  Cudbercto uerbum Dei, atque eius beneficia collaudante; et quia beatus uir cuius est nomen Domini spes eius, et non respexit in uanitates et in insanias falsas. Ac sic resumpto itinere ad docendum eos quos proposuere profecti sunt.



CAP. XIII. Quomodo predicans populis fantasticum subito ignem diaboli et preuiderit uenturum, et uenientem exstinxerit.

Eodem tempore dum congregatis in quadam uillula perplurimis uerbum uite predicaret, preuidit subito in spiritu antiquum hostem ad retardandum opus salutis adesse, moxque eius insidias quas futuras intellexit, docendo preoccupare curauit. Namque inter ea que disputauerat, repente huiusmodi monita inseruit: Oportet, karissimi, ut quoties uobis mysteria regni celestis predicantur, intento hec corde  et sensu semper uigilantissimo audiatis, ne forte diabolus qui mille nocendi habet artes, superuacuis uos curis ab eterne salutis auditione prepediat. Et hec dicens, denuo sermonis quem intermiserat ordinem repetiit, statimque hostis ille nequissimus fantasticum deferens ignem, domum iuxta positam incendit, ita ut uiderentur faces ignium totam uolare per uillulam, ac iuuante uento fragor era concutere. Tum exsiliens quasi ad exstinguendum ignem turba pene tota quam docebat, nam paucos ipse manu missa retinuit, certatim aquas iactabat, nec tamen unda uera falsas potuit restinguere flammas, donec, orante uiro Dei Cudbercto fugatus auctor fallaciarum, ficta secum incendia uacuas reportaret in auras. Quod uidens turba multum salubriter erubuit, rursusque  ad uirum Dei ingressa, flexis genibus instabilis animi ueniam precabatur, confitens se intellexisse quia diabolus ab impedienda salute humana ne ad horam uacaret. At ipse confirmans inconstantiam fragilium, rursus que ceperat uite monita exsequitur.



CAP. XIu. Quomodo flammas domus cuiusdam uero igne ardentis [1 1Kb] oratione restinxerit.

Nec tantum ignem fantasticum, sed etiam uerum quem multi frigidis fontium undis minime ualebant exstinguere, [2 1Kb] ipse solus feruentibus lacrymarum riuulis compressit. Siquidem dum more apostolorum gratia salutifere instructionis uniuersa pertransiret, deuenit die quadam in domum cuiusdam deuote Deo [a 1Kb] femine quam crebrius inuisere curabat, quia et  bonis [3 1Kb] actibus intentam nouerat, et ipsa eum primis  pueritie nutriebat ab annis, unde et mater ab eo cognominari solebat. Habebat autem domum in occidentali parte [b 1Kb] uiculi, quam cum uir Domini Cudberctus uerbum seminaturus intraret, repente in orientali plaga eiusdem uici per culpam incurie domus incensa [4 1Kb] uehementissime cepit ardere. Nam et uentus ab eodem climate non modicus assurgens, abripiebat ignitos [5 1Kb] fenei tecti fasciculos, et totam iactabat late per uillam. Iactantes aquam qui aderant fortior flamma repulit, longiusque fugauit. Tum prefata Dei famula cucurrit concita ad domum in qua uirum Dei receperat, obsecrans ut orando succurreret, priusquam domus ipsius et tota simul uilla periret. At ille: Ne timeas, inquit, mater, animequior esto: non enim tibi tuisue hec quamlibet uorax flamma  nocebit. Statimque egressus ante ostium [6 1Kb] prosternitur in terram; quo adhuc orante mutatur flatus uentorum, spiransque ab occasu totum tanti incendii periculum ab inuasione uillule quam uir Domini intrauerat reiecit. Sicque in duobus miraculis duorum patrum est uirtutes imitatus: in fantasticis quidem preuisis et euacuatis incendiis uirtutem reuerendissimi et sanctissimi Patris [c 1Kb] Benedicti, qui simulatum ab antiquo hoste quasi coquine ardentis incendium ab oculis discipulorum orando pepulit; in ueris uero eque uictis ac retortis ignium globis, uirtutem uiri uenerabilis [d 1Kb] Marcellini Anconitani antistitis qui ardente eadem ciuitate ipse contra ignem positus orando flammas compescuit, quas tanta ciuium manus aquam proiiciendo nequiuerat. Nec mirandum perfectos et  fideliter Deo seruientes uiros tantam contra uim flammarum [7 1Kb] accipere potentiam, qui quotidiana uirtutum industria et incentiua sue carnis edomare, et omnia tela nequissimi ignea norunt exstinguere; quibus aptissime congruit illud propheticum: Cum transieris in igne non combureris, et flamma non ardebit in te. At ego et mei similes proprie fragilitatis et inertie conscii, certi quidem sumus quia [8 1Kb] contra ignem materialem nil tale audemus; incerti autem an ignem illum inexstinguibilem future castigationis immunes euadere queamus. Sed potens est et larga pietas Saluatoris nostri, que indignis nobis et nunc ad exstinguenda uitiorum incendia, et ad euadendas in futuro penarum flammas gratiam sue protectionis impendat.



CAP. Xu. Qualiter demonium ab uxore prefecti, necdum adueniens eiecerit.


uerum quia paulo superius quantum isdem uenerabilis Cudberctus aduersus simulatitias diaboli fraudes ualuerit exposuimus, nunc etiam quid aduersus uerum apertumque eius furorem ualeat explicemus. Erat prefectus Ecgfridi regis Hildmer nomine, uir religiosis cum omni domu sua deditus operibus, ideoque a beato Cudbercto specialiter dilectus, et, cum itineris propinquitas congrueret, crebro ab eo uisitatus. Cuius uxor cum eleemosynis et ceteris uirtutum fructibus esset intenta, subito correpta a demone acerrime cepit uexari, ita ut stridendo dentibus, uoces miserabiles [1 1Kb] emittendo, brachia uel cetera sui corporis membra in diuersa raptando, non minimum  cunctis intuentibus uel audientibus incuteret horrorem. Cumque iaceret explosa et iamiamque uideretur esse moritura, ascendit uir eius equum, et concitus uenit ad hominem Dei, precatusque est eum, dicens: Obsecro quia uxor mea male habet, et uidetur iam proxima morti, ut mittas presbyterum qui illam priusquam moriatur uisitet, eique corporis et sanguinis dominici sacramenta ministret, sed et corpus ipsius hic locis sanctis sepeliri permittas. Erubescebat enim eam confiteri insanam quam uir Domini sobriam semper uidere consueuerat. Qui cum parumper ab eo diuerteret, uisurus quem mitteret presbyterum cum illo, cognouit repente in spiritu quia non communi infirmitate, sed [2 1Kb] demonis infestatione premeretur coniux pro qua supplicabat. Reuersusque  ad eum: Non, inquit, [3 1Kb] alium mittere, sed ipse ad uisitandam eam tecum pergere debeo. Cumque agerent iter, cepit flere homo et dolorem cordis profluentibus in maxillam lacrymis prodere; timebat enim ne cum eam demoniosam inueniret, arbitrari inciperet, quia non integra Domino, sed ficta fide seruisset. Quem uir Domini blande consolatus: Noli, inquit, plorare, quasi inuenturus sim coniugem tuam qualem non uelim. Scio enim ipse, quamuis te dicere pudeat, quia demonio uexatur; scio etiam quia priusquam illo peruenerimus fugato demonio liberabitur, ac nobis aduenientibus cum gaudio occurrens, has ipsa habenas sanissima mente excipiet, nosque intrare citius obsecrans, ministerium quod consueuerat nobis sedulo impendet; neque  enim tali tormento soli subiiciuntur mali, sed occulto Dei iudicio aliquoties etiam innocentes in hoc seculo non tantum corpore sed et mente captiuantur a diabolo. Dumque hec et huiusmodi uerba in consolationem atque eruditionem illius perorante  Cudbercto appropinquarent domui, fugit repente spiritus nequam, aduentum Spiritus sancti, quo plenus erat uir Dei, ferre non ualens. Cuius soluta uinculis mulier, quasi graui expergefacta de somno, surrexit continuo ac uiro Dei gratulabunda occurrens, iumentum quo sedebat per frenum tenuit; moxque ad integrum recepto uigore mentis et corporis, eum cito descendere, atque ad benedicendam domum suam precabatur ingredi, deuotumque illi ministerium prebens, testabatur palam quomodo ad primum freni tactum, omni se molestia prisce uexationis absolutam sensisset.



CAP. XuI. Qualiter in Lindisfarnensi monasterio uixerit uel docuerit.

Cum ergo uenerabilis Domini famulus multos in  Mailrosensi monasterio degens annos multis uirtutum spiritalium claresceret signis, [a 1Kb] transtulit eum reuerentissimus abbas ipsius Eata in monasterium quod in Lindisfarnensium insula situm est, ut ibi quoque [b 1Kb] regulam monachice perfectionis, et prepositi auctoritate doceret, et exemplo uirtutis ostenderet; [c 1Kb] nam et ipsum locum tunc idem reuerentissimus pater abbatis iure regebat. Neque aliquis miretur, quod in eadem insula Lindisfarnea, cum permodica sit, et supra episcopi, et nunc abbatis ac monachorum esse locum dixerimus; reuera enim ita est. Namque una eademque seruorum Dei habitatio utrosque simul tenet, imo omnes monachos tenet. Aidan quippe qui primus eiusdem loci episcopus fuit, monachus erat et monachicam cum suis  omnibus uitam semper agere solebat. Unde ab illo omnes loci ipsius antistites usque hodie sic episcopale exercent officium, ut regente monasterium abbate quem ipsi cum consilio fratrum elegerint, omnes presbyteri, diaconi, cantores, lectores, ceterique gradus ecclesiastici monachicam per omnia cum ipso episcopo regulam seruent. Quam uiuendi normam multum se diligere probauit beatus papa Gregorius, cum [4 1Kb] sciscitante per litterulas Augustino quem primum genti Anglorum episcopum miserat, qualiter episcopi cum suis clericis conuersari debeant, respondit inter alia: Sed quia tua fraternitas monasterii regulis erudita seorsum fieri non debet a clericis suis in Ecclesia Anglorum, que auctore  Deo nuper adhuc ad fidem producta est, hanc debes conuersationem instituere, que initio nascentis Ecclesie fuit patribus nostris, in quibus nullus eorum ex his que possidebant aliquid suum esse dicebat, sed erant illis omnia communia. Igitur ad Lindisfarnensem ecclesiam, siue monasterium uir  Domini adueniens mox instituta monachica fratribus uiuendo pariter et docendo tradebat. Sed et circumquaque morantem uulgi multitudinem, more suo crebra uisitatione ad celestia querenda et promerenda succendebat. Nec non etiam signis clarior effectus, plurimos uariis languoribus et tormentis comprehensos orationum instantia prisce sanitati restituit; nonnullos ab immundorum spirituum uexatione, [1 1Kb] non solum presens tangendo, orando, imperando, exorcizando, sed et absens uel tantum orando, uel certe eorum sanationem predicendo curauit, in quibus erat et illa prefecti uxor de qua [a 1Kb] supra retulimus.

Erant autem quidam in monasterio fratres qui prisce sue consuetudini, quam regulari mallent  obtemperare custodie. Quos tamen ille [2 1Kb] modesta patientie sue uirtute superabat et quotidiano exercitio paulatim ad melioris propositi statum conuertebat. Denique sepius in cetu fratrum de regula disputans, cum acerrimis contradicentium fatigaretur iniuriis, exsurgebat repente et placito uultu atque animo egrediens dimittebat conuentum, ac sequenti nichilominus die, quasi nil obiectionis pridie sustinuisset, eadem que prius monita eisdem dabat auditoribus, donec illos paulatim, ut diximus, ad ea que uellet conuerteret. Erat namque uir patientie uirtute precipuus, atque ad perferenda fortiter omnia que uel animo uel corpori aduersa ingerebantur inuictissimus, nec minus inter tristia que contigissent faciem pretendens hilarem, ita ut palam  daretur intelligi, quia interna spiritus sancti consolatione pressuras contemneret [3 1Kb] extrinsecas.

Sed et uigiliarum atque orationis [4 1Kb] adeo studiosus existebat, ut aliquoties tres siue quatuor noctes continuas peruigil transegisse [5 1Kb] credatur, cum per tantum temporis neque ad lectum [6 1Kb] proprium ueniret, neque extra dormitorium fratrum locum aliquem in quo pausare posset haberet. Siue enim locis secretioribus solus orationi uacabat, siue inter psallendum [7 1Kb] operabatur aliquid manibus, torporemque [8 1Kb] dormitandi laborando propellebat, seu certe circuibat insulam, quomodo se singula queque haberent pius explorator inquirens, pariter et longitudinem  sibi psalmodie ac uigiliarum incedendo alleuians. Denique arguere solebat pusillanimitatem fratrum qui grauiter ferrent, si qui se nocturne uel meridiane quietis tempore, importuna forte inquietudine suscitarent: Nemo, inquiens, mihi molestiam facit me excitando de somno, sed potius letificat me qui [9 1Kb] exsuscitat; facit enim me discusso torpore somni utilitatis aliquid agere uel cogitare. Tantum autem compunctioni erat deditus, tantum celestibus ardebat desideriis, ut missarum solemnia celebrans, nequaquam sine profusione lacrymarum implere posset officium. Sed congruo satis ordine dum passionis dominice mysteria celebraret, imitaretur ipse quod ageret, seipsum, uidelicet, Deo in cordis contritione mactando, sed et adstantes populos  sursum corda habere, et gratias agere Domino Deo nostro, magis ipse cor quam uocem exaltando, potius gemendo quam canendo admoneret. Erat zelo iustitie feruidus ad arguendum peccantes, erat spiritu mansuetudinis modestus ad ignoscendum penitentibus, ita ut non nunquam [b 1Kb] confitentibus sibi peccata sua his qui deliquerant, prior ipse miserans infirmos, lacrymas funderet, et quid peccatori agendum esset ipse iustus suo premonstraret exemplo.

uestimentis utebatur communibus, ita temperanter agens, ut horum neque munditiis neque sordibus esset notabilis. Unde usque hodie in eodem monasterio exemplo eius obseruatur, ne quis uarii aut pretiosi coloris habeat indumentum, sed ea maxime  uestium specie sint contenti, quam naturalis ouium lana ministrat. His et huiusmodi spiritalibus exercitiis uir uenerabilis, et bonorum quorumque ad se imitandum prouocabat affectum, et improbos quoque ac rebelles uite [10 1Kb] regularis a pertinacia sui reuocabat erroris.



CAP. XuII. [11 1Kb] Qualem sibi in insula Farne pulsis demonibus habitationem fecerit.

Ac postquam in eodem monasterio multa annorum curricula [c 2Kb] expleuit, tandem diu concupita, quesita, ac petita solitudinis secreta, comitante prefati abbatis sui simul et fratrum gratia, multum letabundus adiit. Gaudebat namque quia de longa perfectione  conuersationis actiue ad otium diuine speculationis iam mereretur ascendere; letabatur ad eorum se sortem pertingere, de quibus canitur in psalmo: [1 1Kb] Ambulabunt sancti de uirtute in uirtutem, uidebitur Deus deorum in Sion. Et quidem in primis uite solitarie rudimentis secessit ad locum quemdam qui in exterioribus eius celle partibus secretior apparet. At cum ibidem aliquandiu solitarius cum hoste inuisibili orando ac ieiunando certaret, tandem maiora presumens, longinquiorem ac remotiorem ab hominibus locum certaminis petiit. Farne dicitur insula medio in mari posita, que non sicut Lindisfarnensium incolarum regio, bis quotidie accedente estu Oceani, quem rheuma uocant Greci, fit insula, bis renudatis abeunte rheumate littoribus contigua  terre redditur, sed aliquot millibus passuum ab hac semiinsula ad Eurum secreta, et hinc altissimo, et inde infinito clauditur Oceano. Nullus hanc facile [2 1Kb] ante famulum Domini Cudberctum solus ualebat inhabitare colonus, proper uidelicet demorantium ibi phantasias demonum; uerum intrante eam milite Christi armato galea salutis, scuto fidei, et gladio spiritus, quod est uerbum Dei, et omnia tela nequissimi ignea exstincta, et ipse nequissimus cum omni satellitum suorum turba porro fugatus est hostis.

Qui uidelicet miles Christi, ut deuicta tyrannorum acie monarchus terre quam adierat factus est, condidit ciuitatem suo aptam imperio, et domos in hac eque ciuitati congruas erexit. Est autem edificium  situ pene rotundum, a muro usque ad murum mensura quatuor ferme siue quinque perticarum distentum; murus ipse deforis altior longitudine stantis hominis: nam intrinsecus uiuam cedendo rupem multo illum fecit altiorem, quatenus ad cohibendam oculorum simul et cogitatuum lasciuiam, ad erigendam in superna desideria totam mentis intentionem, pius incola nil de sua mansione preter celum posset intueri. Quem uidelicet murum, [3 1Kb] non secto lapide, uel latere et cemento, sed impolitis prorsus lapidibus et cespite, quem de medio loci fodiendo tulerat, composuit. E quibus quidam tante erant granditatis ut uix a quatuor uiris uiderentur potuisse leuari, quos tamen ipse angelico adiutus auxilio illuc attulisse aliunde, et muro imposuisse repertus est.  Duas in mansione habebat domos, oratorium scilicet et aliud ad communes usus aptum habitaculum. Quorum parietes quidem de naturali terra multum intus forisque circumfodiendo, siue cedendo confecit, culmina uero de lignis informibus et feno superposuit. Porro [4 1Kb] ad portum insule maior erat domus, in qua uisitantes eum fratres suscipi et quiescere  possent, nec longe ab ea fons eorumdem usibus accommodus.



CAP. XuIII. Quomodo precibus aquam de [5 1Kb] arida produxerit, uel qualiter ipse in anachoresi profecerit.

At uero ipsa eius mansio aque erat indiga, ut pote in durissima et prope saxea rupe condita. Accitis ergo uir Domini fratribus, necdum enim se ab aduenientium secluserat aspectibus: Cernitis, inquit, quia fontis inops sit mansio quam adii: sed rogemus, obsecro, illum qui conuertit solidam petram in stagnum aque, et rupes in fontes aquarum, ut non nobis, sed nomini suo dans gloriam, de hac quoque rupe saxosa nobis uenam fontis aperire dignetur. Fodiamus in medio tuguriunculi mei; credo,  torrente uoluptatis sue potabit nos. Fecerunt ergo foueam, quam in crastinum emanante ab internis unda repletam inuenerunt. Unde dubium non erat, hanc orationibus uiri Dei de [6 1Kb] aridissima ac durissima prius terra elicitam fuisse aquam. Que uidelicet aqua mirum in modum primis contenta ripis, nec foras ebulliendo pauimentum inuadere, nec hauriendo nouit deficere, ita moderante gratia largitoris, ut nec necessitati accipientis superflueret, nec sustentande necessitati copia deesset.

Facta ergo iuuantibus se fratribus mansione ac domibus prefatis, incipit habitare solus uir Domini Cudberctus. Et primo quidem uenientibus ad se fratribus de [7 1Kb] sua cellula egredi eisque ministrare solebat. Quorum dum pedes aqua calida deuotus lauaret,  coactus est aliquoties ab eis etiam se discalceare, suosque pedes illis ad abluendum prebere. Namque in tantum a cultu sui corporis animum sustulerat, atque ad anime solius cultum contulerat, ut semel calceatus tribracis [a 1Kb] quas pellicias habere solebat, sic menses perduraret integros. Aliquando etiam calceatus in Pascha, non nisi post annum redeunte Pasche tempore, propter lauationem pedum que in cena Domini fieri solet, [8 1Kb] se discalceare dicatur. Unde ob crebras preces incuruationesque genuum quas calceatus exercebat, callum oblongum nec exilem in confinio pedum et tibiarum habuisse deprehensus est. Deinde increscente studio perfectionis includitur in suo monasterio, atque ab hominum remotus aspectibus, solitariam in ieiuniis, orationibus  et uigiliis discit agere uitam, raro cum aduenientibus de intus habens colloquium, et hoc per fenestram: qua primitus aperta et uideri a fratribus, et fratres quos alloquebatur ipse uidere gaudebat: exin procedente tempore et ipsam occlusit, nec [9 1Kb] nisi uel dande benedictionis, uel alterius cuiuslibet certe necessitatis [10 1Kb] gratia poscente reserabat.



CAP. XIX. Qualiter a messe quam sua manu seuerat uerbo uolucres abegerit.


Et primum quidem permodicum ab eis panem quo uesceretur accipiebat, ac suo bibebat e fonte: postmodum uero proprio manuum labore iuxta exempla patrum uiuere magis aptum ducebat. Rogauit ergo afferri sibi instrumenta quibus terram exerceret, et triticum quod sereret. Sed seminata uerno tempore terra nullos usque ad medium estatis reddidit fructus. Unde uisitantibus se iuxta morem fratribus, aiebat uir Dei: Forsitan aut telluris huiusce natura, aut uoluntas Dei non est, ut hoc in loco mihi triticum nascatur: afferte rogo hordeum, si forte uel illud fructum facere possit. Quod si nec illi Deus incrementum dare uoluerit, satius est me ad cenobium  reuerti quam alieno hic labore sustentari. Allatumque hordeum dum ultra omne tempus serendi, ultra omnem spem fructificandi terre commendaret, mox abundanter exortum fecit fructum copiosum. Qui dum maturescere cepisset, uenere uolucres et huic depascendo certatim insistebant. Ad quos piissimus Christi seruus appropians, sicut post ipse referebat, solebat enim sepe, quia leti uultus et affabilis erat, ad confirmandam fidem audientium aliqua etiam de eis que ipse credendo obtinuerit in medium proferre: Quid tangitis, inquit, sata que non seruistis? An forte uos plus me his opus habetis? Si tamen a Deo licentiam accepistis, facite quod ipse permisit: sin autem, recedite, neque ulterius aliena ledatis. Dixerat, et ad primam iubentis uocem,  uniuersa uolucrum multitudo recessit, seque per omnia deinceps ab eiusdem messis inuasione continuit. Et hic quoque uenerabilis Christi famulus in duobus miraculis duorum patrum est facta secutus: in aqua uidelicet elicita de rupe factum beati Patris Benedicti, qui idem pene et eodem modo legitur fecisse miraculum; sed idcirco uberius, quia plures erant qui aque inopia laborarent. Porro in arcessitis a messe uolatilibus reuerentissimi et sanctissimi patris Antonii sequebatur exemplum, qui a lesione hortuli quem ipse plantauerat, uno onagros sermone compescuit.



CAP. XX. Quomodo corui iniuriam quam uiro Dei intulerant, precibus et munere purgarint.

Libet etiam quoddam beati Cudbercti in exemplum  prefati Patris Benedicti factum narrare miraculum, in quo auium obedientia et humilitate, palam contumacia et superbia condemnatur humana. Erant siquidem corui multo ex tempore eiusdem insule sedibus assueti: quos cum die quadam uir Dei nidificantes, hospitiolum fratrum, de quo prefatus sum, rostro lacerare, ablatosque culmos quibus tectum  fuerat ad fabricam nidi ore ferre conspiceret, cercuit eos leui protensione dextere, atque a lesura fratrum iam cessare precepit. [1 1Kb] Spernentibusque imperium, In nomine, inquit, Iesu Christi abite quantocius, neque in loco quem leditis ultra manere presumatis. uix uerba compleuerat, et confestim tristes abiere. Peracto autem triduo unus e duobus rediit, et fodientem reperiens famulum Christi, sparsis lamentabiliter pennis, et submisso ad pedes eius capite, atque humiliata uoce, quibus ualebat indiciis ueniam [2 1Kb] precabatur admissi. Quod intelligens uenerabilis Pater dedit facultatem remeandi. At ille impetrata redeundi licentia, mox sodalem adducturus abiit. Nec mora, redeunt ambo, et [3 1Kb] secum digna munera ferunt, dimidiam uidelicet axungiam [a 1Kb] porcinam;  quam uir Domini aduentantibus postea fratribus sepius ostendere, atque ad ungendas caligas prebere solebat; contestans eis quanta hominibus obedientie, quanta sit cura humilitatis habenda, cum auis superbissima iniuriam [4 1Kb] quam homini intulerat, precibus, lamentis et muneribus [5 1Kb] festinaret abluere. Denique ad dandum hominibus exemplum correctionis, multos deinceps annos in ipsa insula manebant et nidificabant, neque [6 1Kb] aliquid molestie cuiquam irrogare audebant. Nulli autem uideatur absurdum a uolatilibus formam discere uirtutis, cum Salomon dicat: uade ad formicam, O piger, et considera uias eius, et disce sapientiam.



CAP. XXI. Qualiter eius necessitatibus etiam mare seruierit.

 Non solum autem eris, [7 1Kb] sed et maris animalia, imo et ipsum mare, sicut et er et ignis, iuxta quod in [b 1Kb] superioribus exposuimus, uiro uenerabili prebuere obsequium. Qui enim auctori omnium creaturarum fideliter et integro corde famulatur, non est mirandum si eius imperiis ac uotis omnis creatura deseruiat. At nos plerumque idcirco subiecte nobis creature dominium perdimus, quia Domino et Creatori omnium ipsi seruire negligimus. Et ipsum, inquam, mare promptum famulo Christi [8 1Kb] ubi opus habuit impendebat officium. Disponebat namque paruulam sibi in suo monasterio, sed et quotidianis necessitatibus aptam condere casulam, cui a parte maris, qua alluuione frequentium gurgitum excauata rupes altissimum nec breuem fecerat hiatum, basis  supponenda erat, et hec iuxta latitudinem hiatus duodecim pedum longa. Rogauit ergo fratres qui se uisitaturi aduenerant, ut cum redire uellent, lignum sibi longitudinis duodecim pedum ad faciendam domuncule basim deferrent; qui promiserunt se libentissime facturos quod petiit. Sed ubi accepta ab eo benedictione domum reuersi sunt, fugit mentem petitio  Patris. Reuersique die debito ad eum, non attulere quod rogabantur. Quibus ille benignissime receptis et oratione solita Deo commendatis: Ubi est, inquit, lignum quod uos afferre rogabam? Tum illi reminiscentes petitionem eius, suamque confitentes obliuionem, ueniam de admisso precabantur. At uir mitissimus blando illos sermone consolatus usque ad mane in insula manere et requiescere precepit, dicens; Credo quia Deus non [1 1Kb] obliuiscatur mee uoluntatis et necessitatis. Fecerunt ut dixerat; et exsurgentes mane uiderunt, quia nocturnus Oceani estus, lignum memorate longitudinis attulit, et in ipso insuper loco deposuit, ubi in edificium desuper erat imponendum. uidentes autem mox et uiri uenerabilis sanctitatem mirabantur, cui etiam elementa  seruirent: et sue mentis tarditatem debito cum pudore culpabant, [2 1Kb] quos etiam insensibile elementum quam sit sanctis obtemperandum doceret.



CAP. XXII. Quomodo multis ad se uenientibus monita dans salutis, fragiles exposuerit antiqui hostis insidias.

ueniebant autem multi ad uirum Dei, non solum de proximis Lindisfarnensium finibus, sed etiam de remotioribus Britannie partibus, fama nimirum uirtutum eius acciti: qui uel sua que commisissent errata, uel demonum que paterentur tentamenta profitentes, uel certe communia mortalium quibus affligerentur aduersa patefacientes, a [3 1Kb] tanto sanctitatis uiro se consolandos sperabant. Nec eos fefellit spes. Namque nullus ab eo sine gaudio consolationis abibat,  nullum dolor animi quem illo attulerat redeuntem comitatus est. Nouerat quippe mestos pia exhortatione refouere, sciebat angustiatis gaudia uite celestis ad memoriam reuocare, fragilia seculi huius et prospera simul et aduersa monstrare: didicerat tentatis multifarias antiqui hostis pandere uersutias, quibus facile caperetur animus, qui uel fraterno uel diuino amore nudatus existeret; at qui integra fide roboratus incederet, insidias aduersarii Domino auxiliante quasi casses transiret aranee. Quoties, inquit, meipsum de alta rupe per preceps misere? quoties quasi ad interficiendum me lapides iactabant? Sed et aliis aliisque [4 1Kb] fantasiarum tentamentis me appetentes deterrere, ac de loco huius certaminis conabantur eliminare, nec tamen ullatenus uel corpus  meum lesura aliqua, uel mentem timore contaminare ualebant.

Hoc quoque fratribus solebat crebrius intimare, ne conuersationem eius quasi [5 1Kb] singulariter excelsam mirarentur, quia contemptis secularibus curis secretus uiuere mallet. Sed iure, inquit, est cenobitarum uita miranda, qui abbatis per omnia subiiciuntur  imperiis, ad eius arbitrium cuncta uigilandi, orandi, ieiunandi, atque operandi tempora moderantur: quorum plurimos noui meam paruitatem longe et munditia mentis et culmine gratie prophetalis anteire. E quibus est uenerabilis et cum omni honorificentia nominandus seruus Christi Boisilus, qui me in Mailrosensi monasterio quondam senex adolescentem nutriebat, et [6 1Kb] inter erudiendum cuncta que mihi erant uentura prophetica ueritate predixit: et unum tantummodo restat ex omnibus ab eo mihi predictis, quod utinam nunquam impleatur. Hoc autem dicebat, quia prefatus Christi famulus episcopatus eum gradu significabat esse functurum, cuius perceptionem ipse non parum desiderio uite secretioris horrebat.



CAP. XXIII. Quomodo Aelfled abbatissa et puella eius per zonam ipsius [7 1Kb] sint ab infirmitate sanate.


Neque uero sanitatum miracula per hominem Dei, tametsi longe ab hominibus positum, fieri cessabant. Siquidem uenerabilis ancilla Christi [a 1Kb] Aelfled, que inter gaudia uirginitatis non paucis famularum Christi agminibus materne pietatis curam adhibebat, ac regalis stemmata nobilitatis potiori nobilitate summe uirtutis accumulabat, multo uirum Dei semper excolebat amore. Hec eo tempore, sicut ipsa postea reuerentissimo Lindisfarnensis Ecclesie presbytero Herefrido, et ille mihi referebat, graui percussa languore ac diu uexata, pene uisa est peruenisse ad mortem. Cui cum nil curationis [8 1Kb] ualuissent adhibere medici, subito diuina intrinsecus gratia curante paulatim  morti subtracta est, nec tamen plene sanata. Nam dolor quidem interaneorum abscessit, membrorum uigor rediit, sed facultas standi uel ambulandi [9 1Kb] prorsus abfuit, quia nec ad standum erigi, nec nisi quadrupes ualebat ingredi. Cepit ergo tristis eternam timere debilitatem, nam et de medicorum auxilio [10 1Kb] iam pridem fuerat facta desperatio. Cui cum die quadam inter angustias tristium cogitationum ueniret in mentem beata et quieta conuersatio reuerentissimi Patris Cudbercti: Utinam, inquit, haberem aliquid de rebus Cudbercti mei, scio [11 1Kb] certe et confido in Domino quia cito sanarer. At non multo post aduenit qui ei zonam lineam ab eo missam deferret. Que multum gauisa de munere, et desiderium  suum uiro sancto iam celitus patefactum intelligens, succinxit se illa: et mane mox erecta ad standum, tertia uero die plene est reddita sanitati. Post dies autem paucos cepit egrotare quedam de uirginibus monasterii ipsius dolore capitis intolerabili. Que cum ingrauescente morbo per dies uideretur esse moritura, intrauit ad uisitandam eam [12 1Kb] uenerabilis eius  abbatissa. Cumque eam grauiter afflictam conspiceret, tulit memoratam uiri Dei zonam, et hac illi caput circumligare curauit: que eodem mox die abeunte [1 1Kb] dolore sanata est, tollensque zonam sua condidit in capsa. Quam cum post dies aliquot abbatissa requireret, neque in capsa eadem, neque uspiam prorsus potuit inueniri. Quod diuina dispensatione factum intelligitur, uidelicet ut per duo sanitatis miracula Deo dilecti Patris sanctitas appareret credentibus, et deinceps dubitandi de sanctitate illius occasio tolleretur incredulis. Si enim eadem zona semper adesset, semper ad hanc concurrere uoluissent egroti: et dum aliquis [2 1Kb] ex his forte non meruisset a sua infirmitate curari, derogaret impotentie non saluantis, cum ipse potius esset salutis indignus. Unde prouida,  ut dictum est, dispensatione superne pietatis, postquam fides credentium confirmata est, mox inuidie perfidorum materia detrahendi est prorsus ablata.



CAP. XXIu. Quid sciscitanti eidem Aelflede, de uita Ecgfridi regis, et episcopatu suo predixerit.

[3 1Kb] Alio tempore misit eadem reuerentissima uirgo et mater uirginum Christi Aelfleda, rogauitque uirum Dei adiurans in nomine Domini, ut eum uidere et de necessariis mereretur adloqui. [4 1Kb] Qui ascensa cum fratribus naui, uenit ad insulam que [a 1Kb] Coquedi fluminis ostio preiacens, ab eodem [5 1Kb] accepit cognomen, et ipsa monachorum cetibus insignis. Nam prefata abbatissa illo eum sibi [6 1Kb] occurrere rogabat; cuius potita colloquiis, cum multa ab eo que sciscitabatur audiret, ecce repente in medio sermone aduoluta  pedibus eius, adiurauit eum per nomen illud terribile ac uenerabile superni Regis et angelorum eius, ut diceret illi quam longo tempore uicturus esset Ecgfridus frater illius, et Regnum gubernaturus Anglorum. Scio enim, inquit, quia prophetie [7 1Kb] spiritu quo abundas, etiam hoc dicere potes, si uis. At ille expauens ad iuramentum, nec tamen aperte uolens quod petebatur reuelare secretum: Mirum, inquit, quare sapiens femina et in sanctis erudita Scripturis, longa uocare uelis tempora uite humane, dicente Psalmista quia Anni nostri sicut aranea meditabuntur; et cum moneat Salomon:  Si annis multis uixerit homo, et in his omnibus letus fuerit, meminisse debet tenebrosi temporis et dierum multorum; qui cum uenerint, uanitatis arguuntur preterita; quanto magis is cui [b 1Kb] unius solum anni uita superest, breui uidetur tempore uixisse, ubi mors astiterit in ianuis? Hec audiens illa fusis lacrymis presagia dira deflebat, extersaque facie, rursus audacia feminea adiurauit per maiestatem summe Diuinitatis, ut diceret quem habiturus esset heredem regni, cum Filiis careret et fratribus. Qui parum silens: Ne, inquit, dicas quia [8 1Kb] caret; habebit enim successorem, quem germana ut ipsum Ecgfridum dilectione complectaris. At illa: Obsecro, inquit, dicas quibus in locis sit ille? Qui ait: Cernis hoc mare magnum et spatiosum, quot  abundet insulis? Facile est Deo de aliqua harum sibi prouidere quem regno preficiat Anglorum. Intellexit ergo quia de Aldfrido diceret, qui ferebatur filius fuisse patris illius, et tunc in insulis Scotorum ob studium litterarum exsulabat. Sciebat autem quia proponeret Ecgfridus eum constituere episcopum, uolensque dignoscere si propositum sequeretur effectus, ita querendo exorsa est: O quam uaria intentione diuiduntur corda mortalium! Quidam adeptis [9 1Kb] gaudent diuitiis, alii amantes diuitias semper egent; tu gloriam mundi, quamuis offeratur, respuis, etiamsi ad episcopatum pertingere possis, quo sublimius apud [10 1Kb] mortales aliquid non est, [11 1Kb] tui claustra deserti huic gradui [12 1Kb] prefers. At ille: Scio me, inquit, tanto gradu dignum non esse, nec tamen  iudicium superni Gubernatoris uspiam effugere queo; qui si tanto oneri me subiiciendum disposuit, credo quia post modicum liberum [13 1Kb] reddat, et fortasse non amplius quam duobus annis exactis solitam me mee solitudinis [14 1Kb] remittat ad quietem. Precipio autem tibi in nomine Domini et Saluatoris nostri, ne cui ante meum obitum que a me audisti referas. Cumque illi [15 1Kb] multa et alia que querebat exponeret, atque eam de quibus opus habebat instrueret, reuersus ad insulam et monasterium suum, solitariam ut ceperat agebat sedulus uitam. Nec multo post congregata [c 2Kb] synodo non parua, sub  presentia piissimi ac Deo dilecti regis Ecgfridi, cui beate memorie Theodorus archiepiscopus presidebat, unanimo omnium consensu ad episcopatum Ecclesie Lindisfarnensis electus est. Qui cum multis legatariis ac litteris ad se premissis nequaquam suo loco posset erui, tandem rex ipse prefatus una cum sanctissimo antistite Trumuine, nec non et aliis quamplurimis religiosis ac potentibus uiris ad insulam nauigauit: genuflectunt omnes, adiurant per Dominum, lacrymas fundunt, obsecrant donec ipsum quoque lacrymis plenum dulcibus extrahunt latebris, atque ad synodum pertrahunt. Quo dum perueniret, quamuis multum renitens, unanima omnium uoluntate superatur, atque ad suscipiendum episcopatus officium collum submittere compellitur. Nec tamen  statim ordinatio, sed peracta hieme que imminebat, expleta est. Atque ut uerbis eius propheticis per omnia satisfieret, Ecgfridus post annum Pictorum gladio trucidatur, et Aldfridus in regnum frater eius nothus substituitur, qui non paucis antea temporibus in regionibus Scotorum lectioni operam dabat, [1 1Kb] ipse ob amorem sapientie spontaneum passus exsilium.



CAP. XXu. Quod electus ad episcopatum seruum comitis languentem [2 1Kb] aqua benedicta curauerit.

Cum ergo electus ad episcopatum uir Domini Cudberctus suam remeasset ad insulam, atque aliquantulum temporis secretus Domino solita deuotione militaret, euocauit eum uenerabilis episcopus eius Eata, atque ad suum colloquium Mailros uenire precepit.  Quo expleto colloquio, dum domum redire cepisset, occurrit illi [a 1Kb] comes quidam Ecgfridi regis, rogauitque obnixe ut ad benedictionem dandam in uillulam suam domumque diuerteret. Quo cum peruenisset, et gratifico omnium susceptus esset officio, indicauit ei uir de infirmitate famuli sui: Deo, inquiens, gratias ago, sanctissime Pater, quod nos uidere nostramque domum intrare dignatus es, et uere credimus quia maximum nobis lucrum et mentis et corporis tuus prestet aduentus. Est autem nobis famulus pessima diutius infirmitate cruciatus, et in tantum doloris hodie perductus, ut morienti similior quam [3 1Kb] languenti pareat. Extrema namque  corporis parte premortua, permodicum ore et naribus  flatum trahere uidetur. Qui confestim benedixit aquam, et dedit ministro comitis nomine Baldhelmo, qui nunc usque superest, et in Ecclesia Lindisfarnensi [4 1Kb] presbyterii gradum officio tenens moribus implet, uirtutesque uiri Dei cunctis scire uolentibus referre melle dulcius habet, qui et mihi hoc ipsum quod refero miraculum narrauit. Huic ergo dans aquam benedictam uir Dei: uade, inquit, et gustandam prebe languenti. Qui dictis parens attulit aquam egrotanti: quam dum tertio ori eius infunderet, continuo contra morem se quietum dimisit in soporem. Erat enim iam [5 1Kb] uespertina hora. Qui etiam silentio transegit noctem, et uisitanti se Domino suo saluus mane apparuit.



CAP. XXuI. Qualiter in episcopatu uixerit.

 Susceptum autem episcopatus ordinem uenerabilis uir Domini Cudberctus iuxta precepta et exempla apostolica uirtutum ornabat operibus. Commissam namque sibi plebem et orationibus protegebat assiduis, et admonitionibus saluberrimis ad celestia uocabat, et quod maxime doctores iuuat, ea que agenda docebat, ipse prius agendo premonstrabat. Eripiebat inopem de manu fortioris eius, egenum et pauperem a rapientibus eum. Tristes ac pusillanimes consolari, male autem gaudentes ad tristitiam que secundum Deum est reuocare curabat. Solitam sibi parcimoniam sedulus exercere, et inter frequentiam turbarum monachice uite rigorem sollicitus obseruare gaudebat. Esurientibus alimenta, indumenta prebebat algentibus, ceterisque uite pontificalis insignibus  rite decoratus incedebat. Cuius internis, id est, anime uirtutibus, ea quoque [6 1Kb] quibus foras effulgebat miraculorum signa testimonium dabant. Ex quibus aliqua breuiter memorie commendare curauimus.



CAP. XXuII. Quomodo interitum Ecgfridi regis, et militie ipsius quem [7 1Kb] predixerat futurum in spiritu uiderit absens.

Igitur dum Ecgfridus rex ausu temerario exercitum in Pictos duceret [b 1Kb] [8 1Kb] eorumque regna atroci seuitia deuastaret; sciens uir Domini Cudberctus adesse tempus de quo anno preterito interroganti eius sorori predixerat, non eum amplius quam [9 1Kb] uno solum  anno esse uicturum, uenit ad [c 1Kb] Lugubaliam ciuitatem,  que a populis Anglorum corrupte Luel uocatur, ut alloqueretur [a 1Kb] reginam, que ibidem in monasterio sue sororis euentum belli [1 1Kb] exspectare disposuit. Postera autem die deducentibus eum ciuibus, ut uideret menia ciuitatis, [b 1Kb] fontemque in ea [2 1Kb] miro quondam Romanorum opere exstructum, repente turbatus spiritu, ut stabat super baculum, mestam faciem deflexit ad terram, rursumque erigens se atque ad celum oculos attollens, ingemuit grauiter, et non grandi uoce, ait: Forte modo discrimen factum est certaminis. At presbyter qui astabat intelligens de quo diceret, incauta uelocitate ductus respondit, et dixit: Unde scis? Nolens autem ille amplius de his que sibi erant reuelata patefacere: Nonne uidetis, inquit, quam mire mutatus ac turbatus sit  er? Et quis mortalium sufficit inuestigare iudicia Dei? Attamen confestim intrauit ad reginam, et secreto eam alloquens, erat autem dies sabbati: uide, inquit, mature illucescente secunda sabbati ascendas currum, quia die Dominico curru ire non licet, uadasque et regiam ciuitatem citissime intreas, ne forte occisus sit rex. Ego autem quia crastina die ad uicinum monasterium ob dedicandam ibi ecclesiam uenire rogatus sum, expleta dedicatione te continuo subsequor.

ueniente autem die Dominico, predicans uerbum Dei fratribus eiusdem monasterii, finito sermone et fauentibus cunctis qui aderant, [3 1Kb] rursus ita cepit: Obsecro, dilectissimi, iuxta Apostoli monita uigiletis, stetis in fide, uiriliter agatis, et confortemini, ne  forte superueniens aliqua tentatio uos imparatos inueniat: sed memores potius semper illius Dominici precepti, uigilate et orate ne intretis in tentationem. Putabant autem quia non multo ante pestilentie clades et eos et multos circumquaque lata cede strauerat, eum de huiusmodi plaga iam reditura fuisse locutum. At ille rursus assumpto sermone: Quondam, inquit, cum adhuc in mea demorarer insula solitarius, uenerunt ad me quidam de fratribus die sancto dominice natiuitatis, rogabantque ut de mea casula et mansione egrediens, solemnem cum eis et letum diem tante uenerationis transigerem, [4 1Kb] quorum precibus deuotis acquiescens egrediebar, et consedimus ad epulas. At in media forte refectione dixi ad eos: Obsecro, fratres, caute agamus nos et uigilanter, ne  per incuriam forte et securitatem inducamur in tentationem. At illi responderunt, Obsecramus hodie letum agamus diem, quia natale est Domini nostri Iesu Christi. Et ego: Sic, inquam, faciamus. Cumque  post hec aliquandiu epulis, exsultationi, ac fabulis indulgeremus, rursus admonere cepi, ut solliciti existeremus in orationibus et uigiliis, atque ad omnes tentationum incursus parati. Et illi: Bene, inquiunt, et optime doces. Sed tamen quia abundant dies ieiuniorum, orationis, et uigiliarum, hodie gaudeamus in Domino. Nam et angelus nascente Domino euangelizabat pastoribus gaudium magnum, quod esset omni populo celebrandum. Et ego: Bene, inquam, faciamus sic. Sed cum epulantibus nobis et diem letum ducentibus tertio eiusdem admonitionis uerba repeterem, intellexere illi quia non frustra hec tam studiose suggererem; et expauescentes dicebant: Faciamus ut doces, quia necessitas magna nobis incumbit, ut contra insidias diaboli, et omnia  tentamenta semper accincti spiritaliter uigilemus. Hec dicens, ego nesciebam sicut nec illi aliquid nobis occursurum noue tentationis: sed tantum instinctu mentis admonitus sum aduersus subitas tentationum procellas statum cordis semper esse muniendum. At ubi reuersi a me, mane ad suum, id est, Lindisfarnense monasterium redierunt, ecce quemdam de suis morbo pestilentie obiisse repererunt: et crescente ac seuiente per dies, imo etiam per menses et annum pene totum eadem clade, nobilissimus ille patrum fratrumque cetus spiritalium pene uniuersus migrauit ad Dominum. Et nunc ergo, fratres, uigilate et uos in orationibus, ut si quid uobis tribulationis ingruerit, uos [5 1Kb] iam paratos inueniat. Hec dicente uenerabili antistite Cudbercto, rebantur, ut  prefatus sum, quia de reditu pestilentie diceret. Sed post unum diem adueniens qui fugerat e bello, occulta uiri Dei uaticinia miseris exponebat eloquiis. Probatumque est ipsa die eademque hora, qua uiro Dei iuxta puteum stanti reuelatum est, cesis circumtutoribus, regem hostili gladio fuisse [c 1Kb] prostratum.



CAP. XXuIII. Quomodo [d 1Kb] Herebercto anachorite obitum suum predixerit, comitatumque illius a Domino precibus [6 1Kb] obtinuerit.

Non multo post tempore, idem famulus Domini Cudberctus ad eamdem Lugubaliam ciuitatem rogatus aduenit, quatenus ibidem sacerdotes consecrare, sed et ipsam reginam dato habitu sancte conuersationis benedicere deberet. Erat autem presbyter uite  uenerabilis nomine Hereberctus iamdudum uiro Dei Cudbercto spiritalis amicitie federe copulatus. Qui in insula stagni illius pergrandis de quo [e 1Kb] Diorwentionis fluuii primordia erumpunt, uitam solitariam  ducens, annis singulis ad eum uenire, et monita ab eo perpetue salutis accipere consueuerat. Hic cum audisset eum illa in ciuitate demoratum, uenit ex more cupiens salutaribus eius exhortationibus ad superna desideria magis magisque inflammari. Qui dum sese alterutrum celestis sapientie poculis debriarent, dixit inter alia Cudberctus: Memento, frater Herebercte, ut modo quidquid opus habes me interroges, mecumque loquaris, quia postquam ab inuicem digressi fuerimus, non ultra nos inuicem in hoc seculo carneis oculis uidebimus. Certus sum enim quia tempus mee resolutionis instat, et uelox est depositio tabernaculi mei. Qui hec audiens, prouolutus eius pedibus, fusis cum gemitu lacrymis: Obsecro, inquit, per Dominum, ne me derelinquas, sed  tui sodalis memineris, rogesque supernam pietatem, ut cui pariter in terris seruiuimus, ad eius uidendam claritatem pariter transeamus ad celos. Nosti enim quia ad tui oris imperium semper uiuere studui, et quidquid ignorantia uel fragilitate deliqui, eque ad tue uoluntatis arbitrium castigare curaui. Incubuit precibus episcopus, statimque edoctus in spiritu impetrasse se quod petierat a Domino: Surge, inquit, frater mi, et noli plorare, sed gaudio gaude, quia donauit nobis superna clementia quod rogauimus eam. Cuius [1 1Kb] promissionem et prophetie ueritatem, sequens rerum finis astruxit: [2 1Kb] quia digredientes ab inuicem non amplius se corporaliter uiderunt, et unius eiusdemque momento temporis egredientes e corpore spiritus eorum mox beata inuicem uisione  coniuncti sunt, atque angelico ministerio pariter ad regnum celeste [a 1Kb] translati. Sed Hereberctus diutina prius infirmitate decoquitur, illa fortassis dispensatione dominice pietatis, ut si quid minus haberet [3 1Kb] meriti a beato Cudbercto, suppleret dolor continuus longe egritudinis: quatenus equatus gratia suo intercessori, sicut uno [4 1Kb] eodemque diei tempore cum eo de corpore egredi, ita etiam una atque indissimili sede perpetue beatitudinis mereretur recipi.



CAP. XXIX. Quomodo uxorem comitis per presbyterum suum aqua benedicta sanauerit.

Quadam autem die dum parochiam suam circuiens, monita salutis omnibus [5 1Kb] ruribus, casis et uinculis  largiretur, nec non etiam nuper baptizatis ad accipiendam Spiritus sancti gratiam manum imponeret;  deuenit ad uillulam cuiusdam comitis, cuius uxor male habens quasi morti proxima iacebat. Cui iam uenienti occurrens ipse [b 1Kb] comes, flexis genibus gratias egit Domino de aduentu illius, et introducens eum benigno recepit hospitio. Cumque lotis more hospitalitatis manibus ac pedibus resedisset antistes, cepit referre illi uir de languore coniugis desperate, obsecrans ut ad [6 1Kb] aspergendam eam aquam benediceret. Credo, inquit, quia mox aut sanitati Deo donante restituatur, aut si moritura est, perpetuam de morte transeat ad uitam, citiusque moriendo compendium tam miserabilis ac diutine uexationis accipiat. Adnuit deprecanti uir Dei, et allatam benedicens aquam dedit [c 1Kb] presbytero, precipiens ut super languidam aspergeret. Qui introgressus cubiculum  in quo illa exanimi simillima iacebat, aspersit ipsam et lectulum eius: sed et os illius aperiens gustum salutiferi haustus immisit. Res mira et uehementer stupenda! mox ut eam aqua benedicta contigit languentem, et quid erga eam [7 1Kb] gereretur prorsus ignorantem, ita plenam et mentis et corporis sanitatem recepit, ut confestim resipiscens benediceret Dominum, gratiasque referret ei qui tales tantosque hospites ad se uisitandam curandamque destinare dignatus est. Nec mora exsurgens, ipsis sue sanitatis ministris ministerium sana prebuit, pulchroque spectaculo ipsa prima de tota tanti uiri familia episcopo potum refectionis obtulit, que per ipsius benedictionem poculum mortis euasit: secuta exemplum socrus apostoli Petri, que curata a febribus  per Dominum, continuo surgens ministrabat illi et discipulis eius.



CAP. XXX. Quomodo puellam oleo perunctam a dolore capitis laterisque curauerit.

Neque huic dissimile sanitatis miraculum a uenerabile antistite Cudbercto factum, multi qui presentes fuere testati sunt: e quibus est religiosus presbyter [d 1Kb] Aediluald tunc minister uiri Dei, nunc autem abbas cenobii Mailrosensis. Dum enim more suo pertransiret [8 1Kb] uniuersos docendo, deuenit in [e 1Kb] uicum quemdam, in quo erant femine [9 1Kb] sanctimoniales non multe, quibus timore barbarici exercitus a monasterio suo profugis, ibidem manendi sedem uir Domini paulo ante donauerat. Quarum una, que erat  cognata prefati sacerdotis Aedilualdi, grauissimo tenebatur languore depressa; per integrum namque  annum intolerabili capitis, et totius lateris alterius dolore uexata, funditus a medicis erat desperata. Indicantibus autem de illa uiro Dei, et pro sanatione eius obsecrantibus his qui uenerant cum eo, miseratus ille miseram unxit oleo benedicto. Que ab illa mox hora meliorari incipiens, post dies paucos plena sospitate conualuit.



CAP. XXXI. Quomodo per panem ab eo benedictum infirmus sit sanatus.

Nec silentio pretereundum arbitramur miraculum quod eiusdem uiri uenerabilis uirtute, quamuis ipso absente, patratum cognouimus. Meminimus [a 1Kb] supra Hildmeri prefecti, cuius uxorem uir Dei ab immundo spiritu liberauerit. [1 1Kb] Idem autem prefectus postea [2 1Kb] decidit in infirmitatem grauissimam, adeo ut crescente  per dies [3 1Kb] molestia sterneretur in lectum, et uideretur iam iamque esse moriturus. Aderant multi amicorum, qui ad consolandum uenerant languentem. Cumque lecto iacentis assiderent, repente unus eorum intulit, quia secum haberet panem quem sibi nuper uir Domini Cudberctus benedictionis gratia [4 1Kb] daret: Et credo, inquit, quia huius gustu possit, si tamen fidei nostre tarditas non obsistit, medelam recipere salutis. Erant autem laici omnes, sed religiosi. Conuersi igitur ad inuicem confitebantur singuli quia absque ulla dubietate crederent per eiusdem benedicti panis communionem eum posse sanari. Implentesque aqua calicem, immiserunt pauxillulum panis illius, et dederunt ei bibere. Cuius statim ut uiscera gustus ille aque per panem sanctificatus  attigit, fugit dolor interaneorum omnis, fugit exteriorum tabitudo membrorum. Nec mora expeditum a languore uirum salus subsecuta confirmauit, atque ad laudandam famuli Christi sanctitatem, et admirandam fidei non ficte uirtutem, merito et ipsum et omnes qui celeritatem tam inopinate sanationis uidere uel audiere sustulit.



CAP. XXXII. Qualiter oblatum sibi in itinere iuuenem moriturum orando reuocaret ad uitam.

Quodam quoque tempore dum sanctissimus gregis dominici pastor sua lustrando [b 1Kb] circuiret ouilia, deuenit in montana et agrestia loca, ubi multi erant  de circumpositis late uillulis congregati, [c 2Kb] quibus manus erat imponenda. Nec tamen in montibus ecclesia uel locus inueniri potuit aptus qui pontificem cum suo comitatu susciperet. Tetenderunt ergo ei tentoria in uia, et cesis de uicina silua ramusculis, sibi quique tabernacula ad manendum qualia potuere fixerunt. Ubi dum confluentibus ad se turbis uir Dei uerbum biduo predicaret, ac Spiritus sancti gratiam nuper regeneratis in Christo per manus impositionem ministraret, ecce subito apparuerunt mulieres ferentes in grabbato iuuenem, longe egritudinis acerbitate tabefactum, ponentesque in exitu silue, miserunt ad episcopum, rogantes ut ad accipiendam benedictionem ad se hunc afferri permitteret. Quem cum ad se perductum acerrime [5 1Kb] uexatum  conspiceret, iussit omnes secedere longius. Et ad solita orationis arma confugiens, data benedictione pepulit pestem, quam sollicita medicorum manus pigmentorum compositione nequiuerat. Denique eadem hora surgens et accepto cibo confortatus, reddita Deo gratiarum actione, regressus est ad eas que se portauerant feminas. Sicque factum est ut que eum illo tristes languidum aduexerant, cum eis inde gaudentibus et ipse sospes ac letabundus domum rediret.



CAP. XXXIII. Quomodo tempore mortalitatis morientem puerum matri sanum restituerit.

Eodem tempore pestilentia subito exorta illis in partibus grauissima nece incubuit, ita ut in magnis quondam refertisque [6 1Kb] habitatoribus uillis ac possessionibus,  uix parue rareque reliquie et interdum nulle residerent. Unde sanctissimus Pater Cudberctus diligentissime suam lustrans parochiam, [7 1Kb] eisdem paruissimis que superfuere reliquiis ministerium uerbi et necessarie consolationis opem ferre non desiit. Adueniens autem in [d 1Kb] uiculum quemdam, ibidemque omnibus quos inuenerat auxilio exhortationis adhibito, dixit ad [e 1Kb] presbyterum suum: Putasne superest quispiam his in locis cui nostra uisitatione et allocutione opus sit, an cunctis qui male habebant uisis iam transire ad alios licet? Qui circumspiciens omnia, uidit mulierem eminus stantem,  que, exstincto paulo ante filio, fratrem eius iam morti proximum tenebat in manibus, lacrymisque faciem rigantibus preteritam pariter et presentem testabatur erumnam. Quam cum uiro Dei ostenderet, nil moratus ille accessit ad eam, et benedicens dedit osculum puero, dixitque ad matrem: Ne timeas, nec mesta sis; [1 1Kb] sanabitur enim et uiuet infans, neque ullus ultra de domo tua hac mortalitatis peste deficiet. Cuius prophetie ueritati ipsa cum filio mater multo exinde tempore uiuens testimonium dabat.



CAP. XXXIu. Qualiter animam cuiusdam qui de arbore cadendo mortuus est ad celum ferri conspexerit.

Interea dum prescius uicini sui obitus uir domini  Cudberctus iam decreuisset animo deposita cura pastoralis officii solitariam redire ad uitam, quatenus excussa sollicitudine externa, inter libera orationum et psalmodie studia diem mortis, uel potius uite celestis prestolaretur ingressum, uoluit prius non solum [2 1Kb] sua circuita Parochia, sed et aliis circa fidelium mansionibus uisitatis, cunctos necessario exhortationis uerbo confirmare, ac sic ipse desiderate solitudinis gaudio refoueri. Quod dum ageret, rogatus a nobilissima et sanctissima uirgine Christi Aelfleda abbatissa, cuius superius  memoriam feci, uenit ad possessionem [a 1Kb] monasterii ipsius, quatenus ibidem et ipsam uidere atque alloqui, et ecclesiam dedicare deberet. Nam et ipsa possessio non pauco famulorum Christi examine  pollebat. Ubi dum hora refectionis ad mensam consedissent, subito [3 1Kb] Cudberctus auersam a carnalibus epulis mentem ad spiritalia contemplanda [4 1Kb] sustulit. Unde, lassatis ab officio suo membris corporis, mutato colore faciei, et quasi attonitis contra morem oculis, cultellus quoque quem tenebat decidit in mensam. Quod dum presbyter eius qui astabat et ministrabat aspiceret, inclinatus ad abbatissam dixit silentio: Interroga episcopum quid [5 1Kb] uiderit modo; scio enim quia non sine causa manus eius tremefacta cultellum deseruit, uultusque mutatur illius, sed uidit aliquid spiritale quod nos ceteri uidere non quiuimus. At illa statim conuersa ad eum: Obsecro, inquit, domine mi episcope, dicas  quid uideris modo, neque enim frustra lassata tua dextera cultellum quem tenebat amisit. Qui dissimulare conatus uidisse se quidpiam secreti, iocose respondit: Num tota die manducare ualebam? iam aliquando quiescere debui. Illa autem diligentius adiurante ac flagitante ut exponeret uisionem: uidi, inquit, animam cuiusdam sancti manibus angelicis ad regni celestis gaudia ferri. Rursus illa: De quo, inquit, loco adsumpta est?  Respondit: De tuo monasterio. Adiecit nomen inquirere. Et ille: Tu mihi, inquit, die crastino, missas celebranti nomen eius indicabis. Hec audiens illa, confestim misit ad maius suum monasterium, uidere qui nuper raptus esset e corpore. At nuntius omnes ibidem saluos incolumesque reperiens, postquam mane facto reuerti ad Dominam cepit, obuios habuit eos qui corpus defuncti fratris sepeliendum in carro deferrent. Interrogansque qui esset, didicit quia quidam de pastoribus bone actionis uir, incautius in arborem ascendens deciderat deorsum, et contrito corpore ipsa hora spiritum exhalauit, qua hunc uir Domini ad celestia ductum uidebat. Quod dum rediens abbatisse referret, statim illa ingressa ad episcopum iam tunc dedicantem  ecclesiam, stupore femineo quasi nouum aliquid incertumque nuntiatura: Precor, inquit, Domine mi episcope, memineris ad missas Hadwaldi mei, hoc enim uiro erat nomen, qui heri cadendo de arbore defunctus est. Tunc liquido omnibus patuit, [6 1Kb] quia multiformis prophetie spiritus uiri sancti precordiis inerat, qui et in presenti occultum anime raptum uidere, et quid sibi in futuro ab aliis indicandum esset potuit preuidere.



CAP. XXXu. Quomodo aquam gustando in uini saporem conuerterit.

Inde peragratis ex ordine superioribus locis, uenit ad monasterium uirginum, quod non longe ab ostio Tini fluminis, situm supra  docuimus,  ubi a religiosa, et ad seculum quoque nobilissima famula Christi uerca abbatissa magnifice susceptus, postquam de meridiana quiete surrexerunt, sitire se dicens, ut biberet rogauit. Querebant quid bibere uellet, rogantes ut uinum siue ceruisiam afferri liceret. Aquam, inquit, date mihi. Qui haustam de fonte aquam obtulerunt ei. At ille, data benedictione, ubi paululum gustauit, dedit astanti presbytero suo, qui reddidit ministro. Et minister, accepto poculo: Licet, inquit, mihi bibere de potu de quo bibit episcopus? Respondit: Etiam, quare non licet? Erat autem et ille presbyter eiusdem monasterii. Bibit ergo, et uisa est ei aqua quasi in saporem uini conuersa; tantique sibi testem uolens adhibere miraculi fratrem qui proxime astabat,  porrexit ei poculum. Qui cum et ipse biberet, eius quoque palato pro aqua uinum sapiebat. Aspectabant autem mirantes ad inuicem, et ubi uacuum tempus ad loquendum [7 1Kb] receperunt, confitebantur alterutrum, quia uiderentur sibi nunquam melius uinum bibisse, sicut unus ex ipsis postea in nostro monasterio, quod est ad ostium Wiri fluminis, non paruo tempore demoratus, ibidemque nunc placida quiete sepultus, sua mihi relatione testatus est.



CAP. XXXuI. Quomodo inobedientes ei quosdam fratres tempestas [1 1Kb] maris obsederit.


[a 1Kb] Duobus igitur annis in regimine episcopali transactis, sciens in spiritu uir Domini Cudberctus appropinquare diem sui transitus, abiecit pondus cure pastoralis, atque ad dilectum eremitice conuersationis agonem quantocius remeare curauit, quatenus inolita sibi sollicitudinis mundane spineta liberior prisce compunctionis flamma consumeret. Quo tempore sepius ad uisitantes se fratres de mansione sua egredi, eosque presens solebat alloqui. Libet autem referre quoddam tunc ab eo factum miraculum, quo clarius elucescat quantum uiris sanctis obtemperandum sit, etiam in his que negligentius imperare uidentur. Quadam die dum uenissent quidam, egressusque  ille [2 1Kb] exhortatorio eos sermone reficeret, post admonitionem completam subiunxit dicens: Iam hora est ut ad mansionem meam regrediar; uos autem quia proficisci disponitis, primo sumite cibos et [b 1Kb] aucam illam, pendebat enim auca in pariete, coquite et comedite, et sic in nomine Domini nauem ascendite ac domum redite. Dixerat hec, et data oratione ac benedictione, suam mansionem introiit. Illi autem ut preceperat sumpsere cibos: sed quia abundabant cibis quos secum attulerant, aucam de qua preceperat tangere non curabant.

At cum refecti nauiculam uellent ascendere, exorta subito tempestas fera omnem eis nauigandi facultatem abstulit. Factumque est ut septem diebus feruente  unda conclusi tristes in insula residerent; [3 1Kb] nec tamen culpam inobedientie pro qua huiusmodi carcerem patiebantur, ad memoriam reuocarent. Qui cum sedulo ad Patris colloquium reuersi, ac de reditus sui dispendio conquesti, patientie ab illo monita perciperent; septima tandem die egressus ipse ad eos, uolebat mestitiam eorum gratia sue uisitationis et consolationis pie uerbo lenire. Ingressus autem domum in qua manebant, ut uidit aucam non fuisse comestam, placido uultu et leto potius sermone redarguit eorum inobedientiam: Nonne, inquiens, incomesta adhuc pendet auca? et quid mirum si uos mare non siuit abire? Citissime ergo mittite eam in [4 1Kb] caldariam: coquite et comedite, ut possit mare quiescere, et uos domum remittere.  Fecerunt statim ut iusserat, contigitque miro ordine, ut cum ad preceptum uiri Dei coctura in caldaria foco agente feruere cepisset, eadem hora unda in mari cessantibus uentis suo a feruore quiesceret. Expleta itaque refectione uidentes mare placidum ascenderunt nauim, et secundis flatibus cum gaudio simul et pudore domum remeauerunt: pudebat namque eos inobedientie et sensus tardioris, quo [5 1Kb] uetabantur suum etiam inter flagella conditoris dignoscere et emendare reatum; gaudebant quia intellexere tantam fuisse Deo curam de fideli suo famulo, ut contemptum eius etiam per elementa uindicaret; gaudebant quia uidere tantam suimet curam suo fuisse creatori, ut etiam manifesto miraculo ipsorum errata corrigeret. Hoc sane quod retuli miraculum,  non quolibet auctore, sed uno eorum qui interfuere narrante cognoui, uite uidelicet uenerabilis monacho et presbytero eiusdem monasterii Cynemundo, qui plurimis late fidelium longeuitatis et uite gratia iam notus existit.



CAP. XXXuII. Quanta egrotus tentamenta pertulerit, quidue de sua sepultura mandauerit.

Repetiit autem insulam mansionemque suam uir Dei Cudberctus mox peracta die solemni natiuitatis dominice. Cumque eum nauem ascensurum caterua fratrum circumstaret, interrogauit [c 1Kb] unus ex eis, ueteranus et uenerabilis uite monachus, fortis quidem fide, sed dysenterie morbo corpore iam factus imbecillis: Dic nobis, inquiens, domine episcope,  quando reditum tuum sperare debeamus. At ille simpliciter interroganti, simpliciter et ipse quod uerum nouerat pandens: Quando, inquit, meum corpus huc referetis. Qui cum duos ferme menses in magna repetite sue quietis exsultatione transigeret, multo consuete districtionis rigore corpus mentemque constringeret; arreptus infirmitate subita, temporalis igne doloris ad perpetue cepit beatitudinis gaudia preparari. Cuius obitum libet uerbis illius cuius relatione didici describere, Herefridi uidelicet deuote religionis presbyteri, qui etiam tunc Lindisfarnensi monasterio abbatis iure prefuit. Tribus, inquit, hebdomadibus continuis, infirmitate decoctus, sic ad extrema peruenit. Siquidem quarta feria cepit [d 1Kb] egrotare, et rursus quarta feria finita egritudine  migrauit ad Dominum. At cum mane primo inchoate infirmitatis uenirem, nam et ante triduum cum fratribus insulam adieram, cupiens solite benedictionis et exhortationis ab eo solatia percipere, ut dato iuxta morem signo me aduenisse prodidi, processit ad fenestram, et salutanti se mihi suspirium pro responso reddidit. Cui ego: Quid habes, inquam, domine mi episcope, an forte nocte hac tuus te languor tetigit? At ille: Etiam, inquit, languor me tetigit nocte hac. Putabam quia de ueteri sua infirmitate cuius quotidiana pene molestia consueuerat excoqui, non autem de noua et insolita diceret. Nec plura interrogans: Da, inquam, benedictionem nobis, quia iam tempus nauigandi ac domum repetendi adest. Facite, inquit, ut dicis,  ascendite nauem, ac domum salui redite. Cum autem Deus susceperit animam meam, sepelite me in hac mansione iuxta oratorium meum ad meridiem, [1 1Kb] contra orientalem plagam sancte crucis quam ibidem erexi. Est autem ad aquilenalem eiusdem oratorii partem sarcophagum terre cespite abditum, quod olim mihi Cudda uenerabilis abbas donauit. In hoc meum corpus reponite, inuoluentes in sindone quam inuenietis istic. Nolui quidem ea uiuens indui, sed pro amore dilecte Deo femine que hanc mihi misit, uerce uidelicet abbatisse, ad obuoluendum corpus meum reseruare curaui. [2 1Kb] Audiens hec: Obsecro, inquam, Pater, quia, [3 1Kb] infirmantem et moriturum te audio, aliquos de fratribus hic ad ministrandum tibi remanere permittas. At ille: Ite, inquit,  modo, tempore autem opportuno redite. Cumque diligentius obsecrans ut ministerium susciperet nequaquam impetrare ualerem, tandem interrogaui quando deberemus reuerti. Qui ait: Quando Deus uoluerit, et ipse uobis ostenderit. Fecimus ut iusserat, conuocatisque mox in ecclesiam fratribus cunctis, iussi orationem fieri sine intermissione pro eo: Quia uidetur, inquiens, mihi ex quibusdam uerbis illius appropinquare diem quo sit exiturus ad Deum.

Eram autem sollicitus de reditu propter infirmitatem eius; sed quinque diebus obstitit tempestas ne redire possemus; quod diuinitus dispensatum fuisse rei probauit euentus. Ut enim omnipotens Deus famulum suum ab omni labe mundane fragilitatis ad purum castigaret, utque aduersariis eius,  quam nichil contra fidei fortitudinem ualerent, ostenderet, uoluit eum tanto tempore segregatum ab hominibus, et sue carnis dolore et antiqui hostis acriori certamine probari. Ut autem reddita tranquillitate insulam repetiuimus, inuenimus eum suo monasterio egressum, sedere in domu in qua nos manere solebamus. Et quia necessitas quedam poscebat  fratres qui mecum uenerant renauigare ad proximum littus, ipse remanens in insula, confestim Patri ministerium prebere curaui. Siquidem calefaciens aquam abluebam pedem eius, qui gratia diutini tumoris iam tunc ulcus [a 1Kb] habebat, ac profluente sanie cura indigebat; sed et uinum calefaciens attuli, eumque gustare rogaui. uidebam namque in facie eius quia multum inedia simul et languore erat defessus. Completa curatione, resedit quietus in [4 1Kb] stratu, resedi et ego iuxta eum. Cumque sileret, dixi: uideo, domine episcope, quia multum uexatus es ab infirmitate, postquam recessimus a te: et mirum quare nolueris, ut aliquos nostrum qui tibi ministrarent, hic dimitteremus abeuntes. At ille: Dei, inquit, prouidentia et uoluntate gestum est, ut presentia et  auxilio destitutus humano, aliqua paterer aduersa. Postquam enim a me digressi estis continuo cepit ingrauescere languor: ideoque de mea mansione egrediens huc intraui, ut quicunque uestrum mihi ministraturi aduenirent, hic me inuenire possent, nec meam mansionem necesse haberent ingredi. Ex quo autem ingrediens hac in sede membra composui, non moui me hinc, sed quinque diebus his et noctibus hic quietus permansi. Cui ego: Et quomodo, inquam, domine mi episcope, sic uiuere potuisti? Num absque cibi perceptione tanto tempore mansisti? Tum ille retecto lectisternio cui supersedebat, ostendit ibi cepas quinque reconditas, et ait: Hic mihi uictus erat his diebus. Quotiescunque enim os ariditate ac siti nimia [5 1Kb] ardebat, hec gustando  me refrigerare ac recreare curaui. uidebatur autem una de cepis minus quam dimidia parte corrosa. [6 1Kb] Insuper et concertatores mei nunquam per omne tempus ex quo in hac insula conuersari cepi, tot mihi persecutiones, quot in his quinque diebus intulere. Non audebam interrogare que essent tentationes de quibus dixerat, tantum rogaui ut ministros susciperet. Adnuit ille, et quosdam nostrum secum retinuit, in quibus erat maior [b 1Kb] Beda presbyter, qui ministerio eius familiariter semper adesse consueuerat. Ideoque donationum acceptationumque eius omnium conscius erat indubius, quem ob id maxime secum manere uoluit, ut si cuiuslibet acceptis muneribus digna recompensatione non respondisset, illius admonitione recoleret, et priusquam obiret sua cuique  restitueret. Sed et alium quemdam de fratribus specialiter, ut inter ministros sibi adesset designauit. Qui longo quidem uentris fluxu grauiter egrotabat, neque a medicis poterat curari: sed merito religionis, prudentie et grauitatis dignus exstiterat, qui testis esset uerborum que uir Dei ultima diceret, uel quo ordine migraret ad Dominum.

 Interea rediens domum narrabam fratribus quia uenerabilis Pater in sua se insula sepeliri iuberet. Et uidetur, inquam, mihi iustius esse multo, et dignius impetrare ab eo, quatenus huc transferri corpus suum, et iuxta honorem congruum in ecclesia condi permittat. Placuerunt illis que dixeram, et uenientes ad episcopum rogabamus, dicentes: Non ausi sumus, domine episcope, contemnere iussionem tuam, qua te hic tumulari mandasti, et tamen rogandum uidebatur nobis, ut te ad nos transferre et nobiscum mereamur habere. At ille: Et mee, inquit, uoluntatis erat hic requiescere corpore, ubi quantulumcunque pro Domino certamen certaui, ubi cursum consummare desidero, unde ad coronam iustitie subleuandum me a pio iudice spero. Sed et  uobis quoque commodius esse arbitror ut hic requiescam, propter incursionem profugorum uel noxiorum quorumlibet: qui cum ad corpus meum forte confugerint, quia [1 1Kb] qualiscunque sum, fama tamen exiit de me quia famulus Christi sim, necesse habetis sepius pro talibus apud potentes seculi intercedere, atque ideo de presentia corporis mei multum tolerare laborem. At nobis multum diu precantibus, laboremque huiusmodi gratum nobis ac leuem fore asseuerantibus, tandem cum consilio locutus uir Domini: Si meam, inquit, dispositionem superare, et meum corpus illo reducere uultis, uidetur mihi optimum ut in interioribus basilice uestre illud tumuletis, quatenus et ipsi cum uultis meum sepulcrum uisitare possitis, et in potestate  uestra sit an aliqui illo de aduenientibus accedant. Gratias egimus permissioni et consilio illius, flexis in terra genibus, ac domum redeuntes frequentius illum exinde uisitare non destitimus.



CAP. XXXuIII. Quomodo ministrum suum a profluuio uentris sanauerit [2 1Kb] egrotus.

Cumque increscente languore uideret tempus sue resolutionis instare, precepit se in suam mansiunculam atque oratorium referri. Erat autem hora diei tertia. Portauimus ergo illum, quia pre molestia languoris ipse non ualebat ingredi. At ubi ad portam peruenimus, rogabamus ut alicui nostrum liceret ad ministrandum ei pariter intrare. Non enim per annos plurimos quispiam illuc preter ipsum intrauerat.  Qui circumspectis omnibus, uidit fratrem, cuius [a 1Kb] supra memini, uentris fluxu languentem, et ait: Walhstod ingrediatur mecum, hoc enim erat nomen [3 1Kb] fratri. Qui cum ad nonam usque horam intus cum illo maneret, sic egrediens uocauit me: Episcopus, inquiens, te iussit intrare ad se. Possum autem tibi rem referre nouam permirabilem, quia ex quo ingrediens illuc tetigi episcopum deducturus  eum ad oratorium, continuo sensi me omni illa longe infirmitatis molestia carere. Non autem dubitandum superne pietatis hoc dispensatione procuratum, ut qui multos antea sospes adhuc ualensque curauerat, hunc quoque moriturus curaret: quatenus hoc quoque indicio pateret, etiam corpore infirmatus uir sanctus quantum spiritu ualeret. In qua profecto curatione sequebatur exemplum sanctissimi et reuerentissimi Patris Aurelii Augustini episcopi: qui dum pressus infirmitate qua et mortuus [4 1Kb] est, in lecto decumberet, uenit quidam cum suo egroto, rogans ut eidem manum imponeret, quo sanus esse posset. At ille: Si, inquit, aliquid in his possem, mihi hoc utique primitus prestitissem. Rursus is qui uenerat: Te, inquit [5 1Kb] uisitare preceptus sum,  siquidem in somnis dictum accepi: uade ad Augustinum episcopum ut ille tibi manum imponat, et saluus eris. Quo ille audito, mox egrotanti manum benedicens imposuit: nec mora, sanatum ad propria remisit.



CAP. XXXIX. Que ultima fratribus mandata dederit, et ut percepto uiatico inter uerba orationis spiritum reddiderit.

Intraui autem, inquit, ad eum circa horam diei circiter nonam, inuenique eum recumbentem in angulo sui oratorii contra altare; adsidere cepi, et ipse nec multa loquebatur, quia pondus egritudinis facilitatem loquendi minorauerat. uerum me diligentius inquirente, quem hereditarium sermonem, quod ultimum uale fratribus relinqueret, cepit disserere  pauca, sed fortia de pace et humilitate, cauendisque eis qui his obluctari quam oblectari mallent. Pacem, inquit, inter uos semper et caritatem custodite diuinam, et cum de uestro statu consilium uos agere necessitas poposcerit, uidete attentius ut unanimes existatis in consiliis. Sed et cum aliis [6 1Kb] Christi famulis mutuam habetote concordiam, nec uenientes ad uos hospitalitatis gratia domesticos fidei habeatis contemptui, sed familiariter ac benigne tales suscipere, tenere ac dimittere curate, nequaquam uos meliores arbitrantes ceteris eiusdem fidei et uite consortibus. Cum illis autem qui ab unitate catholice pacis, uel Pascha non suo tempore celebrando, uel peruerse uiuendo aberrant,  uobis sit nulla communio. Sciatisque et memoria retineatis, quia si uos unum e duobus aduersis eligere necessitas cegerit, multo plus diligo, ut eruentes de tumulo tollentesque uobiscum mea ossa recedatis ab his locis, et ubicunque Deus prouiderit incole maneatis, quam ut ulla ratione consentientes iniquitati schismaticorum iugo colla subdatis. Catholica Patrum statuta diligentissime discere atque obseruare  contendite: ea quoque que per meum ministerium uobis diuina pietas instituta uite regularis dare dignata est, exercete solliciti. Scio enim quia, etsi quibusdam contemptibilis uixi, post meum tamen [1 1Kb] obitum apertius qualis fuerim, et quam mea doctrina non sit contemnenda uidebitis. Hec et his similia uir Domini per interualla locutus, quia uis, ut diximus, infirmitatis possibilitatem loquendi ademerat, quietum exspectatione future beatitudinis diem duxit ad uesperam, cui etiam peruigilem [2 1Kb] quietus in precibus continuauit et noctem. [3 1Kb] At ubi consuetum nocturne orationis tempus aderat, acceptis a me [a 1Kb] sacramentis salutaribus, exitum suum quem iam uenisse cognouit, dominici corporis et sanguinis communione muniuit; atque eleuatis ad celum  oculis, extensisque in altum manibus, intentam supernis laudibus animam ad gaudia regni celestis [b 1Kb] emisit.



CAP. XL. Quomodo iuxta prophetiam psalmi quem eo moriente cantauerant, Lindisfarnenses sint impugnati, sed Domino iuuante iterum protecti.

At ego statim egressus, nuntiaui obitum eius fratribus qui et ipsi noctem uigilando atque orando transegerant, et tunc forte sub ordine nocturne laudis dicebant psalmum quinquagesimum nonum, cuius initium est: Deus, repulisti nos et destruxisti nos, iratus es et misertus es nobis. Nec mora, currens unus ex eis, accendit duas candelas; et utraque tenens manu, ascendit eminentiorem locum, ad ostendendum fratribus qui in Lindisfarnensi monasterio manebant,  quia sancta illa anima iam migrasset ad Dominum. Tale namque inter se signum sanctissimi eius obitus condixerant. Quod cum uideret frater, qui in specula Lindisfarnensis insule longe [4 1Kb] de contra euentus eiusdem peruigil exspectauerat horam, cucurrit citius ad ecclesiam, ubi collectus omnis fratrum cetus nocturne psalmodie solemnia celebrabat, contigitque ut ipsi quoque, intrante illo, prefatum canerent  psalmum. Quod superna dispensatione procuratum rerum exitus ostendit. Siquidem, sepulto uiro Dei, tanta ecclesiam illam tentationis aura concussit, ut plures e fratribus loco magis cedere quam talibus uellent interesse periculis. At tamen post [c 1Kb] annum ordinato in episcopatum Eadbercto, magnarum uirtutum uiro et in Scripturis nobiliter erudito maximeque eleemosynarum operibus dedito, fugatis perturbationum procellis, ut Scripture [5 1Kb] uerbis loquar, edificauit Ierusalem, id est, uisionem pacis, Dominus, et dispersiones Isrel congregauit. Sanauit contritos corde, et alligauit contritiones eorum, ut palam daretur intelligi quid significauerit psalmus cum cognita beati uiri morte cantatus: quia, uidelicet, post eius obitum repellendi ac destruendi essent ciues eius, sed  post ostensionem ire minantis celesti protinus miseratione refouendi. [6 1Kb] Cuius sequentia quoque psalmi eidem sensui concordare qui retractat intelligit. Impositum autem naui corpus uenerabile Patris, ad insulam Lindisfarnensium retulimus: quod magno occurrentium agmine chorisque canentium [d 1Kb] susceptum est, atque in ecclesia beati Apostoli Petri [7 1Kb] in dextera parte altaris petrino in sarcophago repositum.



CAP. XLI. Quomodo puer demoniacus sit humo, cui lauacrum corporis eius infusum est, in aquam missa sanatus.

Sed nec defuncto ac tumulato Christi famulo signa sanitatum que uiuens exercuerat, cessare potuerunt. Contigit namque puerum quemdam in territorio Lindisfarnensium,  atrocissimo demone uexari, ita ut sensu rationis funditus amisso clamaret, eiularet, et uel sua membra uel quidquid attingere posset morsibus dilaniare niteretur. Missus est ad energumenum [e 1Kb] presbyter de monasterio: qui cum solitus fuisset per exorcismi gratiam immundos fugare spiritus, huic tamen obsesso prodesse nil prorsus ualebat. Unde dedit consilium patri illius, ut impositum carro puerum  ad monasterium deferret, atque ad reliquias beatorum martyrum que ibi sunt Dominum pro illo precaretur. Fecit ut monuerat, sed noluere sancti Dei martyres ei petitam reddere sanitatem, ut quam celsum inter se locum Cudberctus haberet, ostenderent. Cum ergo insanus ululando, ingemiscendo, et frendendo dentibus nimio cunctorum uisus et auditus horrore concuteret, nec esset qui aliquod remedii genus excogitare quiuisset, tum ecce quidam de presbyteris edoctus in spiritu per opitulationem beati Patris Cudbercti illum posse sanari, uenit clanculo ad locum, ubi nouerat effusam fuisse aquam, qua corpus eius defunctum fuerat lotum; tollensque inde modicam humi particulam immisit in aquam; quam deferens ad patientem infudit in ore eius, quo horribiliter  hiante uoces diras ac flebiles emittebat. Statim autem ut attigit aquam, continuit [1 1Kb] clamores, clausit os, clausit et oculos, qui sanguinei et furibundi patebant, caput et corpus totum reclinauit in requiem. Qui etiam placido sopore noctem transegit, et mane de somno simul et uesania consurgens, liberatum se a demonio quo premebatur beati Cudbercti meritis et intercessione cognouit. Mirandum et bonis omnibus delectabile spectaculum, cum uideres filium cum patre sospitem loca sancta circuire, ac sanctorum auxilio gratias sanissima mente referre, qui pridie pre insania mentis nec seipsum quis esset uel ubi esset poterat agnoscere. Qui ubi, tota fratrum caterua astante, uidente et congratulante, ad reliquias martyrum genibus flexis dedit laudem Deo Domino et  Saluatori nostro Iesu Christo, iam et ab hostis uerbere liberatus, et in fide firmior quam fuerat effectus, ad propria rediit. Ostenditur usque hodie fossa illa cui memorabile infusum est lauacrum, quadrato schemate facta, ligno undique circumdata, et [2 1Kb] lapillis intus impleta. Est autem iuxta ecclesiam in qua corpus eius requiescit, ad partem Meridianam. Factumque est ex eo tempore, ut plures sanitatum operationes per eosdem lapides uel eamdem terram, Domino donante, fierent.



CAP. XLII. Quomodo corpus ipsius post undecim sit annos sine corruptione [3 1Kb] repertum.

[a 1Kb] uolens autem latius monstrare diuina dispensatio,  quanta in gloria uir sanctus post mortem uiueret,  cuius ante mortem uita sublimis crebris etiam miraculorum patebat indiciis, transactis sepulture eius annis undecim, immisit in animo fratrum ut tollerent ossa illius, [4 1Kb] que, more mortuorum, consumpto iam et in puluerem redacto corpore reliquo, sicca inuenienda rebantur, atque in leui arca recondita, in eodem quidem loco, sed supra pauimentum digne uenerationis gratia locarent. Quod dum sibi placuisse Eadbercto antistiti suo medio ferme Quadragesime tempore referrent, adnuit consilio eorum, iussitque ut die depositionis eius, que est tertia decima Kalendarum Aprilium, hoc facere meminissent. Fecerunt autem ita. Et aperientes sepulcrum, inuenerunt corpus totum quasi adhuc uiueret [b 1Kb] integrum, et flexibilibus artuum compagibus multo dormienti quam mortuo  similius. Sed et uestimenta omnia quibus indutum erat non solum intemerata, uerum etiam prisca nouitate et claritudine miranda parebant. Quod ubi [5 1Kb] uiderunt fratres, nimio mox timore sunt et tremore perculsi, adeo ut uix aliquid loqui, uix auderent intueri miraculum quod parebat, uix ipsi quid agerent nossent.

Extremam autem indumentorum eius partem pro ostendendo incorruptionis signo tollentes, nam que carni illius proxima aderant prorsus tangere timebant, festinarunt referre antistiti quod inuenerant: [6 1Kb] qui tum forte in remotiore a monasterio loco, refluis undique maris fluctibus cincto solitarius manebat. In hoc etenim semper Quadragesime tempus agere, in hoc quadraginta ante dominicum natale dies in magna  continentie, orationis et lacrymarum deuotione ducere consueuerat. In quo etiam uenerabilis precessor eius Cudberctus, priusquam Farne peteret, sicut et supra docuimus, aliquandiu secretus Domino militabat. Attulerunt autem et partem indumentorum, que corpus sanctum ambierant. Que cum ille et munera gratanter acciperet, et miracula libenter audiret, nam et ipsa indumenta quasi Patris adhuc corpori circumdata miro deosculabatur affectu: Noua, inquit, indumenta corpori pro his que tulistis [c 1Kb] circumdate, et sic reponite in [7 1Kb] theca quam parastis. Scio autem certissime quia non diu uacuus remanebit locus qui tanta celestis miraculi uirtute consecratus est. Et beatus est multum, cui in eo sedem  quiescendi Dominus uere beatitudinis auctor  atque largitor concedere dignatur. Adiecitque mirando, que quondam uersibus dixi, et ait:

Quis Domini expediet celestia munera dictis,
   uel paradisiacas que capit auris opes?
[1 1Kb] Dum pius infesti disrupto pondere lethi,
   uiuere siderea semper in arce dabit;
Mortua nunc tanto qui membra decorat honore,
   Pulchraque perpetue pignora prestat opis.
Quamque beata domus sub tantoque hospite fulges,
   Nescia que neui lumine leta micas!
Nec tibi difficile, Omnipotens, mandare sub aruo,
   Ne [2 1Kb] depasta uoret funera labes edax;
Qui triduo seruas ceti sub uiscere uatem,
   Lucis iter pandens mortis ab ore tuo;
Qui ignibus in mediis [3 1Kb] insontia membra tueris,
   Ne [4 1Kb] Hebreum [a 1Kb] noceat Chaldea flamma decus;
Dena quater renouas per frigora plebis amictum
   Que uariam fugiens inuia seruat humum;
Qui rediuiua leuem formas in membra fauillam,
   Cum tremet angelicis mundus ab axe tubis.

 [5 1Kb] Hec et huiusmodi plura ubi multis cum lacrymis, ac magna compunctione pontifex tremente lingua compleuit, fecerunt fratres ut iusserat: et inuolutum nouo amictu corpus leuique in theca reconditum, super pauimentum sanctuarii composuerunt.



CAP. XLIII. Quomodo corpus Eadbercti episcopi in tumulo uiri Dei ponentes, sarcophagum illius desuper posuerint.

Interea Deo dilectus antistes [b 1Kb] Eadberctus morbo corripitur acerbo, et crescente per dies multumque ingrauescente ardore languoris, non multo post, id est, [c 1Kb] pridie Nonas Maias, etiam ipse migrauit ad Dominum: impetrato ab eo munere, quod diligentissime petierat, uidelicet, ut non repentina morte, sed longa excoctus egritudine transiret e corpore.  Cuius corpus in sepulcro beati Patris Cudbercti ponentes, apposuerunt desuper arcam in qua incorrupta eiusdem Patris membra locauerant. Ubi nunc usque si petentium fides exigat, miraculorum signa fieri non desinunt. Sed et indumenta que sanctissimum corpus eius uel uiuum uel sepultum uestierant, a gratia curandi non uacant.



CAP. XLIu. Qualiter egrotus ad tumbam eius sit orando curatus.

Denique adueniens transmarinis e partibus clericus quidam reuerentissimi et sanctissimi [d 1Kb] Wilbrordi Clementis Fresonum gentis episcopi, dum aliquot dies ibidem hospes moraretur, decidit in infirmitatem grauissimam, ita ut inualescente per longum  [6 1Kb] tempus molestia iam desperatus iaceret. Qui cum uictus dolore uideretur sibi nec mori nec uiuere posse, inuento salubri consilio dixit ministro suo: Obsecro perducas me hodie post celebratas missas,  adorare ad corpus sacratissimi uiri Dei, erat enim dies Dominica: spero per gratiam intercessionis eius his cruciatibus eripiar, ut uel sanatus ad presentem uitam redeam, uel defunctus perueniam ad eternam. Fecit ille ut rogauerat, baculoque innitentem egrotum in ecclesiam non paruo cum labore perduxit. Qui cum ad sepulcrum sanctissimi ac Deo dilecti Patris genua curuaret, caput in terram dimitteret, pro sua sospitate rogaret, tantas continuo uires suum corpus de incorrupto illius corpore accepisse [7 1Kb] persensit, ut absque labore ipse ab oratione resurgeret; absque adminiculo uel ministri ducentis, uel baculi sustentantis, ad hospitium rediret. Qui post dies paucos roborata ad integrum uirtute, uiam quam disposuerat peregit.



CAP. XLu. Quomodo paralyticus sit per eius calceamenta sanatus.


Erat in monasterio quodam non procul inde posito adolescens, ea quam Greci paralysin uocant infirmitate, omni membrorum officio destitutus. Unde abbas ipsius, sciens in monasterio [8 1Kb] Lindisfarnensium medicos esse peritissimos, misit eum illo, rogans infirmanti si quid possent curationis conferrent. Qui cum suo quoque abbate et episcopo iubentibus diligenter illi assisterent, et quidquid nossent erga eum industrie medicinalis impenderent, nichil omnino proficere ualebant: quin potius crescebat quotidie morbus, et paulatim in deteriora uergebat, adeo ut excepto ore nullum pene membrum posset loco mouere.  Cumque a carnalibus medicis diu frustra laborantibus desperatus ac desertus iaceret, confugit [9 1Kb] ad auxilium medici celestis: qui in ueritate petitus, propitius fit omnibus iniquitatibus nostris, et qui sanat omnes languores nostros. Rogauit namque ministrum suum, ut aliquam sibi [10 1Kb] portionem de incorruptibilibus sacri corporis afferret exuuiis, quia crederet per huius se uirtutem, ad gratiam sanitatis Domino largiente reuersurum. Qui consulto abbate attulit calceamenta, que uiri Dei in sepulcro pedes induerant, et ea pedibus dissolutis egroti circumdedit: siquidem primo a pedibus eum paralysis adprehenderat. Fecit autem hoc noctis initio, cum tempus requiescendi adesset; statimque ille placidum dimissus in soporem, procedente intempeste noctis  silentio, cepit alternis palpitare pedibus, ut palam qui uigilabant et uidebant ministri animaduerterent, quia donata per reliquias uiri sancti uirtute medicandi, sanitas optata a planta pedum per cetera  membra esset transitura. At ubi consuetum in monasterio nocturne orationis signum insonuit, excitatus sonitu resedit ipse. Nec mora, solidatis interna uirtute neruis, artuumque compagibus uniuersis, ac dolore fugato, sanatum se esse intelligens surrexit, et in gratiarum actione Domino omne nocturne siue matutine psalmodie tempus stando persoluit. Mane autem iam facto processit ad ecclesiam, uidentibusque et congratulantibus uniuersis, [1 1Kb] circuit loca sancta orando, et suo Saluatori sacrificium laudis offerendo. [2 1Kb] Factumque est ut pulcherrima rerum conuersione, is qui dissolutus toto corpore illuc in uehiculo perlatus fuerat, inde strictis firmatisque membris omnibus domum per se rediret incolumis. Unde meminisse iuuat, quia hec est immutatio dextere  Excelsi, cuius memoranda ab initio mirabilia mundo fulgere non cessant.



CAPUT XLuI. Qualiter anachorita [3 1Kb] Felgeldus operimento parietis [4 1Kb] eius sit a uultus tumore mundatus.

Nec pretereundum arbitror quid miraculi celestis [5 1Kb] etiam per reliquias sanctissimi oratorii in quo Pater uenerabilis solitarius Domino militare consueuerat, diuina pietas ostenderit. Quod tamen utrum meritis eiusdem beati Patris Cudbercti, an successoris eius [a 1Kb] Aedilwaldi, uiri eque Deo dediti ascribendum sit, internus Arbiter nouerit. Neque aliqua ratio uetat utriusque merito factum credi, comitante etiam fide reuerentissimi Patris Felgeldi, per quem et in quo miraculum ipsum quod refero sanationis completum est. Ipse est qui tertius eiusdem loci et militie spiritalis  heres, hodie maior septuagenario in magno uite future desiderio terminum presentis exspectat. Cum ergo uiro Domini Cudbercto ad celestia regna translato, Aedilwaldus eiusdem insule et monasterii colonus existere cepisset, qui et ipse multos antea per annos in monachica conuersatione probatus, rite gradum anachoretice sublimitatis [6 1Kb] ascendebat; reperit quia parietes prefati [b 2Kb] oratorii, qui tabulis minus diligenter coaptatis erant compositi, longa essent uetustate dissoluti, et separatis ab inuicem tabulis facilem turbinibus prebuissent ingressum. Sed uir uenerabilis, qui celestis edificii magis quam terreni decorem querebat, sumpto feno uel argilla, uel quidquid huiusmodi materie reperisset, stipauerat rimulas,  ne quotidianis imbrium siue uentorum iniuriis ab  orandi retardaretur instantia. Cum hec igitur Aedilwaldus ingressus locum uidisset, postulauit a frequentantibus se fratribus pelliculam uituli, eamque illo in angulo quo et ipse et predecessor eius Cudberctus sepius orans stare uel genuflectere solebat, clauis affixam uiolentiis procellarum opposuit. At postquam ipse quoque, expletis ibi duodecim continuis annis, gaudium superne beatitudinis intrauit, ac tertius locum eumdem Felgeldus incolere cepit, placuit reuerentissimo Lindisfarnensis Ecclesie pontifici Eadfrido, dissolutum uetustate oratorium illud a fundamentis restaurare. Quod dum esset opus expletum, et multi deuota religione a beato Christi athleta Felgeldo postularent, quatenus aliquam illis particulam de reliquiis sancti ac Deo dilecti Patris  Cudbercti, siue successoris eius Aedilwaldi dare debuisset, uisum est illi diuisam particulatim memoratam pelliculam petentibus dandam. Sed daturus eam aliis, prius in se ipse quid hec uirtutis haberet expertus est. Habebat namque uultum deformi rubore simul et tumore perfusum: cuius quidem futuri in eo languoris et prius, cum adhuc communi inter fratres uita degeret, aspicientibus in facie eius signa patebant. At cum in solitudine remotus minorem corpori cultum, maiorem adhiberet continentiam, et quasi diutino carcere inclusus, rarius uel fotu solis, uel eris uteretur afflatu, excreuit languor in maius, faciemque totam tumenti ardore repleuit. Timens ergo ne forte magnitudine huiusmodi infirmitatis solitariam deserere uitam, et communem necesse esset  conuersationem repetere, fideli usus est presumptione, sperauitque se illorum ope curandum, quorum se mansionem tenere, et uitam gaudebat imitari. Mittens enim prefate partem pellicule in aquam, ipsa aqua lauit suam faciem, statimque tumor omnis qui hanc obsederat, et scabies feda recessit, iuxta quod mihi et primo religiosus quidam presbyter huius monasterii Girwensis indicauit, qui se uultum illius, et prius tumentem ac deformem nosse, et postea mundatum per fenestram manu palpasse referebat; et ipse postmodum Felgeldus retulit, astruens quia res ita ut presbyter narrauerat esset expleta, et quod ex eo tempore, cum inclusus per multa annorum curricula maneret, ut prius, immunem ab huiusmodi  molestia uultum semper haberet, agente  gratia Dei omnipotentis, que et in presenti multos, et in [1 1Kb] futuro omnes cordis et corporis nostri languores sanare consueuit, satiansque in bonis desiderium  nostrum, sua nos in perpetuum misericordia et miseratione coronat. Amen.





BEATI FELICIS CONFESSORIS uITA. 

 Felicissimum beati Felicis triumphum, quem in  Nola Campanie ciuitate, Domino adiuuante, promeruit, Paulinus eiusdem ciuitatis episcopus uersibus hexametris pulcherrime ac plenissime descripsit; qui quia metricis potius quam simplicibus sunt habiles lectoribus, placuit nobis ob plurimorum utilitatem, eamdem sancti confessoris historiam planioribus dilucidare sermonibus, eiusque imitari industriam qui martyrium beati Cassiani de metrico opere [a 12Kb] Prudentii in commune apertumque omnibus eloquium transtulit.

Igitur Felix natus est in Nola quidem Campanie, sed [b 1Kb] patre Syro, nomine Hermia, qui de Oriente Nolam ueniens, ibidemque quasi indigena inhabitans, genuit filium Felicem: eique defunctus reliquit hereditatem substantie locupletis, cui tamen ipse  promisse in celestibus hereditatis dona preposuit. Habuit autem et fratrem cognomine sui patris, id est Hermiam, cum quo patrimonium diuideret terrenum: qui longe a Felicis moribus agens, atque ideo felicitate indignus perpetua effectus est. Nam terrena solummodo bona diligere studuit, et Cesaris potius quam Christi esse miles elegit.

At contra Felix nominis sui mysterium factis exsequens, mox a puero se diuino famulatui subiecit, et crescente gratia uirtutum, primo lectoris officium in Ecclesia suscepit, ac post ad exorciste gradum prouectus, immundos ex obsessis corporibus spiritus eiicere cepit. Cumque et in hoc ministerio uirtutibus clarus exstitisset, non mora, condignum meritis presbyterii gradum subiit. Nec minor gradu,  mente et opere remansit, sicut etiam adueniens tentationum turbo probauit.

Nam tempore eodem exorta infidelium persecutio, graui Ecclesiam certamine pulsauit: nec tamen porte mortis portas filie Sion ab annuntianda laude sui Creatoris auertere potuerunt. Cumque magistri auctoresque perfidie primum sue uesanie conflictum contra ipsos ueritatis ac fidei dominice magistros intendissent,  primosque episcopos uel presbyteros Ecclesiarum  ad terrorem minorum, aut morti tradere, aut ad negandam fidem cogere conspirassent: factum est ut ministri erroris et infesti furoris Nolam quoque peruenientes, episcopum urbis illius nomine [c 1Kb] Maximum, uirum doctrina, pietate atque etate uenerabilem, ad tormenta quererent. Quod ille animaduertens, memor dominici precepti, quo dictum est: Cum uos persecuti fuerint in ciuitate ista, fugite in aliam, petit ad tempus secessum loci remotioris, relicto ad tuitionem ciuitatis Felice presbytero, quem filii loco amplectebatur, atque heredem sue sedis accipere desiderabat.

At persecutores ubi episcopum inuenire nequiuerunt, nichil morati manus in Felicem mittere contendunt, eumque primum quasi maximam post episcopum  urbis arcem, a constantia famose sue uirtutis deiicere, uel blandiendo promissis, uel penis terrendo satagunt. Comprehensus igitur Felix ab aduersariis furentibus, sed ipse multum de interna Spiritus sancti consolatione confisus, mittitur in carcerem tenebrosum, ubi manus simul et collum ferrea uincula stringunt, neruo pedes arctantur; fragmenta quoque testarum subter eum sternebantur, ne inter horrorem et frigora longe noctis ligatus, uel somnum uel requiem capere aliquam continuo horum acumine compunctus sineretur.

Interea episcopus, qui ad montium latibula hostem fugiendo secesserat, et ipse non minore martyrium passione gerebat, quam si ferro uinctus aut testis superpositus, uel flammis esset datus urendus.  Urebat namque animum illius cura maxima sui gregis, urebat et corpus fames, una cum gelide rigore hiemis; qui inter spineta sine tecto et alimento iacens, noctem una cum die peruigil sollicitis continuabat in precibus. Nec difficile membra senilia, et longis exhausta ieiuniis, tanta uis malorum comprimens, uel ad mortem usque cegit.

Sed ut superna pietas apertissime, quanta sui cura  uir ille dignus esset, ostenderet, mittitur e celo angelus, qui beatum Felicem confessorem uinculis exemptum, ad querendum, recreandumque ac domi reuocandum antistitem ocius uenire preciperet. Erant autem plures eodem in carcere clausi: sed angelus adueniens, soli Felici, qui pietatis gratia uinctus erat, apparuit, luce splendens corusca, et ipsam quoque domum gratia lucis adimplens, cuius uoce simul et luce Felix motus intremuit. Ac primum quidem se somnii imagine illudi putauit; at angelus surgere illum, et se sequi exeundo precepit. Qui stupens ad imperium iubentis, causabatur se exire non posse, quia et uinculis et claustro carceris et custodum diligentia teneretur. Porro angelus iterata uoce surgere illum propere, nichil obsistentibus  uinculis, iussit; et dicto citius catene de manibus et collo eius, compedesque cecidere de pedibus. Eduxit autem illum foras miro rerum ordine, aperta sibi quidem ianua carceris, sed ceteris clausa; ita ut per ipsos custodes, quibus claudebatur, ignaros rerum iter agerent, ipso angelo instar columne Mosaice, et ducatum Felici et lumen, usque dum hostium manus euaderet, presentie sue fulgore prebente.

Ut autem peruenit beatus Felix confessor ad locum deserti, quo episcopus secesserat, inuenit eum egra suspiria tenui flatu trahentem: et quidem gauisus, quod eum uiuentem inuenerat; contristatus uero est multum, quod inuentum morti proximum uidit. Itaque amplexus et osculatus est Patrem, cepitque  tentare, si forte crebro anhelitu sui oris et sui fotu corporis, aliquid caloris posset gelidis eius artubus afferre. Cum uero diu laborans, neque clamando, neque tangendo aliquid sensus uitalis in eius posset uel animo excitare uel corpore, sed neque ignem aut alimentum in proximo, quo eum rigentem ac tabescentem recrearet, haberet: tandem inuento salubri consilio, flectit genua sua ad Patrem Domini nostri Iesu Christi, suppliciter obsecrans, ut ipse celitus eum iuuaret, quo ministerium pietatis, quod iussus erat, erga Patrem suum explere ualeret. Nec mora, exauditus uidit pendentem uicinis in sentibus uuam: et illius esse munus agnouit, qui naturarum conditor atque auctor omnium, et aquam de petra  produxit arida, et ipsam cum uoluit in uinum conuertit. Letatusque multum hoc munere diuine pietatis, tulit racemum, atque ad os episcopi morientis admouit: sed quia ille strictis dentibus instar mortui, utpote omni sensu et cordis et anime carens, oblatum sibi gustum prorsus accipere nesciebat; tandem sanctus presbyter Felix felici manuum suarum luctamine aperuit arida eius labia, et sic ori eius resoluta uua, quantum potuit succi salutaris infudit. Quo gustato, mox Pater sensum anime recepit et corporis, aperiuntur deinde oculi, linguaque que siccis herebat faucibus ad loquendum soluta est.

 Et ubi plene reuiuiscens, Felicem esse qui ad se querendum uenisset agnouit, paterna illum pietate complexus, et quare tam sero ueniret conquestus est. Ubi, inquiens, tam diu demoratus es, fili? Nam te iamdudum Dominus ad me uenturum promiserat. uides autem quia etsi fragilitate uictus corporis ad horam cessi, solidam tamen animi fidelis constantiam seruaui, sicut etiam loci huius, ad quem secessi, status indicat. Poteram quidem ad uicum aliquem siue aliam urbem, ubi ab hostibus essem tutus, intrare, si mihi uilis fides et chara hec uita fuisset. Nunc autem cuncta hominum refugia declinans, ad deserta uero montium confugiens, diuine tantum me gratie tuitioni credidi, ut uidelicet me ipse quocunque modo uel ordine uellet, aut in hac  uita conseruaret, aut in futuram transferret. Neque uero me spes, que in Deum erat, fefellit, sicut tuo manifeste probatur aduentu, per quem ab ipso, ut ita dixerim, limine mortis sum reuocatus ad uitam. Unde, nate mi, complere festinus ceptum pietatis opus curato, et impositum me humeris domum reportare satage.

Quibus dictis, Felix celerrime quod iubebatur, expleuit: reuectumque humeris antistitem suam ad domum retulit, quam unica seruabat anus. In tantum namque antistes uenerabilis a mundi erat rebus alienatus, ut illi de omni turba domus, et summa census, anus una superesset. Pulsatis ergo foribus, hanc suscitauit Felix, surgentique ac ianuam aperienti dedit et commendauit episcopum. Tunc episcopus  pro impenso sibi officio pietatis, beato Felici debitam gratiarum retulit actionem, et imposita capiti eius dextera, paterna illum benedictione donauit. Qui egressus inde, paucis diebus et ipse in domo sua, donec persecutionis turbo cessaret, delituit. Quod dum fieret, deseruit latebram, et letantibus de suo aduentu ciuibus sese letum reddidit: ac per omnia digrediens, solabatur et confortabat uerbo exhortationis animos singulorum, qui acerbitate premisse tempestatis non modicum fuerant conturbati. Nec solum uero uerbo, sed et suo illos docebat exemplo et prospera mundi et aduersa despicere, sola eterne patrie gaudia querere, solam superni iudicis iram formidare.

 [a 1Kb] Rursum mota persecutione, queritur Felix, ueniuntque hostes usque ad habitaculum eius, illum ocius rapere ac morti tradere sitientes: qui tum forte ab edibus suis absens, in medio ciuitatis cum amicis consistebat, et more sibi solito uerbum fidei circumstantibus turbis predicabat. Quem eo loci esse audientes aduersarii, mox strictis gladiis accurrunt: sed peruenientes ad eum, mutato diuina prouisione aut uultu ipsius, aut corde illorum, nequaquam eum quem optime nouerant, agnoscere ualebant. Interrogantibus ergo ipsum, ubi esset Felix, intellexit uir prudentissimus, diuinitus actum esse, ne eum cognoscerent, ridensque inquirentibus:  Nescio, inquit, Felicem, quem queritis. Nec prorsus fefellit: nemo enim seipsum facie nouit.

Qui statim relinquentes eum, diuerterunt alio, et quos forte obuios habebant, interrogabant ubi esset Felix: e quibus unus cause prorsus ignarus, et furere eos credens, cepit obiurgare eos dementie, qui presentem non possent cognoscere eum, cum quo loquebantur: pariterque eis quo discederet ille, quem querebant, ostendit. Qui grauius furentes, statim uestigia beati Felicis insequuntur. At ille, appropinquantibus eis, admonitus tumultu precurrentis ciuitatis, et clamoribus attoniti aduentu hostium uulgi, secessit in secretiorem locum, qui nil quidem munimenti firmioris habens, semiruti tantum muri erat fragmine preseptus: sed mox ut  uirum Dei recepit, miro eum diuine manus est opere tutatus. Repentino etenim rudere concreuit ibidem agger qui eumdem locum precluderet: sed et aranea diuino nutu, cui omnis creatura deseruit, confestim nutantes ipso in loco telas suspendit. Quo cum peruenissent, obstupuerunt hostes, et presso gradu loquebantur mutuo, dicentes: Nonne stultum est nos huc hominem querendo ingredi, cum liquido appareat, neminem hic preisse? quia si quisquam intrasset, nequaquam hic aranearum fila integra remanerent, que etiam musce perrumpentes minime nonnunquam scindere solent. Constat ergo quia qui huc secessisse Felicem dixit, astu fecit, ut nos ab eius inuentione longius abstraheret: ergo recedamus ac dimittamus hic hominis latebras  scrutari, ubi ipsa loci facies neminem intrasse premonstrat. Sic delusa sollicitudine querentium, discedunt propere frementes et non minus quam in Felicem, rabida mente frendentes in eum qui se in loca talia suis dolis induxerat: ubi multa claruit sapientia pii conditoris ac protectoris nostri. Certe nonnunquam muri urbium altissimi ac munitissimi, ciues suos obsidentibus aduersariis produnt magis quam liberant: et humilem Christus famulum suum a persequentibus armatis hostibus, tremulis aranearum casibus, ne inueniri uel capi posset, abscondit, uere ut uenerabilis Pater Paulinus de his loquens ait:

. . . . . . . . . . . Ubicunque
Christus adest nobis, et fiet aranea murus:
 At cui Christus abest, et murus aranea fiet.

Discesserunt ergo, incumbente iam uespera, hostes, et Felix illis abeuntibus, liberior alias petit latebras, gaudens de adiutorio diuine protectionis, secumque decantans: Nam etsi ambulem in medio umbre mortis, non timebo mata, quoniam tu mecum es. Die autem facto, secessit in locum, inter ipsa edificiorum tecta secretiorem, ubi sex mensibus continuis ab hominum quidem notitia omnium segregatus, sed diuine presentie gratia fruitus, manebat absconditus, uidelicet iuxta uocem Psalmiste, in abscondito uultus eius a conturbatione hominum, qui etiam miro illum atque hominibus inusitato ordine tanto temporis spatio  pauit. Manebat namque in uicinis edibus quedam mulier Deo deuota, cuius ministerio nescientis scienter ipse, qui est totius scientie fons et origo, Dominus utebatur. Coquebat enim panes mulier, coquebat alias escas in cibaria domus sue: et facta in excessu mentis, eo loco inferebat has, ubi Felix confessor latebat, ibique sumendas illi ponebat, ita ut neque huc se intrasse neque redisse unquam scire posset: sed preparatas escas domi se posuisse credens, ita semper abibat, ponende memor, et mox posite immemor esce. Et sic B. Felicem ferunt sex, ut dixi, mensibus in iisdem latebris obscuri et angusti tecti mansisse, ab humana quidem societate seiunctum, sed nunquam ciuium supernorum presentia desertum; et parco nimirum  uictu, sed celitus ministrato, uitam duxisse felicem. Quo tempore perhibetur etiam diuine collocutionis dono sepius dignus fuisse habitus. Erat autem iisdem, in quibus morabatur, habitaculis, cisterna uetus, de qua ipse in primis pauperem potum hauriebat: sed hec cum nimio estatis esset siccata calore, non tamen beato confessori, unde uiueret, defuit. Etenim pius conditor ac prouisor salutis nostre, qui quondam sicco ere cetero, unum solummodo uellus pluuia celesti perfudit, ipse suo confessori, silenti prorsus ac sereno ere, prout opus habebat, occulti roris gratiam, qua sitiens recrearetur, ministrauit

Completo autem hoc tempore, admonitus est oraculo diuino procedere de latebris, eo quod iam  persecutionis turbo pertransisset. Qui ut repentinus apparuit in publico, gratissime ab omnibus, quasi a paradiso ueniens, susceptus est. Cepit autem ex tempore fidem confirmare omnium, que seuitia tempestatis erat non minimum conuulsa. Interea Deo dilectus antistes Maximus, longa prouectus etate, diem clausit ultimum. Nec mora: Felix in episcopatu omnium iudicio eligitur, qui et confessor existens inuictissimus, et doctor suauissimus, et que bona ore docebat, ipse cuncta opere complesset. uerum Felix, ut etiam humilitatis quantam in corde haberet sublimitatem insinuaret, uerecunda se uoce, ne hunc gradum suscipere deberet, excusauit, dicens compresbyterum suum Quintum, multo dignius honorem prefati gradus posse subire, eo quod is  septem diebus ante quam ipse, ad ordinem presbyterii fuisset promotus. Quod ita, ut postulabat, expletum est: susceptumque episcopatus officium ita idem Quintus administrauit, ut humiliter beatissimo confessori submissus, illum pro se sermonem ad populum facere iuberet, et ipse plebem officio, Felix doctrina regeret.

Qui uidelicet Felix, cum constantia confessionis et uirtute ualde preclarus esset humilitatis, etiam summus uoluntarie paupertatis amator exstitit. Possederat namque ex paterna hereditate predia multa, domosque ac diuitias plurimas, sed tempore persecutionis proscriptus, cuncta amiserat. At uero pace Ecclesiis reddita, cum posset iura sua repetere,  nequaquam ultra uolebat: sed amicis suadentibus, ut debita sibi iura reciperet, que recepta cum fenore magne mercedis dispergere ac dare pauperibus posset, nullatenus id facere consentiens, forti sententia suggestiones eorum repellebat, dicens: Omnia mihi licent, sed non omnia expediunt. Absit enim ut res, quas causa confessionis perdidi, repetam; absit, ut terrenas opes, quas celestium bonorum contemplatione semel contempsi, quasi hec minus sola sufficiant, ulla ratione reposcam: quin potius pauper spiritu sequar Iesum, quo opulentius regni celorum dona percipiam: nec diffidendum quin ille, qui me et uinculis tenebrisque diri carceris eripuit, et ab hominibus secretum tanto tempore pauit,  etiam cetero uite mee spatio, iactantem in se cogitatum meum, ipse me enutriet. Hunc retinens animum beatus confessor, tria tantum iugera ruris modici, et hec conducta, et unum hortulum proprii iuris, unde uiueret, habuit. Sed hec utraque, ne uno quidem famulo adiutus, propria manu coluit: fructum autem eiusdem sue messis, uel hortuli adultum cum pauperibus semper communicare gaudebat. Eamdem autem et in habitu parcimoniam uir beatissimus sectabatur, ita ut simplici tantum uestimento, et quod nonnunquam uix sibi sufficeret, esset contentus; si quid uero superesset, pauperibus erogaret: et si forte aliunde contigit ut geminum haberet indumentum, mox nudum meliore refouit.

 Tali uiuens pietate uir et nomine et merito Felix, plenus dierum atque operum bonorum [a 1Kb] defunctus est: ac uiam patrum secutus, eternam est receptus in gloriam, sicut etiam signa que in ecclesia in qua [b 1Kb] sepultus est sunt facta perplura testantur.

Erat enim ibi quidam rusticus pauper rebus, sed fide integer, qui angustam pauperiem duorum solummodo boum possessione sustentabat, uel ipse uidelicet his utens, uel uicinis utendos pacta mercede commodans: quos cum multa inops cura diligeret atque seruaret, quadam nocte furto ablatos perdidit: ac mane facto, cum eos furatos certissime comperisset, amissa omni spe sue quesitionis uel inuentionis, petit rapido cursu ecclesiam sancti Felicis;  ibidemque adueniens, ante fores domus sancte prosternitur, fixoque in terram uultu implorat et obsecrat sanctum Felicem reddere sibi boues quos perdiderat, testatus multum cum lacrymis, nunquam se  inde, si non boues reciperet, exiturum. Quod cum die toto uoce quidem rustica, sed fidelissima mente fecisset, superueniente uespera, eiectus est uiolentia turbe, et sacris propulsatus ab edibus. uenit autem domum, nec omittit continuis in lamentis noctem ducere peruigilem. uerum quia omnis qui petit accipit, et qui querit inuenit, et pulsanti aperietur, et sicut Psalmista ait, desiderium pauperum exaudiuit Dominus: medio noctis tempore cum ceteris hominibus ac rebus omnibus quietis, ipse solus excitante suo dolore ac paupertate peruigil iaceret: mirum dictu, uenere subito ad ostium eius boues, quos querebat, diuino uidelicet nutu et predonibus erepti, et ad domum domini per loca auia inter tenebras noctis errorisque reuocati: pulsantesque cornibus ostia  eius in quo manebat tugurii, iam sese aduenisse signabant. Sed ille multum tremens, non iam boues suos, sed fures sibi rursus adesse credens, diutius fores aperire tardauit, donec iidem boues, quasi causam domini tardantis intelligentes, mugitu quoque emisso se esse, qui ad ostia domestica pulsarent, demonstrarent. Receptis autem bobus rusticus, non rustice sed docte ac fideliter agens, festinauit primo mane debitas redditori suo gratias rependere. Assumens enim secum boues, uenit ad ecclesiam sancti Felicis, omnibus et illo iter faciens et ibidem perueniens, beneficia que a sancto confessore percepisset, letabunda uoce replicans et ostendens. Et quia multum plorans, uel inquirendo suos boues, uel in recipiendo pre gaudio, oculorum quoque aciem  non minimum leserat: et huius detrimenti solatium a beato Felice querens, accepit. Sicque domum rediit, duplici gratie celestis munere repletus.

Cumque in honorem eiusdem beati confessoris angustior ecclesia fabricaretur, erant in proximo ipsius ecclesie duo rustica edificia importuna situ, simul et deformia uisu, que omne decus ecclesie non parum sua obscuritate fedabant. uolens autem uenerabilis ac Deo dilectus antistes Paulinus tolli hec edificia, et emundari loca in quibus sita fuerant, postulauit eos, ad quorum possessionem pertinebant, hanc beato Felici prebere reuerentiam, ut ad illustrandum decorandumque locum ecclesie eius  priuata sua tecta paterentur auferri. At illi preces eius rustica obstinatione spernentes, magis se animas dare quam suas possessiones relinquere posse dicebant. Cumque episcopum tederet rusticos rixa  uincere, uicti sunt diuine potentie manu. Nam nocte quadam quiescentibus cunctis, subitus ignis ex una cellarum earumdem exoriens, uicina paulatim edificia petere cepit, ita ut magis magisque suis incrementis adauctus, et prope et longe posita habitacula cuncta consumpturus esse uideretur. Tunc tantis excitati fragoribus et globis ignium, ciues accurrerunt, ut uel incendium, si possent, omne aquas fundendo restinguerent: uel de suis singuli domibus quecunque possent igni preripientes auferrent. Cumque se nil ualere posse conspicerent, ceperunt querere diuinum, ubi humanum cessabat, auxilium. Aduolant ergo duce episcopo ad ecclesiam sancti Felicis, flectunt genua, superne auxilia protectionis implorant: diuertunt inde ad ecclesiam beatorum  apostolorum, que contigua erat ecclesie beati Felicis, et inde per intercessionem apostolicam celestis presidii dona flagitantes. Ubi postquam oratum est, rediit domum episcopus, sumptamque de ligno dominice crucis non grandem assulam, misit in medium incendii furentis, statimque immensa illa uolumina flammarum, que tanta uirorum manus aquas spargendo exstinguere nequiuerat, ipse lignum addendo restinxit. Tanta etenim sancte crucis erat uirtus, ut sese natura relinqueret: et ignis qui omnia solet ligna deuorare, ipso ligno dominice passionis uelut  exustus, absumeretur. Ubi uero tempestas tanta sopita est, et mane redeunte ciues dira noctis opera considerare uenerunt, credentes se non parua tantis incendiis damna esse perpessos, inuentum est nichil prorsus exustum, nisi quod debebat aduri. Ex illis etenim domibus duabus, de quibus prediximus, quas et homines consumere atque auferre disposuerant, unam flammis absumptam uidebant. Quo facto multum erubuit rusticus ille, qui sua tecta contra decorem sanctorum edificiorum stolida obstinatione defenderat, cernens se inuitum nulla mercede perdidisse, que in gratiam sanctorum sponte nolebat amittere: et mox ipse, quod igni superfuerat de edibus, propria cepit manu abolere, quatenus ocissime omnis circa ecclesiam beati confessoris locus congrua  sanctis claritate ac luce redderetur insignis. Ablata autem omni feditate ruderum ac sordium earumdem, perstabat beatus antistes [a 1Kb] Paulinus ecclesiam quam ceperat ad perfectum deducere: cuius edificium omne tribus annis perfecit, et in picturis atque omni ornatu suo debito fine conclusit: in qua felicissima beati Felicis uita et passio in eternum memorabilis celebratur; qui die quarta decima mensis Ianuarii, consummato cursu certaminis gloriosi, percepit coronam uite, quam repromisit Deus diligentibus se.



BEDAE uENERABILIS PRESBYTERI OPERA HISTORICA. SECTIO SECUNDA.---MARTYROLOGIA, IUXTA EXEMPLARIA COLONIENSE ET BOLLANDIANUM.





PATROLOGIAE EDITOR LECTORI.

Nullum ex Bede uenerabilis operibus toties prelum obtinuit, quoties Martyrologium ipsius nomine insignitum: quippe quod non minus quinquies in lucem prodiit. Primum quidem uulgatum est in Editione Operum omnium Bede, Colonie Agrippine, anno Domini 1616 absoluta; secunda autem uice, inter Monumenta Bollandiana, ex quibus in editionem Londinensem, a doctissimo uiro Smith anno 1722 adornatam, transiit. Cum uero due ille editiones, que ceteris anteponuntur, mutuo se perficiant, notisque Smith eruditissimis simul et amplissimis posterior illustretur, ambas, uno intuitu conspiciendas, in paginis nostris coniungere statuimus, illis postea, quasi complementum, triplicem eiusdem Martyrologii epitomen subnexuri. In sequenti uero Editionis Bollandiane descriptione, contractis linearum interuallis illa ADDITAMENTA distinximus que apud Smith medio, ut ipse ait, id est minori, charactere expressa sunt, exceptis tamen Auctarii locis que ipsius Flori nomen preferunt, et ideo nulla distinctione indigent.





SMITH PRAEFATIO.

Martyrologium, quod iam exhibuimus, ex Actorum sanctorum Martii, tomo II dedimus. Henschenio enim cum olim constaret Martyrologium sub Bede nomine excusum genuinum istius opusculum non fuisse, ex eo quod Ado et Usuardus testantur eum quamplures dies intactos reliquisse: hoc indicio tam certo excitatus, dum regine Suecie Christine codices Mss. Rome scrutatur, huius Martyrologii fragmentum olim ad usum Ecclesie Bituricensis descripti inuenit, et quo certius crederet Bede esse quod inuenerat, obsignabatur Codex consueta illa antiquis formula: Explicit Martyrologium Bede presbyteri. Hoc postea integrum uidit Diuione in Bibliotheca amplissimi senatoris Bonherii; cuius codice cum fragmento Regio collato, hec duo exemplaria iisdem prorsus uerbis, et apice uix ullo mutato conuenire per omnia reperiit, excepto quod in integro Ms. additamenta quedam essent, minusculis litterulis scripta, que priori imperfecto deerant. Hec additamenta Flori fuisse primum suspicatus est; postea tamen hunc nullam in isto supplemento partem habuisse decernebat; quippe breue admodum atque ieiunum, cuique proinde non conueniat quod tradit in prologo Usuardus, eum scilicet Bede stylum in elogiis texendis tenuisse. Cum Diuionensi codice sex alios; primum sancti Petri in uaticano, alterum Monasterii sancti Cyriaci in Thermis, tertium ex eminentissimi Francisci cardinalis Barbarini bibliotheca, denique tria Belgica Henschenius contulit, et ex iis omnibus additiones et supplementa collegit. Auctarium istud quod sub Flori nomine edidit, charactere medio distinxit. Litterarum autem quibus in additionum collectione utebatur compendii causa, explicationem hic habe. A. Atrebatense, B. Barbarinianum, C. Sancti Cyriaci, D. Diuionense, L. Letiense, R. Regine Suecie, T. Tornacense, u. uaticanum. Denique certum lectorem uult in omnibus hisce Mss. uerbotenus haberi omnia que sub Bede nomine maiori notantur charactere, nisi de aliquibus contrarium in margine notetur: excusumque in Bede operibus Martyrologium ex Adone sumi.





[MARTYROLOGIUM. [1Kb] ]



EDITIO COLONIENSIS.



MENSIS IANUARIUS habet dies XXXI, Lunam XXX.


A. KALEND. IANUARII.---Circumcisio Domini nostri Iesu Christi secundum carnem, et octaua Dominici natalis. Rome natale sancti Almachii martyris, qui iubente Alypio urbis prefecto, cum diceret: Hodie octaue Dominici diei sunt; cessate a superstitionibus idolorum et sacrificiis pollutis: hac de causa captus, et a gladiatoribus occisus est. Item Rome sancte Martine uirginis, que sub Alexandro imperatore,  post multa tormenta gladio est occisa. Eodem die apud Spoletum ciuitatem Thuscie, sancti Concordii martyris, qui post plurima tormenta decollatus est. Item Rome uia Appia corone militum triginta. Apud Africam natale sancti Fulgentii, episcopi Ruspensis Ecclesie, cuius uita uirtutibus plena habetur. Apud Alexandriam sancte Eufrosine uirginis. Ipso die sancti Paragode, septimi uiennensis episcopi. Item sancti Basilii episcopi et sancti Eugendi abbatis.

B. Iu NON. IANUARII.---Natale beati Macarii abbatis;  et in Ponto ciuitate Thomis trium fratrum: Argei, Narcissi, et Marcellini pueri, qui sub Licinio inter tyrones comprehensus, cum nollet militare, cesus ad mortem, et diu in carcere maceratus, in mare mersus martyrium consummauit. Corpus eius ad litus delatum, et a religiosis uiris depositum, magnis coruscat uirtutibus. Et sancti Isidori episcopi et martyris.

C. III NON. IANUARII.---Rome natale sancti Antherii pape et martyris, qui uicesimus post beatum Petrum, cum duodecim annis, mense uno, diebus duodecim rexisset Ecclesiam, passus est sub Maximiano,  et in cemiterio Callisti sepultus est uia Appia. In ciuitate Parisiensi sancte Genouefe uirginis, que a beato Germano Altissidorensi episcopo Christo dicata, admirandis uirtutibus late claruit, et usque ad octoginta annos in Christi seruitute consenuit. Eodem die sancti Florentii uiennensis episcopi, et martyris octaui eiusdem urbis. Natale sancti Theogenis, martyris, et sancti Petri martyris. In Thomis ciuitate natale sancti Filii episcopi, qui post alia tormenta in mare est mersus.

D. PRID. NON. IANUARII.---Natale beati Titi, apostolorum discipuli, qui ordinatus est ab apostolo Paulo Cretensium episcopus; cui scripsit epistolam  omni Ecclesie Dei utilissimam idem apostolus. Demum post predicationis officium fidelissime consummatum, beatum finem adeptus, sepultus est in ecclesia ubi a beato apostolo fuerat dignus minister constitutus. Apud Africam natale sanctorum, Aquilini, Gemini, Eugenii, Marciani, Quinti, Theodoti et Triphonis, preclarissimorum martyrum, quorum gesta habentur. Eodem die Rome sanctorum martyrum Prisci presbyteri, et Priscilliani clerici, atque benedicte religiosissime femine, tempore Iuliani impiissimi Augusti, qui gladio martyrium compleuerunt. Item Rome beate Dafrose, uxoris B. Fabiani martyris, que post damnationem uiri sui primum relegata est exsilio, deinde ab impio Iuliano capite iussa est puniri. Et sancti Ferrutii martyris.

 E. NON. IANUARII.---Rome natale sancti Telesphori pape, qui septimus post Petrum apostolum  pontifex ordinatus, sedit annos undecim, menses tres, dies uiginti unum. Hic constituit, ut septem hebdomatibus ante Pascha ieiunium celebraretur, et in natiuitate Domini nostri Iesu Christi misse nocte celebrarentur, ac hymnus angelicus, id est, Gloria in excelsis Deo, hora sacrificii misse celebretur, illustreque ad extremum sub Hadriano principe martyrium duxit. Item apud Antiochiam beati Symeonis monachi depositio, qui tertio decimo etatis sue anno, huic seculo abrenuntians, monasterium expetiit: ubi uix septimo die cibum sibi indulgens, psalterium infra quatuor menses didicit: postremo in columna, usque ad finem uite sue stetit. Ierosolyme depositio Symeonis prophete, qui Dominum Iesum in ulnis portauit.

 F. uIII IDUS IAN.---Epiphania Domini. Eodem die passio sancte Marce uirginis. Quam cum Riciouarus  presens torqueri et in ignem precipitari iussisset, illesa permansit. Deinde mamillis abscissis, et squalore carceris afflicta, super testas acutissimas et prunas uolutata, orans migrauit ad Dominum.

G. uII IDUS IAN.---Relatio pueri Iesu ex Aegypto. Et natale sancti Luciani Antiochene Ecclesie presbyteri et martyris, uiri doctissimi atque eloquentissimi, qui passus est Nicomedie, sub persecutione Maximini, sepultusque Helenopoli Bithynie. In Antiochia  beati Cleri diaconi et martyris, qui post plurima tormenta decollatus est.

A. uI IDUS IAN.---Neapoli Campanie sancti Seuerini episcopi et confessoris, fratris beatissimi uictorini, clarissimi uiri in miraculis; qui et ipse fratris imitator, post multarum uirtutum perpetrationem, sanctitate plenus quieuit: sepultus in loco, ubi priusquam ad episcopatum uocaretur, conuersatus fuerat. Bellouaco sanctorum martyrum, Luciani et Messiani, et Timothei in Grecia.

 B. u IDUS IAN.---In Mauritania Cesariensi sancte Marciane uirginis et martyris. Eodem die apud Antiochiam sancti Iuliani martyris, et Basilisse coniugis eius. Hi itaque sanctissimo uoto casti coniuges, aliquot annos pariter uixerunt, carnem suam uirginem Christo seruantes, et monasteria de rebus suis instituerunt, ut ad decem millia monachorum pater beatus Iulianus fieret. Basilissa uero multarum uirginum mater, quarum multitudinem cum iam uictricem premisisset ad Dominum, ipsa conuersatione uite probatissima, inter uerba orationis migrauit ad Dominum. Iulianus uero postmodum a Marciano preside, per innumerabilia tormenta et cruciatus ad ultimum feriri iussus est, eum Antonio presbytero et Marcionella, et Celso puero, filio eius.

 C. Iu IDUS IAN.---Apud Thebaidem natale beati  Pauli, primi eremite, qui a sexto decimo etatis sue anno, usque ad centesimum tertium decimum solus in eremo permansit: cuius animam inter apostolorum et prophetarum choros ad celum ferri ab angelis Antonius uidit. Sancti Igini pape, qui sedit Rome annos quatuor. Hic constituit clerum, et distribuit gradus. Sepultus est in uaticano, tertia idus Ian. Apud Cyprum beati Nicanoris, qui unus fuit de septem primis diaconibus.

D. III IDUS IAN.---Apud Alexandriam natale sanctorum confessorum, Petri, Seueri, Leucii, quorum gesta habentur. In Africa natale sancti Saluii. In huius natali sanctus Augustinus uerbum fecit ad populum Carthagine. Eductio Domini de Aegypto.

E. PRID. IDUS IAN.---Apud Achaiam natale sancti  Satyri martyris, ciuis Arabie, qui transiens arte  quoddam idolum, cum exufflasset in illud, signans sibi frontem, statim corruit; ob quam causam decollatus est. Eodem die, sancti Archadii martyris, genere et miraculis clari.

F. IDUS IAN.---Rome uia Lauicana corone militum quadraginta, sub Gallieno imperatore. Pictauis sancti Hilarii episcopi et confessoris, qui ob catholicam fidem quadriennio apud Phrygiam relegatus, inter alias uirtutes fertur quod mortuum suscitauerit.  Apud uiennam sancti ueri episcopi, qui presedit Ecclesie post sanctum Euantium. Treueris sancti Agritii episcopi, et octaua Epiphanie.

G. XIX KALEND. FEBR.---Apud Nolam Campanie beati Felicis presbyteri. Hic a Maximiano Nolane urbis episcopo, presbyterii honore prelatus est. Qui cum multa a perfidis pro nomine Christi pateretur, uolentibusque omnibus eiusdem urbis, ut episcopus leuaretur, non consensit; sed alterum eligens ad  pontificatus honorem, ipse duodecim post annos, cessante persecutione, Dominica die mysteriis confectis, data pace omnibus se in pauimentum oraturus proiecit: moxque beati uiri anima de carnis ergastulo egressa, felicia regna ipse uere felix conscendit: sepultusque est iuxta urbem ab Helpido sancto presbytero, in loco qui dicitur Pincis, ubi claris fulget uirtutibus. Apud uiennam sancti Cadeoldi episcopi.

A. XuIII KALEND. FEBR.---Abacuc et Michee prophetarum, quorum corpora sub Arcadio imperatore diuina reuelatione reperta sunt. Item beati Macarii abbatis, discipuli beati Antonii, uita et miraculis celeberrimi. Ipso die beati Isidori, in sanctitate uite, fide, ac miraculis preclari. Apud Bituricas ciuitatem, translatio sancti Sulpitii episcopi et confessoris, qui  a pueritia sacris litteris eruditus, et sancte conuersationis luce conspicuus, etiam laicus uirtutibus claruit:  post etiam coma deposita monachorum pater exstitit, atque inde ad episcopalem prouectus cathedram, uita clarus quieuit. Et sancti Mauri abbatis.

B. XuIII KALEND. FEBR.---Rome uia Salaria in cemiterio Priscille, natale sancti Marcelli pape: qui, iubente Maximiano imperatore, primo fustibus cesus, et a facie eius, quem corripiebat, expulsus est. Hic fecit cemiteria in uia Salaria, et uiginti quinque titulos in urbe Roma constituit, propter baptismum et penitentiam multorum, qui conuertebantur ex paganis, et propter sepulturas martyrum. Post multos itaque annos in seruitio Dei indutus cilicio defunctus est, et conditus aromatibus a Ioanne presbytero, et beata Lucina, sepultus est in cemiterio Priscille. Apud Arelaten sancti Honorati episcopi, cuius uita  doctrina et miraculis illustris refulsit. Et sancti Fursei confessoris.

 C. XuI KALEND. FEBR.---In Aegypto apud Thebaidem beati Antonii monachi, qui sine ulla scientia litterarum Scripturas diuinas et memoriter audiendo intellexisse, et prudenter cogitando tenuisse predicatur, multorumque monachorum pater uita preclarissimus uixit: cuius corpus sub Iustiniano imperatore diuina reuelatione repertum, Alexandriam delatum est, et in ecclesia B. Ioannis Baptiste humatum. Apud Lingonas natale sanctorum geminorum Speusippi, Eleosippi, Meleosippi. Qui cum essent  uiginti quinque annorum, cum auia sua Leonilla, et Lonella et Neone, martyrio coronati sunt, tempore Aureliani imperatoris; gemini quidem in una arbore suspensi, ligatis manibus sursum, pedibus uero deorsum ita exstenti, ut pene putarentur ab ipsa membrorum compage separari; et post hec in ignem precipitati, nec tamen lesi, inter uerba orationum simul migrabant ad Dominum.

D. Xu KALEND. FEBR.---Cathedra sancti Petri apostoli, qua primum Rome sedit. Eodem die natale  sancti Publii Athenarum episcopi, qui princeps insule Mileti, cum nauigantem beatum apostolum Paulum Romam sub custodia detentum, per triduum hospitio receptum, humane tractasset  patrem ipsius Publii contigit febribus et dysenteria uexatum iacere; ad quem cum intrasset B. Paulus, et imposuisset illi manus, et orasset, sanauit eum. Quem Publium adherentem sibi beatus apostolus postea ordinatum episcopum, ad predicandum direxit: et preclarus uirtutibus, et doctrina prefulgens, ob Christum martyrio gloriose coronatur. Nam prius Dionysius, inde Publius iste Athenis prefuit. Ipso die natale sancte Prisce uirginis et martyris. Et in Ponto natale sanctorum martyrum, Mosei et Ammonii, qui cum essent milites, primo ad metalla  deputati, nouissime igni sunt traditi.

 E. XIu KALEND. FEBR.---In Smyrna natale sancti Germanici martyris. Qui cum primeue etatis uenustate floret, per gratiam uirtutis Dei metum corporee fragilitatis excludens, sponte preparatam sibi bestiam damnatus a iudice prouocabat; eius dentibus comminutus, uero pani, id est, Domino Iesu Christo moriens, pro ipso meruit incorporari. Eodem die sancti Pontiani martyris. Ipso die natale sanctorum Marii et Marthe, cum filiis suis, Audiface et Abacuc, nobilium de Persida, qui ad orationem uenerunt Romam tempore Claudii principis; e quibus post toleratos fustes, equuleum, ignes, ungues, manuum precisionem, Martha in puteum proiecta necata est, ceteri sunt decollati, et aliorum plurimorum.

 F. XIII KALEND. FEBR.---Rome Fabiani episcopi,  qui cum quatuordecim annos, menses undecim, dies duodecim Ecclesie preesset, passus est martyrium, tempore Decii, et in cemiterio Callisti sepultus. Hic regiones diuisit diaconibus, et fecit septem diaconos, qui septem notariis preeminerent, ut gesta martyrum in integrum colligerent. Eodem die sancti Sebastiani martyris, qui in tantum carus erat Diocletiano et Maximiano imperatoribus, ut principatum ei prime cohortis traderent. Quem Diocletianus ubi Christianum cognouit, iussit ligari in medio campo, quasi signum ad sagittam, et sagittari a militibus. Qui cum sagittis plenus, quasi hericius staret, putantes eum mortuum, abierunt. Nocte autem ueniens quedam mulier, nomine Hirene, tollere corpus, inuenit eum uiuum, et adduxit in domum  suam, et curam eius egit; qui ubi conualuit, multos in fide confortauit, nec mora, ipsis imperatoribus apparens, hos prout digni erant, corripuit. Tunc iussit  eum Diocletianus in hippodromum palatii duci, et fustigari donec deficeret; quem mortuum, in cloacam maximam miserunt. Sed ille apparuit in somnis sancte matrone Lucine, dicens, iuxta Circum inuenies corpus meum pendens in unco, hoc sordes non tetigerunt; et dum leuaueris, perduces ad Catacunbas, et sepelies me in crypta, iuxta uestigia apostolorum; que ipsa nocte ueniens cum seruis, totum ita compleuit.

G. XII KALEND. FEBR.---Natale beatissime Agnetis uirginis et martyris, que tertio decimo etatis sue anno, in urbe Roma passa est. Hec dum ab scholis reuertitur, a prefecti filio adamatur: quam cum nullo modo sibi associare uoluisset, post multa tormenta in gutture eius gladio percussa est. Passa  est autem beata Agnes sub prefecto urbis Simphoriano, uicario eiusdem urbis Aspasio. In Hispania ciuitate Tarracona natale sanctorum Fructuosi episcopi,  Auguli et Eulogii diaconorum, qui tempore Gallieni sub Aemyliano preside, primo in carcerem trusi, deinde flammis iniecti, exustis uinculis, manibus in modum crucis expansis, orantes ut urerentur, obtinuerunt, et mox unus e fratribus et filia presidis, que assistebat, uiderunt sanctorum animas celum conscendere coronatas. Apud Trecas sancti Patrocli martyris.

A. XI KALEND. FEBR.---In Hispaniis natale sancti uincentii diaconi et martyris, qui cum ualerio episcopo suo a Cesaraugusta ciuitate ualentiam usque grauibus nexus catenis, iubente Daciano, perductus est, ibique fame et squalore carceris diu maceratus, tormentis equulei, et ungularum horrenda laceratione uexatus, etiam grabato ferreo diutissime  ustulatus, aruine guttis, et crepitante sale perfusus est; post hec in teterrimum carcerem trusus, diuaricatis in neruo cruribus, super acutissima testarum fragmenta proiectus est; ubi nocte lux ingens apparuit, et uirtute Dei solutus martyr inter angelos, a quibus uisitari meruit, hymnum canebat, ita ut ipse custos crederet. Mane autem facto, cum iussisset eum Dacianus in lecto mollissimo reclinari, ut aliquantulum recreatus acrius denuo torqueretur, infatigabilem spiritum Christo reddidit. Tunc Dacianus  corpus eius in campum feris et auibus iussit exponi; sed mox coruus diuinitus ad custodiam eius datus, non solum alias aues arcebat, sed et immanem lupum a sancto corpore repulit. Quod cum nuntiatum Daciano esset, iussit eum insutum culeo, in profundum maris cum grauissimo saxi pondere immergi; sed prius uirtute Dei super undas natans ad littus delatus, et arenis conditus est, quam remiges portum tangere potuissent. Inde cum se sanctus martyr cuidam fideli anui Ionice reuelasset, cessante persecutionis rabie, a Christianis reuerenter sublatus, et in basilica conditus est. In Galliis ciuitate Ebreduno, sanctorum martyrum, uincentii, Orontii et uictoris. Rome ad Aquas Salinas natale sancti Anastasii monachi, et martyris de Persida, qui post plurima tormenta  carceris, uerberum et uinculorum, que in Cesarea Palestine perpessus fuerat, a Persis postremo in Perside multa pena affectus, atque ad ultimum decollatus est a rege eorum Chosre, cum aliis septuaginta. Reliquie corporis eius prius Hierosolymis ad monasterium suum, deinde Romam delate, uenerantur in monasterio beati Pauli apostoli, quod dicitur ad Aquas Salinas; et sancti uincentii presbyteri et martyris.

B. X KALEND. FEBR.---Rome sancte Emerentiane  uirginis et martyris, que erat collactanea sancte Agnetis, et dum oraret ad sepulcrum eius, ut eam a gentilium lesione defenderet, lapidata est ab eis. Et in Mauritania, ciuitate Neocesaree, natale sancti Seueriani, et Aquile uxoris eius, ignibus combustorum; in Philippis beati Parmene diaconi, qui unus fuit de septem diaconibus. Qui traditus gratie  Dei a fratribus, iniunctum officium predicationis plena fide consummauit, martyrii gloriam adeptus, Philippis quieuit.

C. IX KALEND. FEBR.---Apud Ephesum natale sancti Timothei discipuli beati Pauli, qui apud Ephesum a beato apostolo episcopus ordinatus, post multos pro Christo agones dormiuit; cuius corpus  cum reliquiis beati Andree et Luce uicesimo Constantii anno Constantinopolim translatum est. Apud Antiochiam sancti Babyle episcopi, qui persecutione Decii, posteaquam frequenter passionibus suis et cruciatibus glorificauerat Dominum, gloriose uite finem sortitus est in uinculis, de quo in decimo Ecclesiastice historie libro grande narratur miraculum. Nam cum Iulianus imperator ad idolorum cultum conuersus, quodam tempore Daphnis in suburbio Antiochie iuxta fontem Castalium litaret Apollini, et nulla ex his que querebat, responsa susciperet, causasque silentii percontaretur a sacerdotibus, responderunt demones, Babyle martyris sepulcrum prope assistere, et ideo responsa non reddi. Tunc ille uenire Galileos  et auferre sepulcrum martyris iubet. Mox igitur Christiani conuenientes magna exsultatione succincti, sustulere arcam martyris, et psallentes in auribus profani principis, per sex millia passuum summis uocibus et cum exsultatione dicebant: Confundantur omnes qui adorant sculptilia, et qui gloriantur in simulacris suis. Et Neocesarea  ciuitate natale sanctorum martyrum, Martioni, Musonii, Eugenii, Mitelli, qui igni traditi sunt, et reliquie eorum in Axium fluuium disperse. Et natale trium paruulorum, Urbani, Prilidani et Eupoloni.

D. uIII KALEND. FEBR.---Conuersio sancti Pauli. Eodem die sancti Ananie apud Damascum, qui beatum Paulum baptizauit. Apud Gabilonem ciuitatem sancti Seueriani episcopi, mirande sanctitatis et doctrine uiri: item natale Preiecti Aruernensis episcopi, et natale sancti Gregorii theologi.

E. uII KALEND. FEBR.---Natale sancti Polycarpi beati Ioannis apostoli discipuli, qui ab eo Smyrne episcopus ordinatus, totius Asie princeps fuit; et post dira tormenta ad ultimum positus in medio rogo, mucrone perfossus, tam largus profusus est sanguis,  ut ignem exstingueret. Passi sunt cum eo et alii duodecim ex Philadelphia uenientes. Tunc etiam Germanicus, athleta Christi insignis, glorioso martyrii agone translatus est; nam cum a iudice damnatus fuisset ad bestias, ultro sibi preparatam bestiam prouocauit, despiciens temporalem mortem, et coronam uite eterne ueloci fine adipisci desiderans.  Eodem dic natale sancti Theogenis martyris, et aliorum sex. Apud Bituricas ciuitatem, sancti Sulpitii episcopi et confessoris.

F. uI KALEND. FEBR.---Natale sancti Ioannis episcopi Constantinopolitani, cognomento Chrysostomi, qui uerbo atque exemplo plurimum profuit Christiane religioni. Item beati Mauri abbatis monasterii Bobacensis. Et apud Bethleem dormitio beate Paule matris Eustachii uirginis Christi. Que cum esset e nobilissimo senatorum genere, abrenuntians seculo, et opibus suis in pauperes erogatis, Christi consecuta est paupertatem, et apud prefatum oppidum  Dominica natiuitate gloriosum monasterii uirginalis exstitit mater. Huius uitam uirtutibus admirandam sanctus Hieronymus scribens, testatur eam longo coronatam esse martyrio. Et sanctorum Doti, Iuliani, uincentii et aliorum XXuII.

G. u KALEND. FEBR.---Natale sancte Agnetis secundo. Et in ciuitate Apollonia, Leucii, Tyrsi, Calenici martyrum, qui tempore Decii imperatoris sub presidibus Cumbritio, Siluano et Baudo, diuersis tormentorum generibus excruciati. Primus et ultimus abscissione capitis, medius celesti uoce euocatus, spiritum reddens martyrium consummauerunt,  et in Christo quieuerunt. Apud Alexandriam B. Cyrilli episcopi, qui catholice fidei preclarissimus exstitit propugnator. Et in monasterio Leomanensi Ioannis presbyteri, uiri Dei.

A. Iu KALEND. FEBR.---Rome natale Papie et Mauri, militum, tempore Diocletiani, qui uidentes constantiam Saturnini et Sisinii martyrum, conuersi sunt ad fidem, statimque iussum est a Laodicio urbis prefecto, ut os eorum, qui Christum confitebantur, cum lapidibus contunderentur, et retruderentur in carcerem, ubi baptizati sunt a beato papa Marcello, quos post dies duodecim eductos iussit sterni in terram, et fustibus cedi; deinde leuatos de terra plumbatis cedi, donec exspirarent. Quorum corpora colligens nocte Ioannes presbyter, sepeliuit  uia Numentana ad nymphas beati Petri, ubi baptizabat. Scriptum est in gestis beati pape Marcelli: Treueris depositio beati ualerii episcopi, discipuli sancti Petri apostoli.

B. III KALEND. FEBR.---Apud Antiochiam passio sancti Hippolyti, qui Nouati schismate aliquantulum deceptus, operante gratia Christi correctus, ad  caritatem Ecclesie rediit, pro qua, et in qua, postea illustre martyrium consummauit. Hierosolymis beatissimi Matthie episcopi, de quo mira et fide plena gesta narrantur, qui multa pro Christo perpessus, ultimo in pace uitam finiuit, qui octauus post Iacobum rexit Ecclesiam. Item beati Alexandri. Hic Deciana persecutione pro confessione fidei iudiciis sistitur, et uinculis carceris traditur. Qui cum longeue etatis ueneranda canitie prefulgeret, postquam frequenter passionibus suis glorificauerat Dominum, cum de uinculis ad tribunalia, et a tribunalibus reuocaretur ad uincula, inter ipsa uicissim sibi succendentia tormenta bono fine quieuit. In Albodio monasterio natale Aldegunde uirginis, que temporibus Dagoberti regis Francorum ex nobili genere  progenita, uirginitatis propositum elegit, in quo et permansit, sepiusque, illi angelica uisio reuelata fuit, exhortans eam, ut in proposito permaneret, nouissime uero cum magna claritate celestis luminis ad uitam migrauit.

C. PRID. KALEND. FEBR.---Apud Alexandriam natale sancti Methrani martyris, quem pagani correptum  iubent impia uerba proferre. Quod illo recusante, omne corpus eius fustibus colliserunt, uultumque et oculos acutis calamis terebrantes, extra urbem cum cruciatibus expulerunt, ibique quod in eo  supererat spiritus lapidibus eiecerunt. Item Saturnini, Thyrsi et uictoris, et apud Tridentinam urbem, beati uigilii episcopi et martyris; et natale sanctorum, Rarsi, Zotici, Ammonini, et Publii.



FEBRUARIUS, Habet dies XXuIII, lunam XXIX; in bissextili anno dies XXIX.


D. KALEND. FEBR.---Apud Antiochiam passio sancti Ignatii episcopi et martyris. Apud Smyrnam sancti Pionii martyris, qui persecutione Antonini ueri, post insuperabilem responsionum constantiam, et squalorem carceris, ubi multos fratrum ad martyrii  tolerantiam suis exhortationibus roborauit, ad ultimum cruciatibus multis uexatus, clauis confixus,  et ardenti rogo superpositus, beatum pro Christo uite finem sortitus est. Passi sunt cum eo et alii Xu. Eodem die B. Effrem Edessene ecclesie diaconi. Apud Scotiam sancte Brigide uirginis, cuius uita miraculis claruit. Que cum lignum altaris in testimonium uirginitatis tetigisset, uiride factum est. Et natale sancti Pauli episcopi ciuitatis Trecassine, cuius et uita uirtutibus claruit, et mors pretiosa miraculis  commendatur. In Grecia sancti Polycarpi episcopi, et in Rauenna sancti Seueri episcopi.

 E. Iu NON. FEBR.---Purificatio sancte Marie, quando cum infante representata est in templo. Apud Cesaream beatissimi Cornelii centurionis, quem beatus Petrus baptizauit: quique apud prefatam urbem episcopali honore sublimatus, quieuit. Rome sancti Aproniani martyris, qui sub persecutione Maximiani imperatoris, cum presentasset aspectibus Laodicii prefecti beatum Sisinium diaconum eductum de carcere  et subito factam lucem uidisset, uocemque pariter audisset, tremefactus cecidit ad pedes Sisinii diaconi, dicens: Adiuro te per Christum quem confiteris, ne  tardes me baptizare, faciasque me pertingere coronam. Quem beatus Sisinius baptizatum, ad consignandum sacro chrismate Marcello pape obtulit. Quo prefectus comperto, iussit eum capitalem subire sententiam. Perductus est itaque uia Salaria milliario secundo, et truncatus capite, martyr uictorque decessit. Aurelianis depositio Siccarie uirginis Deo sacrate. In foro Sempronii sanctorum Laurentii, Hippolyti, et natale sancti Fortunati.

F. III NON. FEBR.---Apud Sebasten ciuitatem Cappadocie, passio sancti martyris Christi Blasii episcopi, qui sub Agricola preside capite truncatus  est cum duobus puerulis, filiis unius mulieris de illis septem, que per predicationem eius confortate, et sub eodem preside sunt martyrizate. Lugduni depositio beati Lupicini episcopi. uienne sancti Euentii gloriosi episcopi. In Africa beati Celerini diaconi et confessoris; et sanctorum martyrum Celerine auie eius, et Laurentini et Ignatii; quorum prior patruus, sequens auunculus ipsius fuit, de quorum omnium gloriosis laudibus exstat B. Cypriani epistola.

 G. PRID. NON. FEBR.---In ciuitate Aegypti, que appellatur Thmuis, passio B. Philee, eiusdem urbis episcopi; et Philoromi tribuni militum Romanorum, cum quibus etiam innumera multitudo fidelium, ex eadem urbe pastoris sui uestigia sequens persecutione Diocletiani martyrio coronata est. In foro Symfronii natale Gemini, Gelasii, Mamni, Aquilini et Donati. Item Themoi, Gelasii.

A. NON. FEBR.---In Patras ciuitate ordinatio episcopatus sancti Andree apostoli. Apud Siciliam  ciuitatem Cathanensium passio sancte Agathe uirginis sub Quintiano consule, tempore Diocletiani; que post alapas et carcerem, post equuleum et torsiones, post mammillarum abscissionem, sed a Domino sanationem; post uolutationem in testulis et carbonibus, tandem in carcere consummata est. uienne beati Auiti episcopi, cuius fide et industria atque mirabili doctrina, tempore Godobardi regis, ab infestatione Ariane hereseos Gallie defense sunt, et sanctorum Felicis, Fortunati et Saturnini.

B. uIII IDUS FEBR.---Rome uia Appia in cemiterio eiusdem passio sancte Sotheris uirginis. In Cesarea Cappadocie natale sancte Dorothee uirginis, et Theophili sub Apricio prefecto. Que cum commendata esset duabus sororibus, id est, Christe  et Caliste, que a fide nuper apostatarant, uicte  doloribus, ut eam auerterent a Christo, eas iterum conuertit ad Christum, ita ut in cupam misse per prefectum, incense ad martyrii palmam peruenerint. Postea uero Dorothea ducta ad locum penarum, ubi et passa est, cum a Theophilo quodam scholastico irrideretur, quod ad paradisum uadens, a sponso suo Christo rosas et mala ei mitteret; que statim promisit se esse missuram. Ubi ergo uentum est ad locum, in quo iugulanda erat, paulisper oratione facta, protulit orarium suum, et uocato ad se quodam puerulo annorum sex, misit Theophilo, dicens: Dic ei, Dorothea ancilla Dei, mittit tibi mala de paradiso sponsi sui Christi. Is accipiens, et gratias agens, quod petitionem eius implesset; cepit sibi faciem tergere, tantaque repente suauitate perfusus  est, ut tota mente mutaretur; et cum grandi  exsultatione et clara uoce sepius replicaret: Benedictum nomen Domini mei Iesu Christi, ob hanc confessionem mox et ipse tentus, ac suspensus in equuleo tanta crudelitate tortus est, ut omnes circumstantes horrescerent, nouissime ceso capite martyrium consummauit. Apud Aruernam urbem natale sancti Anatholii martyris. In Gallia ciuitate Aderato, depositio sancti uedasti episcopi et confessoris. Et in Ellone monasterio depositio sancti Amandi episcopi et confessoris. Rome Zotici, Irenei, Iacincti et Amantii. In Oriente sancte Sotheris uirginis, que grauiter et diutissime alapis cesa, cum centum quoque, penarum genera uicisset, gladio martyrium consummauit.

C. uII IDUS FEBR.---In Britanniis ciuitate Augusta  natale sancti Auguli episcopi et martyris; et sancti Moysetis uenerabilis episcopi, qui primo quidem in eremo solitariam uitam ducens, meritis et uirtutibus ac signis que faciebat per illum Deus, magnifice innotuit, qui postmodum petente Manuia Saracenorum regina, episcopus gentis illius factus, fidei catholice custodiuit intemerata consortia, et gentem cui datus fuerat episcopus, ex grandi parte ad fidem Christi conuertit, sicque in pace quieuit.

D. uI IDUS FEBR.---Rome natale sancti Pauli  episcopi, et Iulii pape. Apud Armeniam minorem natale sanctorum Dionysii, Aemiliani et Sebastiani. Apud Alexandriam natale sancte Cointhe martyris. Hanc pagani correptam ad idota perducentes, adorare cogebant. Que cum illa execrans recusaret, uincula pedibus eius innectentes, et per plateas totius ciuitatis eam trahentes, horrendo supplicio discerpserunt. Et sancte Helene regine.

E. u IDUS FEBR.---In Alexandria sancte Apollonie uirginis, cui persecutores omnes primum dentes excusserunt; deinde constructo ac succenso rogo, cum comminarentur uiuam se eam incensuros, nisi cum eis impia uerba proferret. At illa ut rogum uidit esse succensum, paululum quid intra semetipsam deliberans, repente de manibus impiorum prorupit, et  in ignem quem parauerant, sponte prosiliuit; ita ut perterrerentur etiam ipsi crudelitatis auctores, quod promptior inuenta est ad mortem femina, quam persecutor ad penam. Sueuo apud Cyprum natale sancti Alexandri, Ammonii. Item Ammonis, et aliorum triginta octo.

F. Iu IDUS FEBR.---In Campania natale sancti Syluiani episcopi et confessoris. In Bethleem ciuitate Iudee, sub Herode rege passio sancti Andree apostoli. Sanctonis ciuitate depositio sancti Troiani episcopi  et confessoris, et Baldegundis abbatisse. Rome uia Lauicana militum decem, et depositio sancte Scholastice uirginis.

G. III IDUS FEBR.---Rome Calocerii et Parthemii. Lugduni sancti Desiderii episcopi et martyris. Apud uiennam sancti Simplidis episcopi et confessoris. Item Alexandrie depositio Eufrosine uirginis, que in monasterio mira uirtute abstinentie et miraculis claruit.

A. PRID. IDUS FEBR.---In Hispaniis ciuitate Barcinome natale sancte Eulalie uirginis, que passa est tempore Diocletiani imperatoris, sub prefecto Hispaniarum Datiano; quando sub eodem apud Barcinomam, sanctum Cuxupatem, et apud Gerundam, sanctum Felicem gloriosas constat martyrii accepisse  coronas. In Africa passio sancti Damiani militis. In Alexandria Modesti et Ammonii infantum: et depositio Simplicii episcopi et confessoris.

B. IDUS FEBR.---Apud Antiochiam natale Agabi prophete, de quo beatus Lucas scribit in Actibus  apostolorum. In Militana ciuitate Armenie natale sancti Polyocti martyris, qui Latine interpretatur multum orans. Et natale sancti Gregorii pape, qui rexit Ecclesiam annos sedecim, Leonis et Constantini imperatorum tempore. Hic uir castus, et in diuinis Scripturis eruditus; hic in Germania per Bonifacium episcopum uerbum salutis predicauit: ille Quadragesimali tempore, ut quinta feria ieiunium atque missarum celebritas fieret, quod non agebatur, instituit. Lugduni depositio B. Stephani episcopi.

C. XuI. KAL. MARTII.---Rome natale sancti ualentini presbyteri, qui post multa sanitatum et doctrine insignia fustibus cesus est, et sic decollatus est sub Claudio Cesare. Eodem die natale sancti ualentini Interamnensis episcopi, qui tentus a paganis  ac uirgis cesus, post diuturnam cedem custodie mancipatus, cum superari non posset, medio noctis silentio eiectus de carcere, decollatus est iussu furiosi Placidi, Urbis prefecti. Tunc Proculus, Ephibus et Apollonius, discipuli eius transferentes corpus  ad suam ecclesiam Interamne urbis, noctu sepelierunt. Ubi cum quotidianis uigiliis incubarent, tenti a gentilibus custodie sunt traditi consulari Leontio; quos ille iussit noctis medio suis tribunalibus presentari, et cum a fide reuocari, nec blandimentis nec minis possent, iussit capite cedi, qui non longe sunt a corpore sancti ualentini sepulti. Eodem die sanctorum martyrum uitalis, Felicule et Zenonis. Apud Alexandriam sanctorum Bassi, Antonii, Protolici, qui immersi sunt mari. Item Cirionis presbyteri, Moseos, Bassiani lectoris, Agathonis exorciste, qui omnes igni combusti sunt. Item Dionysii, Ammonii decollatorum.

D. Xu KAL. MARTII.---Rome sancti Cratonis martyris.  Qui cum haberet filium Cerimonem nomine scholasticum, qui inciderat in egritudinem grauissimam, eumque beato ualentino episcopo ad sanandum obtulisset, sub tali conditione, ut si puer sanaretur, ipse cum omni domo sua fieret christianus, sanato puero, quod promiserat, impleuit; atque cum uxore et uniuersa domo baptizatus, non multis post diebus martyrio est consummatus. In Galliis ciuitate uasionense, depositio Quinidii episcopi, cuius mortem in conspectu Domini pretiosam miracula crebra testantur. In Antiochia natale sancti Ioseph diaconi, Zenonis. Interamne, natale sancte Agape uirginis, Saturnini et Castule. In ciuitate Prexia sanctorum Faustini et Ionite martyrum.

 E. XIu KAL. MARTII.---Natale sancti Onesimi apostoli, de quo B. apostolus Paulus Philemoni familiares litteras mittit. Quem beatus idem apostolus episcopum ordinans, predicationisque uerbum ei committens, apud Ephesiorum ciuitatem reliquit, cui episcopus post beatum Timotheum et ipse resedit. Hic Romam perductus, atque ibi per fidem Christi lapidatus, sepultus est Christi martyr primum ibi, inde ad loca, ubi fuerat ordinatus episcopus, corpus eius delatum est. Et in Cumis natale sancte Iuliane uirginis, que tempore Maximiani imperatoris primo a suo patre Africano cesa, et grauiter cruciata, deinde et a prefecto Eleusio, quem sponsum habuerat, nuda uirgis cesa, et a capillis suspensa est, et plumbo soluto capite perfusa, et rursum in carcerem recepta,  ubi palam cum diabolo conflixit, et rursus  euocata rotarum tormenta, flammas ignium, ollam feruentem superauit, ac decollatione capitis martyrium consummauit. Que passa est quidem in Nicomedia, sed post paucum tempus Deo disponente in Campaniam translata. Apud Aegyptum Iuliani, cum aliis numero quinque millibus.

F. XIII KAL. MARTII.---In Babylonia natale Polichronii episcopi eiusdem ciuitatis, qui presente Decio persecutore, ore lapidibus ceso, manibus extensis, oculos ad celum eleuans, emisit spiritum. Scriptum est in passione sancti Laurentii.

G. XII KAL. MARTII.---Hierosolymis beati Symeonis episcopi et martyris, qui traditur propinquus Saluatoris secundum carnem fuisse; constat tamen quia Cleophas, cuius filius iste fuit, frater erat Ioseph.  Eodem die sanctorum martyrum Claudii, et  uxoris eius Prepedigne, et filiorum Alexandri, et Cutie, fratris Claudii beati Maximi. Qui cum essent preclarissimi generis, agente fratre eorum Gabinio presbytero, baptizati sunt a beato Gaio, pontifice Romano, et postmodum tenti sunt, iubente Diocletiano a iudice impio Iulio; et Claudius quidem cum uxore sua et filiis deportatus in exsilium, deinde incendio concremati odoriferum sacrificium martyrii Deo reddiderunt, ac sic postmodum apud Hostiam in mare iactati sunt, quorum reliquias Christiani perquisitas iuxta ciuitatem sepelierunt.

A. XI KAL. MARTII.---Rome sancti Gabinii presbyteri, patris beatissime Susanne: qui a Diocletiano diu in custodia uinculis afflictus, pretiosa morte celi gaudia comparauit. In Africa natale sanctorum  Publii, Iuliani, Marubii. Item Iuliani, Marcelli, Tuli, Lampasi, Inauli.

B. X KAL. MARTII.---Rome natale Gaii, pape. Et in Cypro natale Potamie, Nemersi et Didymi, et alibi  uictoris, martyrum, et Corone, et aliorum uiginti. Apud Tyrum, que est urbs maxima Phenicis, natale beatorum martyrum, quorum numerum Dei scientia sola colligit, quos iubente Diocletiano ueturius magister militie diuersis tormentorum generibus sibi inuicem succedentibus, occidit. Primo flagris per omne corpus martyres Dei dilaniabantur, post hec tradebantur ad bestias; adhibebantur leones, ursi, pardi, apri quoque et tauri; sed a nullo horum lesi, ad ultimum gladiis peragunt, quod bestiis nequiuerunt. Hos ducebant Tyrannio et Syluanus episcopi, qui postea bestiarum morsibus martyrium compleuerunt. Pelenus atque Linus episcopi cum plurimis clericis igne consumpti, Zenobius presbyter capite cesus.

C. IX KAL. MARTII.---In Africa natale sanctorum  ueroli, Seruoli, Secundini, Siricii, Felicis, Saturnini, Fortunati, et aliorum sedecim. Et depositio Eucherii episcopi. Apud Siciliam sanctorum martyrum 79, sub Diocletiano per diuersa tormenta confessionis  sue coronam a Christo sibi paratam percipere meruerunt.

D. uIII KAL. MARTII.---Cathedra sancti Petri, qui sedit apud Antiochiam, ubi et primum cognominati sunt discipuli Christiani. Apud Alexandriam Abilii episcopi, qui post B. Marcum secundus episcopus, tredecim annos sacerdotium ministrauit. In Ierapoli sancti Papie episcopi, auditoris Ioannis apostoli. uienne sancti Pascasii episcopi et confessoris. Item beati Aristionis, qui fuit unus de 72 discipulis Christi. In Nicomedia natale sancte Tecle uirginis, discipule sancti Pauli apostoli, que sub Nerone imp. pro Christi nomine igni est tradita, sed non exusta: postea serpentibus atque bestiis deputata, sed a nullo eorum est lesa; ad extremum uero in Seleucia cum uirginitatis martyrio atque uirtutum honore per  somnum pacis migrauit ad Dominum. Rome uia Tiburtina ad sanctum Laurentium natale sancte Concordie, quam Deciana persecutio trucidauit.

E. uII KAL. MARTII.---In Pannoniis natale sanctorum  Seroneti, Antigonii, Rutuli, Libi. Ipso die sancti Polycarpi presbyteri et confessoris, qui cum beato Sebastiano plurimos ad fidem Christi conuertit, atque ad martyrii gloriam cohortando perduxit. Apud Sirmium natale sancti Syreni monachi, qui tempore Maximiani imperatoris, cum unus ex do mesticis eius uxorem, hora incongrua in horto, quem ipse sibi excolebat, deambulantem, acrius increpando repulisset, iubente Maximiano tentus, et Christianum se esse confessus, capite cesus est. Item aliorum 62, qui ibidem passi sunt. Et uigilia sancti Matthie apostoli.

F. uI KAL. MARTII.---Natale sancti Matthie apostoli, qui de septuaginta discipulis pro Iuda traditore ab apostolis electus, sorte in apostolatum subrogatus, in Iudea Christi Euangelium predicauit. Et inuentio  capitis precursoris, tempore Marciani principis, quando idem precursor duobus monachis assistens precepit, ut ad Herodis quondam regis habitaculum accedentes, caput suum ibi requirerent,  et inuentum digno honore reconderent; quod ab eis inuentum et assumptum, sed non multo post culpa incurie perditum, perlatum est Emessam ab aliis, et in quodam specu in urna sub terra non pauco tempore ignobiliter reconditum est; donec denuo sese suumque caput ostendit Marcello cuidam religioso presbytero, dum in eo specu habitaret. Ex quo tempore cepit in eadem ciuitate B. Precursoris decollatio ipso die quo caput inuentum siue eleuatum est celebrari. Apud Cesaream Cappadocie natale B. Sergii martyris, cuius gesta preclara habentur.

G. u KAL. MARTII.---Apud Aegyptum natale sanctorum uictorini, uictoris, Nicofori, Claudiani, Dioscori, Serapionis, et Papie sub Numeriano, agente Sabino duce. Quorum primus in pilam ex robore  cauam, et undique circumforatam missus, ac per singula foramina diutissime transpunctus, et cum nimius sanguis efflueret, eductus e pila, capite cesus est. Secundus manibus ac pedibus amputatis, in eamdem pilam missus, prioris tormenta sustinuit, et nouissime gladio cesus est. Tertius cum ultro in pilam fuisset ingressus, indignatus iudex iussit eum inde produci, et super craticulam prunis substratam aliquantisper assari et inuerti. Cumque in confessione persisteret, sublatus inde minutatim gladio concisus spiritum reddidit. Reliquorum quatuor Claudianus et Dioscorus, flammis incensi, Serapion et Papias gladio consummati sunt. In Africa natale sanctorum  Donati, Iusti, Rotuli, Herene, Pisionis, Pamphili, Nestoris et Caste, et sancte Walpurge uirginis.

A. Iu KAL. MARTII.---In ciuitate Pergen Pamphylie, natale sancti Nestoris episcopi, qui sub persecutione Decii cum die noctuque orationi insisteret, postulans ut grex Christi custodiretur; comprehensus a quodam Irenarcho principe ciuitatis, oblatus est presidi Pallioni. Et cum nomen Christi confiteretur, deos gentium demonia memoraret, iussus est a preside crudelissime torqueri; preses uero stupens super tolerantiam eius dixit ei: uis nobiscum esse, aut cum Christo tuo? Cui sanctus Nestor cum gaudio magno respondit dicens: Cum Christo meo et eram, et sum, et ero. Tunc preses dictauit sententiam, ut qui Christum crucifixum fateretur, tanquam  deuotus Deo suo, crucifixus solueretur a uita. Ille gratias agens Deo, cum iam affixus esset patibulo, docebat populum christianum ut in fide persisterent. Post hec petens omnes ut genua flectentes cum eo orarent, expleta oratione, cum dixissent omnes Amen, reddidit spiritum. Eodem die B. Alexandri, Alexandrine ciuitatis episcopi, gloriosi senis, qui post beatum Petrum, Arrium presbyterum suum, heretica impietate deprauatum, et diuina ueritate coniunctum, de Ecclesia eiecit. Item sanctorum Theonis, Opion, Iusti, Donati, Ampliati, Ingenii.

B. III KALEND. MARTII.---Apud Hispaniam, in ciuitate Hispali, natale sancti Leandri episcopi, ad  quem beatus Gregorius libros Moralium scripsit, cuius predicatione et industria tota uisigothorum gens ab Arriana impietate conuersa est. Eodem die in Alexandria natale sancti Iuliani martyris. Qui cum ita podagra esset constrictus, ut neque incedere neque stare posset, in sellula iudici offertur, cum his qui eum portabant, quorum unus negauit, alter nomine Eunus, cum Iuliano sene in confessione Christi perdurat. Quique iubente iudice camelis impositi, et per totam circumducti urbem, et flagris hinc inde inspectante populo laniati sunt, usquequo finem ipsis uerberibus sortirentur. Apud  Lugdunum sancti Baldimeris uiri Dei. In Thessalonica natale Alexandri, Androgoni, Abundantii. In Africa Dionysii, et aliorum uiginti quatuor.

C. PRID. KAL. MARTII.---In territorio Lugdunensi locis uirentibus beati Romani abbatis, qui primus illic uitam eremiticam duxit, et multis uirtutibus ac miraculis clarus, plurimorum postea pater exstitit monachorum. uenerabile corpus eius positum est in finibus uesuntionum. In Alexandria sanctorum martyrum Cerealis, Pupuli, Gaii, Serapionis.



MARTIUS. Habet dies XXXI, Lunam XXX.


D. KAL. MARTII.---Andegauis depositio sancti Albani episcopi. Rome sanctorum martyrum ducentorum sexaginta, temporibus Claudii, qui uia Salaria arenam fodientes damnati sunt pro Christi nomine: quos iussit Claudius, ut in figlina foris muros  Salarie mitterentur, et eo loco inclusi in ciuitatis amphitheatro, militum sagittis interficerentur. Eodem die depositio sancti Suitberti episcopi et confessoris.

E. uI NON. MARTII.---Rome uia Latina sanctorum  Iouini et Basilei, qui passi sunt sub Gallieno et ualeriano imperatoribus, et Simplicii pape, qui sedit annos quindecim. Hic Acacium Constantinopolitanum episcopum, et Petrum Alexandrinum episcopum, Eutychianos, damnauit. Eodem die martyrum plurimorum sub Alexandro imperatore passorum, quos diu cruciatos impius Alexander capitali sententia in extremo  damnauit. In Cesarea Cappadocie Luce episcopi: in Portu Romano, Pauli, Secundole, Ianuarie, et sanctorum Lorgi, Hergli et Absaloni.

F. u NON. MARTII.---Natale sanctorum martyrum Emitherii et Celidonii, qui primum apud Legionensem  Galatie ciuitatem milites, exsurgente persecutionis procella, pro confessione nominis Christi plurimis afflicti tormentis, Callacurrim usque perducti, atque ibi martyrio coronati sunt; cumque capita lictores inciderent, miraculum populis magnum apparuit. Nam unius anulus, orariumque alterius nube susceptum, et in celos euectum est. uiderunt hec omnes qui aderant, et usquequo acies oculorum intendere potuit, fulgorem auri, candoremque lintei attonito sequebantur intuitu. Scribit hec Aurelianus Clemens, in libro Coronatorum. Apud Cesaream Palestine sanctorum martyrum, militis Marini et Asterii senatoris, sub persecutione ualeriani. Scriptum est in Historia ecclesiastica. Et natale sanctorum Felicis, Lucioli, Fortunati, Marcie, Herodis,  Antigonii, Ianuarii, Tutelle, Gabiani, Quiriuli; item Felicis, Floriani, Donati.

G. Iu NON. MARTII.---Natale sancti Lucii pape et martyris, qui persecutione ualeriani et Galieni, ob fidem Christi exsilio relegatus, et postmodum diuino nutu ad Ecclesiam suam redire permissus, martyrium capitis obtruncatione compleuit; positus est uia Appia ad sanctum Sixtum. Sedit autem in episcopatu annos tres, menses tres, dies tres. Hic precepit,  ut duo presbyteri et tres diaconi, in omni loco episcopum non desererent, propter testimonium ecclesiasticum. Item Rome uia Appia sanctorum martyrum nongentorum, qui sunt positi in cemeterio ad sanctam Ceciliam. Eodem die sancti Gaii Palatini, in mare mersi. Rome depositio Iulii episcopi et Nicomedis, et passio sanctorum Adriani cum aliis numero triginta tribus.

A. III NON. MARTII.---Apud Antiochiam passio sancti Phoce martyris, qui post multas, quas pro nomine Redemptoris est passus, iniurias, qualiter de antiquo illo serpente triumphauerit, hodie quoque populis declaratur. Denique si in quempiam locum coluber morsum stringens, uenena diffuderit, extemplo qui percussus est, ut ianuam Basilice martyris  credens attigerit, euacuata uirtute ueneni saluatur. Item ipso die sancti Eusebii Palatini, et aliorum nouem martyrum.

B. PRID. NON. MARTII.---Nicomedie natale sanctorum uictoris et uictorini, qui per triennium cum Claudiano et Bassa uxore sua tormentis afflicti, et retrusi in carcerem, ibidem uite sue cursum impleuerunt. Et depositio sancti Quiriaci presbyteri.

C. NON. MARTII.---In Mauritania, ciuitate Tuburbinatorum  passio sanctorum martyrum Perpetue et Felicitatis, et cum eis Reuocati, Saturnini et Secundoli, quorum ultimus in carcere quieuit, reliqui omnes ad bestias traditi sunt, sub Seuero principe, die natalis eius. Queque dum adhuc seruarentur in carcere, et Felicitas parturiret, omnium sanctorum commilitonum precibus impetratum est, ut octauo mense pareret. Iam uero Perpetue inter alia concessum est, ut eius mens quodammodo auerteretur a corpore, in quo uacce impetum pertulit, ita ut adhuc futurum exspectaret, quod in se iam gestum esse nesciret.

D. uIII IDUS MARTII.---Apud Carthaginem sancti Pontiani diaconi, beati Cypriani episcopi, qui usque ad diem passionis eius cum ipso exsilium sustinuit,  et egregium uolumen uite ipsius et Passionis reliquit, atque Dominum in passionibus suis glorificans coronam uite promeruit. In Nicomedia Quintuli episcopi et Capitulini. In Africa Rogati, Bere, Herme, Felicitatis, Orbani, Cyrilli episcopi, Syluani et Mamilli.

E. uII IDUS MARTII.---In Sebaste Armenie minoris quadraginta militum tempore Licinii regis, sub preside Agricolao, qui post uincula et carceres creberrimos, post cesas lapidibus facies, missi sunt in  stagnum, ubi gelu constricta corpora eorum nocte disrumpebantur, et mane crurium fractione martyrium consummauerunt. Deinde corpora eorum combusta, et in fluuium proiecta sunt: sed diuina dispensatione reliquie eorum sunt integre reperte, et honore digno condite. Erant autem nobiliores inter eos Quirion et Candidus: nomina aliorum, Domitianus, Eunoicus, Sisinius, Eraclius, Alexander, Ioannes, Claudius, Athanasius, ualens, Helianus, Melion, Beditas, Achacius, Iubianus, Helius, Theodolus, Cyrillus, Flauius, Seuerianus, Cirion, ualerius, Chudion, Sacerdon, Priscus, Euthicius, Smaragdus, Philocimon, Aetius, Micallius, Lisymmachus, Domnus, Theophilus, Xantius, Aggius, Leontius, Isitius, Gaius, Gorgonius.

 F. uI. IDUS MARTII.---Natale sanctorum martyrum Alexandri et Gaii de Eumenia, qui apud Apamiam persecutione Antonini ueri, martyrio coronati sunt, ut scribit Apollinaris Hierosolymitanus, in libro aduersum Cataphrygas. In Persida natale sanctorum martyrum numero 42. In Bobio natale Attale abbatis et confess. In Antiochia Agape uirginis, et Mariane: Smyrne, Phronis. In Nicomedia Palatini, Firmiani et Rustici.

G. u IDUS MARTII.---Apud Nisenam ciuitatem  sancti Gregorii episcopi, fratris beati Basilii Cesariensis, uiri doctissimi, et eloquentia clarissimi. Apud Barcinonam Patiani episcopi, tam uita, quam sermone clari; qui optima senectute mortuus est, Theodosii principis tempore. In Alexandria, Eracli, Zosimi, Alexandri.

A. Iu IDUS MARTII.---Rome sancti Gregorii pape, qui in lege Dei luculentissimus doctor exstitit, et gentem Anglorum per Augustinum et Mellitum atque Ioannem, seruos Dei, ad fidem Christi conuertit, qui sedit ibi annos tredecim, menses sex, dies decem. Hic augmentauit in precatione Canonis: Diesque nostros in tua pace dispone. Eodem die beati Innocentii pape, qui rexit Ecclesiam annos quindecim, menses duos, dies uiginti unum. Hic constitutum  fecit de Ecclesia, et Pelagium atque Celestinum  hereticos damnauit: et constituit, ut qui natus fuisset de Christiana, per baptismum renasceretur, quod Pelagius damnabat. Apud Nicomediam beati Petri martyris sub Diocletiano, eo quod de immensis martyris sancti Nome suppliciis causaretur, appendi iussus est, et flagris totum corpus laniari, et uisceribus iam pelle nudatis, perfunditur aceto et sale: nouissime in craticula prunis subterstrata uitam finiuit. Item Nicomedie natale sanctorum Egdoni presbyteri, et aliorum septem, qui diebus singulis suffocati sunt, ut ceteris metus incuteretur, et passio sancti Maximiliani martyris.

B. III IDUS MARTII.---Apud Nicomediam natale sanctorum Macedonii presbyteri, et Patricie uxoris eius, et filie Modeste. In Nicea ciuitate natale sanctorum  martyrum Teusete, et Horris filii eius:  Theodore, Nymphodore, Marce, Arabie, qui omnes igni traditi sunt. Iulii episcopi Alexandrie.

C. PRID. IDUS MARTII.---Rome natale quadraginta septem martyrum, qui baptizati sunt a Petro apostolo, cum teneretur idem apostolus in custodia Mamerti, cum coapostolo suo Paulo, ubi nouem menses detenti sunt; qui omnes sub deuotissima fidei confessione Neroniano gladio consumpti sunt. In Carthagine sanctorum Donati, Effrosi, Frumini. In Nicomedia natale Felicissimi et Frontine.

D. IDUS MARTII.---In Cappadocia passio sancti Longini martyris, de quo in libello martyrii eius narratur, quod aliquando militans sub centurione Romano, in passione Domini latus eius cum lancea in cruce aperuerit, et uiso terre motu et signis  que fiebant, crediderit in Christum, penitentiam agens de operibus pristinis; postea monachus factus, per triginta et octo annos Christo militauerit, multos conuertens ad fidem Dei: ad extremum uero martyrium compleuit in Cappadocia sub Octauio preside, quem propter infidelitatem suam diuino iudicio  percussum corporea cecitate, post martyrium suum illuminauit. Apud Thessalonicam ciuitatem natale sancte Matrone: que cum esset ancilla cuiusdam Iudee, et occulte Christum colens, deprehensa a domina sua, et usque ad mortem cesa, incorruptum spiritum reddidit.

E. XuII. KAL. APRIL.---Rome natale sancti Cyriaci, qui post longam carceris macerationem, quam sub Maximiano pertulit, cum Sisinio condiacono suo et Smaragdo et Largo, post multa facta miracula, in quibus etiam filiam Diocletiani Artemiam ipsius rogatu a demonio curauit ac baptizauit: filiam quoque Saporis regis Persarum Iobiam; missus illo a Diocletiano pro hoc eque a demonio liberauit ac baptizauit cum ipso rege et aliis quadringentis triginta: et rediens  Romam post mortem Diocletiani, tentus est inter alios Christianos a filio eius Maximiano, et in custodiam missus, eo quod sororem suam Christianam fecisset. Deinde precepit, ut inde die processionis sue nudus catenis obligatus, ante rhedam eius traheretur. Et post hoc eductus de carcere, cum sociis  Largo et Smaragdo et Crescentiano, per Carpasium uicarium pice reliquata caput eius perfusum est; et rursum post dies quatuor eductus denuo de carcere, in catasta extentus ac tractus, neruis et fustibus cesus, post dies aliquot, iubente Maximiano, capite truncatus est, cum Largo et Smaragdo, et aliis uiginti. Scriptum est in gestis Marcelli pape. uienne sancti Isicii episcopi.

F. XuI KAL. APRIL.---In Scotia natale sancti Patricii episcopi et confessoris, qui primus ibidem Christum Euangelizauit. Eodem die sancte Gertrudis uirginis, et natale Marie martyris. Hec quoque cum esset ancilla cuiusdam Tertulii preclari uiri, et nollet in natali filii eius prandiis domini sui interesse, sed magis Christianorum more ieiuniis operam dare,  flagellis atrocibus ab eodem domino suo lacerata est. Sed cum non posset per hoc ab instantia seruitii Christi, ad idolorum cultum reuocari, iudici publico ad puniendum tradita est. Ubi dum carnifices eam incendio tradere uoluissent, propter preces populi date sunt ei inducie trium dierum. Triduo ergo completo, cum iterum puniri deberet, mirabiliter Domini misericordia erepta est. Nam cum orationem fudisset ad Dominum, petra ingens, que ante eam fuerat, per medium scissa illam in se recipiebat, et  undique concludens ostium furori restitit; ad quam populus concurrens, cum uellet secundum iussum principis ipsum lapidem destruere, fulmine ac tonitru celitus emisso, plurimi eorum interierunt, ita ut duo millia et septingenti ex ipsis diuino iudicio exstincti fuerint; pauci uero qui remanserant, conuersi ad Dominum, in Christiana religione permanserunt.

G. Xu KAL. APRIL.---Natale sancti Alexandri episcopi, qui de Cappadocia ciuitate sua ueniens, cum desiderio sanctorum locorum Ierosolymam pergeret, et Narcissus episcopus eiusdem urbis, iam senex regeret Ecclesiam, ipsi Narcisso et multis clericis eius reuelatum est: altera die mane intrare ad episcopum, qui adiutor sacerdotalis cathedre esse  deberet. Itaque re ita completa, ut predicta fuerat, cunctis in Palestina in unum congregatis, adnitente uel maxime Narcisso, Hierosolymitane Ecclesie cum eo gubernaculum suscepit: quique persecutione Decii cum iam longeue etatis ueneranda canicie prefulgeret, ductus Cesaream, et clausus carcere, ob confessionem Christi martyrio coronatus est. In Alexandria natale Colestici, et in Nicomedia Aprilis et Ceruoli.

A. XIu KAL. APRIL.---In Spolitana ciuitate natale  beati Ioannis, magne sanctitatis uiri et confessoris, qui peregrinus de Sicilia illuc uenit, et in suburbano eius edificauit monasterium, et habitauit ibi quadraginta quatuor annis, ubi et requieuit in pace, ubi prestantur beneficia Dei usque in hodiernum diem. Eodem die apud Surrentum sanctorum Quinti, Quintilli, Quartille, Marci, cum aliis nouem. Lucanie, Ingenii, et Rogate et Timothei.

B. XIII KAL. APRIL.---In Britanniis sancti Cuthberti, qui ex anachorita Ecclesie Lindisfarnensis antistes, totam ab infantia sua ad senium uitam miraculorum signis inclytam duxit; cuius dum undecim annis maneret corpus humatum, incorruptum, quasi eadem hora defuncti, simul cum ueste, qua tegebatur, est inuentum.

 C. XII KAL. APRIL.---Apud Cassinum castrum natale sancti Benedicti abbatis, cuius uitam miraculis  gloriosam in Dialogorum libris beatus papa scribit Gregorius. Eodem die beati Serapionis anachorite. Et in territorio Lugdunensi sancti Lupicini abbatis, cuius uita sanctitatis et miraculorum gloria illustris fuit.

D. XI KAL. APRIL.---In Galliis ciuitate Narbone sancti Pauli episcopi et confessoris, discipuli apostolorum Christi, quem tradunt eumdem ipsum fuisse Sergium Paulum proconsulem, uirum prudentem, a quo ipse Paulus sortitus est nomen, quia ipse eum fidei Christi subegerat; quique ab eodem sancto apostolo cum ad Hispanias predicandi gratia pergeret, apud prefatam urbem Narbonem relictus, predicationis officio non segniter impleto, clarus miraculis coronatus sepelitur. In Africa Saturnini,  et aliorum nouem. In Sebastia Decroni et Alionis.

 E. X KAL. APRIL.---In Africa sanctorum martyrum uictoriani, Frumentii et alterius Frumentii, et duorum germanorum, qui omnes persecutione uandalica sub Hunerico rege Arianorum apud Africam pro constantia catholice confessionis immanissimis suppliciis excruciati, egregie coronati sunt. In Africa natale Felicis, et aliorum uiginti.

F. IX KAL. APRIL.---Rome sancti Pigmenii presbyteri. Hic Iulianum apostatam et impium a puero nutriuit, et litteris etiam sacris erudiuit. Sed factus imperator, culturam pietatis postquam reliquit, audito quod corpora sanctorum martyrum, qui ab eo necabantur, idem Pigmenius sepeliret, mandauit ei: Perge quo uolueris, hic enim non mercabitur uita tua, tamen seruitiis tuis reddo, non tibi. Tunc sanctus  Pigmenius in Persidam perrexit; ubi demoratus annos quatuor, factus est cecus; inde monetur Pigmenius in somnis, ut reuerteretur Romam. Cumque post menses quatuor reuersus, cliuum Sacre uie cum uno puero stipem petendo conscenderet, factum est ut offenderet Iulianum imperatorem in rheda aurea sedentem; qui eminus conspiciens  Pigmenium, uocari eum precepit, dixitque ei: Gloria diis deabusque meis, quia te uideo. Cui uir Dei illico respondit: Gloria Domino meo Iesu Christo Nazareno crucifixo, quia te non uideo. Ad hanc uocem iratus Iulianus iussit eum per pontem in Tiberim precipitari. Cuius corpus inuentum et collectum, sepultum est in cemeterio Pontiani, non longe a sanctis Abdon et Senne. Et natale sanctorum Seleucis et Agabi.

G. uIII KAL. APRIL.---Apud ciuitatem Galilee Nazareth annunciatio Dominica; et Ierosolyme ubi Dominus noster Christus crucifixus est. Et in Nicomedia natale Dule ancille cuiusdam militis pagani, que pro castitate occisa est. Rome Cirini, qui interfectus a Claudio et in Tiberim iactatus, in  insula Licaonia inuentus, et in cemeterio Pontiani conditus est. Et apud Smyrnam natale sancti Irenei episcopi, qui a tempore Maximiani imperatoris, sub preside Probo, primo tormentis acerrimis uexatus, deinde diebus plurimis in carcere cruciatus, nouissime abscisso capite consummatus est.

 A. uII KAL. APRIL.---Rome uia Lauicina, in cemeterio eiusdem natale sancti Castuli; qui cum esset cetarius palatii, et hospes sanctorum, a persecutoribus arctatus, et tertio appensus, tertio auditus, in confessione Domini perseuerans, missus est in foueam, et dimissa est super eum massa arenaria, atque ita cum palma martyrii migrauit ad Christum. Apud Pentapolim Libye Theodori episcopi, Irenei diaconi, Serapionis et Ammonii lectorum; et apud Sirmium natale sancti Montani presbyteri, qui cum Maxima uxore tentus, et in fluuium precipitatus est, corpora eorum non longe ab urbe sub lapide inuenta. Et depositio sancti Luitgeri episcopi et confessoris.

B. uI KALEND. APRIL.---Hierosolyme resurrectio  Domini nostri Iesu Christi. Apud Aegyptum beati Ioannis eremite, admirande sanctitatis uiri, qui etiam prophetico spiritu plenus, Theodosio imperatori  Christianissimo uictorias de tyrannis predixit.

C. u KAL. APRIL.---Apud Cesaream Palestine sanctorum martyrum Prisci, Malchi et Alexandri, qui persecutione ualeriani, cum suburbanum agellum supradicte urbis inhabitarent, atque in ea celestis martyrii proponerentur corone, diuino fidei calore succensi, ultro iudicem adeuntes, cur tantum in sanguinem piorum deseuiret, obiurgant; quos ille continuo pro Christi nomine bestiis tradidit deuorandos. Et apud urbem Cabilonensium depositio Guntrammi regis, qui ita se spiritualibus actionibus mancipauit, ut relictis seculi pompis thesauros suos Ecclesiis et pauperibus erogaret. Rome Sixti pape, qui sedit Rome annos octo. In  Africa natale Rogati, Successi, et aliorum sedecim. In Cesarea sancti Dagalassi.

D. Iu KAL. APRIL.---Depositio Eustasii abbatis,  discipuli sancti Columbani abbatis, qui pater ferme sexcentorum exstitit monachorum, et sanctitate uite conspicuus, etiam miraculis claruit. Hic criminatorem suum Bassum nomine, nutu diuino mortuum manibus suis cum linteaminibus et aromatibus tractans sepeliuit apud beatum Petrum. Apud Africam sanctorum confessorum Armogasti, Archinimi et Satyri. Hi tempore uandalice persecutionis sub Gensericho rege Ariano, cum essent lucidissima membra Ecclesie Christi, et prauitatem Arianorum libertate catholica frequenter arguerent, pro confessione ueritatis multa et grauia perpessi supplicia atque opprobria, cursum gloriosi certaminis impleuerunt, et passio sancti Achartii.

E. III. KAL. APRIL.---Apud Paphum Tichici apostolorum  discipuli. In Numidia apud Cirenensem coloniam, natale sanctorum martyrum Agapii et Secundini episcoporum; qui persecutione ualeriani post longum exsilium apud prefatam urbem, in qua tunc maxime gentilium ceco furore, et officiis militaribus, ad tentandam iustorum fidem, rabies diaboli infestantis inhiabat, ex illustri sacerdotio effecti sunt martyres gloriosi. Passi sunt in eorum  collegio Aemylianus miles, Tertulla et Antonia sacre uirgines, et quedam mulier cum suis geminis. Et natale Domni, Philipponii, et Lacatii, et Nicei episcopi.

F. PRID. KAL. APRIL.---Rome sancte Balbine uirginis, filie Quirini martyris; qui beatus martyr tollens boiam de collo Alexandri pape, secundum iussionem eius, cum pergeret ut collo filie sue strumam habentis imponeret, ecce puer subito cum facula apparuit, quem constat angelum Domini fuisse, et uenit ad puellam dicens: Salua esto, et in uirginitate permane, et ego te faciam uidere sponsum tuum, qui pro amore tuo sanguinem suum fudit. Perueniens pater, ut perficeret quod de boia ei iussum fuerat, uidit subito filiam  suam sanam, que postmodum a sancto Alexandro baptizata et instructa, in uirginitate plena operibus bonis permansit; que tamen post deuictum seculi huius cursum sepelitur iuxta patrem suum Quirinum martyrem. In Africa natale Anesii, et depositio Ambrosii episcopi, et natale septem uirginum.



APRILIS. Habet Dies XXXI, Lunam XXIX.


G. KAL. APRIL.---Rome beatissime Theodore, sororis illustrissimi martyris Hermetis, quem beatus Alexander papa instruxit ac baptizauit, atque fidem Christi docuit. Que sub Aureliano imperatore martyrium compleuit, sepulta iuxta fratrem martyrem uia Salaria, non longe ab urbe Roma. Eodem die sancti uenantii episcopi et martyris. Et in pago uiunnense sancti uualarici confessoris, cuius sepulcrum crebris miraculis illustratur.

A. Iu NON. APRIL.---Natale sancti Nicetii episcopi Lugdunensis, cuius et uita miraculis claruit, et pretiosa mors nichilominus miraculis commendatur. Et  apud Cesaream Cappadocie passio sancte Theodosie uirginis, que tempore Diocletiani cum esset annorum decem et octo, ultro se sanctis confessoribus  in custodia socians, tenta est ab Urbano prefecto, et in equuleo cruciata, deinde ferro onusta, et et in carcerem trusa, ubi uirtute Dei omnia uincula eius disrupta sunt. Post hec saxo alligata, in mare mersa est; sed mox incolumis littoribus reddita, bestiis in amphitheatro est proiecta, sed ab his intacta, martyrium capitis abscissione promeruit. In Africa, Amphiani, uictoris, et aliorum quatuordecim, et alibi Marcelli, Saturnini, Satulli, Quiriaci, regine Procule.

B. III NON. APRIL.---Thessalonice natale sanctarum uirginum, Agapis et Chionie, sub Diocletiano, que primo in carcere macerate, postea in ignem misse sunt, sed intacte a flammis post orationem ad Deum fusam, animas reddiderunt. Apud  Scythiam ciuitatem Thomis, natale sanctorum Euagri et Benigni. Apud Tauromenium Sicilie sancti Pancratii.

 C. PRID. NON. APRIL.---Mediolani depositio beati Ambrosii episcopi et confessoris, cuius studio inter cetera doctrine et miraculorum insignia, tempore Arriane perfidie tota Italia ad Catholicam fidem conuersa est.

D. NON. APRIL.---Thessalonice natale sancte Hyrenis uirginis, que post tolerantiam carceris, sagitta percussa est a Sisinio comite, sub quo et sorores eius simul Agapes et Chionia martyrium compleuerunt. Item apud Aegyptum natale sanctorum Marciani, Nicanoris, Apollonii. Apud Cesaream Lycie, natale sancti Amphiani.

E. uIII IDUS APRIL.---Rome sancti Sixti pape, qui rexit Ecclesiam annos decem, menses duos, diem unum. Passus est autem temporibus Adriani imperatoris.  In Sirmio natale Irenei episcopi eiusdem loci.

 F. uII IDUS APRIL.---Egesippi uiri sanctissimi, qui uicinus apostolorum temporibus omnes a passione Domini usque ad suam etatem ecclesiasticorum actuum texens historias, multaque ad utilitatem legentium pertinentia, hinc inde congregans, quinque libros composuit, quibus sermones implicuit eorum, quorum uitam sectabatur. Dicendi quoque exprimebat characterem, asseritque se uenisse sub Aniceto Romam, qui decimus post B. Petrum episcopus fuit, et perseuerasse usque ad Eleutherium eiusdem urbis episcopum, qui Aniceti quondam diaconus fuerat. Idem quoque Egesippus in libris suis refert de conuersatione sua, quam habuit in gentili philosophia; nam et ego ipse, inquit, sectis Platonicis institutus, audiens infamari Christianos,  et uidens eos impauidos ad suscipiendam mortem atque omne supplicium tolerandum, considerabam  quod impossibile esset, in malitia atque in libidine eos conuersari. Rome Celestini Pape, qui rexit Ecclesiam annos octo. Hic constituit, ut sacra mysteria non tractarentur nisi a sacris ministris; et quicumque episcopus euocatus fuisset ad sedem apostolicam, rediens ad parochiam suam, non reciperetur, nisi salutatorias litteras, hoc est formatas a sede apostolica, plebi detulisset. Hic etiam constituit, ut intra actionem missarum, Sanctus, Sanctus, Sanctus decantaretur, et ut Psalmi Dauidici centum quinquaginta ante sacrificium antiphonatim canerentur; nam antea tantum epistole recitabantur, et sanctum Euangelium. In Alexandria natale Peleusii presbyteri. In Nicomedia natale Cyriaci cum aliis decem.

 G. uI IDUS APRIL.---Turonis sancti Perpetui episcopi admirande sanctitatis uiri, cuius opera templum super reuerenda ossa beati Martini episcopi perfectum est, eiusque sacrum corpus de loco ubi primum tumulatum fuerat, ad locum ubi nunc condigne  ueneratur, translatum. In Africa natale Ianuarii, Maxime, Macarii et in Carthagine concesse.

A. u IDUS APRIL.---Apud Sirmium natale septem uirginum que in unum meruerunt coronari. Apud Antiochiam beati Prochori diaconi, preclarissimi fide et miraculis uiri, martyrio consummati; qui unus fuit de septem primis diaconibus ibique quiescentibus.

B. Iu IDUS APRIL.---Ezechielis prophete. Rome beatorum martyrum plurimorum, quos beatus Alexander papa et martyr baptizauit, cum teneretur in carcere, et ipsi religati pariter cum illo. Hos omnes Aurelianus imperator naui uetuste impositos, in altum mare deduci, et illic ligatis collis, lapidibus  mergi in profundum fecit.

C. III IDUS APRIL.---Apud Cretam urbem Cortine beati Philippi episcopi, qui uita et doctrina claruit temporibus Antonini ueri et Lucii Aurelii Commodi imperatoris.

 D. PRID. IDUS APRIL.---Rome uia Aurelia milliario tertio, in cemeterio Calepodii, natale sancti Iulii episcopi et confessoris, qui sub Constantio Arriano filio Constantini, 10 mensibus tribulationes et exsilia perpessus, post eius mortem cum magna gloria ad suam sedem reuersus est. Hic constituit, ut nullus clericus causam quamlibet in publico ageret nisi in ecclesia; et notitia fidei per notarios colligeretur, et siue cautiones, uel instrumenta, aut donationes, uel commutationes, aut traditiones, uel testamenta, aut allegationes, uel manumissiones a clericis in ecclesia celebrarentur. Apud ueronam ciuitatem passio sancti Zenonis martyris, de quo beatus Gregorius in libro Dialogorum refert.

 E. IDUS APRIL.---Apud Pergamum Asie urbem sanctorum Carpi episcopi, et Papyrii diaconi, et Agathonice optime femine, aliarumque multarum, que probatis confessionibus martyrio coronate sunt, cum quibus et uir mirabilis Iustinus philosophus, qui habitu quoque philosophorum incedens, pro religione Christi plurimum laborauit, in tantum ut Antonino Pio, et filiis eius, et senatui librum contra gentes scriptum daret, ignominiamque crucis non erubesceret. Cumque iam secundum librum successoribus prefati imperatoris, id est Antonino uero et Aurelio Commodo, pro religionis nostre defensione porrexisset, remunerationem lingue fidelis martyrii munus accepit. Apud Hispaniam natale Hermingildi, quem  pater eius Leouigildis rex, Arianus, Gothorum ob fidei catholice confessionem inexpugnabilem uidens, in carcerem et uincula coniecit, ubi nocte sancta Dominice resurrectionis iussu perfidi patris securi percussus, regnum celeste pro terreno rex et martyr intrauit. In ciuitate Chalcidona natale Euphemie uirginis et martyris.

F. XuIII KAL. MAII.---Rome uia Appia in cemeterio Pretextati natale sanctorum martyrum Tiburtii, ualeriani et Maximi, sub Almachio prefecto, quorum primi fustibus cesi et gladio sunt percussi, ultimus tandiu plumbatis uerberatus est, donec spiritum redderet. Interamnis sancti Proculi martyris. Item sancte Domne uirginis, cum sociis uirginibus coronate. Alexandrie beati Frontonis abbatis, cuius  uita sanctitate et miraculis exstitit gloriosa, et qui septuaginta ferme pater exstitit monachorum.

G. XuII KAL. MAII.---In ciuitate Corduba natale Olympiadis et Maximi nobilium, qui iubente Decio fustibus cesi, et deinde plumbatis, ad ultimum capita eorum securibus tusa sunt, donec emitterent spiritum.  Et in Hispaniis ciuitate Cesaraugusta natale sanctorum martyrum, Obtati, Luperci, Successi, Martialis, Urbani, Iulii, Quintiliani, Publii, Frontonis, Felicis, Ceciliani, Euoti, Primitiui, Apodemi, et reliquorum quatuor, qui omnes Saturnini uocati esse referuntur. Apud Italiam natale sanctorum martyrum, Romani, Eutychetis et uictorini, quos Aurelianus per uaria tormenta occidi fecit.

A. XuI KALEND. MAII.---Apud Corinthum Calisti et Cariffi, cum aliis septem, omnium in mare mersorum. Rome sancti Aniceti pape, qui sedit in episcopatu annos undecim, et temporibus Seueri et Marci martyrio coronatus, sepultus est in cemeterio Calisti. Hic constituit, ut clerus comam non nutriret, secundum Apostoli preceptum.

 B. Xu KALEND. MAII.---Apud Africam natale sancti Mappalici, qui cum aliis pluribus martyrio coronatus est. Scribit beatus Cyprianus in epistola multa de illo. Apud Antiochiam natale sanctorum Petri diaconi et Hermogenis. uienne sancti Pantagati episcopi. In Africa Fortunati et Marciani.

 C. XIu KALEND. MAII. Apud Mesanam Apulie natale sanctorum martyris Eleutherii episcopi, et Anthie matris eius. Hic Eleutherius in Aquileia episcopus ordinatus, sub Adriano imperatore Rome passus est. Hic primum Felicem et Correuum comites ad fidem conuertit Christi, pro quo ipse Correuus percussus est gladio. Nam Eleutherius primum uicit lectum ferreum, deinde craticulam, et ignem suppositum, postea sartaginem cum pice et adipe feruentem, dehinc bestias mitigauit, nouissime una cum matre iugulatur. Rome sancti Apollonii senatoris, qui sub Commodo principe a seruo proditus, quod Christianus esset, et imperatus ut rationem fidei sue redderet, insigne uolumen composuit, quod in senatu  legit, et nichilominus sententia senatus pro Christo capite truncatus est.

D. XIII KALEND. MAII.---In Armenia ciuitate Militana natale sanctorum Hermogenis, Gaii, Expediti, Aristonici, Rufi, Galathe, una die coronatorum. In Hispania ciuitate Caucoliberi natale sancti uincentii martyris. Apud Corinthum beati Timonis, de illis septem diaconibus primis, qui apud Beream primo doctor sedit, deinde uerbum Domini disseminans uenit Corinthum, ibique a zelantibus Iudeis, et nomen Christi presequentibus Grecis traditur, ut primo flammis  iniectus, sed nichil lesus; deinde cruci affixus, martyrium suum impleuit, et sepultus est apud Corinthum gloriose.

 E. XII KALEND. MAII.---Rome sancti uictoris episcopi, qui tertius decimus post beatum Petrum rexit Ecclesiam annis decem, et sub Seuero principe martyrio coronatur. Hic constituit ut sanctum Pascha die Dominico celebraretur, et a quintadecima luna primi mensis usque ad uicesimam primam obseruaretur; et constituit ut necessitate faciente, siue in flumine, siue in mari, siue in fontibus, sub Christiana confessione, quicunque hominum ex gentibus uenientes baptizarentur. In Galliis ciuitate Ebredunense natale sancti Marcellini, primi eiusdem urbis episcopi et confessoris. Rome sanctorum Sulpicii et Seruiliani.

F. XI KAL. MAII.---Rome sancti Soteris pape, qui sedit in episcopatu annos nouem, sepultus est in cemeterio Calisti. Hic constituit, ut nulla monacha  pallam sacratam contingeret in ecclesia, neque incensum poneret. Apud Persidem natale sancti Simeonis episcopi Seleucie, et Thesifontis regalium  ciuitatum, qui persecutione Saporis regis Persarum, iubente eodem tyranno comprehensus, ferroque onustus, cum, iniquis tribunalibus exhibitus, de Domino Iesu Christo uoce libera et constantissima testaretur, primum carcerali ergastulo cum aliis centum, e quibus alii episcopi, alii erant presbyteri, alii diuersorum ordinum clerici, longo tempore maceratus est; nouissime iussus est cum omnibus decollari, ita ut ceteri cum iugularentur, astaret, et ipse ultimus trucidaretur. Passi sunt cum eo etiam Ustazadis eunuchus, nutritius regis, et Abdella atque Ananias, uenerabiles senes, et Pusitius, prepositus artificum regalium; eo quod uidens prefatum senem Ananiam sub ictu gladii trementem, exclamauerit confidenter, dicens: Paulum, o senex, claude oculos securus, mox  Christi uidebis aspectum. Filia quoque eiusdem Pusitii, uirgo sacra, simul perempta est. Apud Alexandriam natale sanctorum Fortunati, Aratoris presbyteri,  Felicis, Silini, uitalis, qui in carcere quieuerunt. In Asia natale Maximini martyris, qui tempore Decii post alia tormenta lapidibus oppressus est.

G. X KAL. MAII.---Rome uia Appia in cemeterio Calisti Gaii pape. Hic constituit ut per omnes gradus primum ascenderet, si quis episcopus fieri mereretur, ut esset ostiarius, lector, exorcista, subdiaconus, diaconus, presbyter. Qui cum Ecclesiam undecim annos, menses quatuor, dies duodecim rexisset, martyrio coronatus est sub Diocletiano principe, cum Gabinio fratre et presbytero. Agapiti pontificis, qui sedit Rome menses undecim. Hic ingressus Constantinopolim ad Iustinianum imperatorem, Antemium episcopum Constantinopolitanum, qui duas naturas in Christo negabat, deposuit, et in eius loco Mennam  Catholicum consecrauit. Apud Persidem sanctorum martyrum plurimorum, qui iubente Sapore rege annuo die, quo passionis Dominice memoria celebratur, per totam Persidis regionem tenti, ac pro Christi nomine gladio iugulati sunt. In quo fidei certamine passus est Milesius episcopus, sanctitate et miraculorum gloria insignis. Accepsimas episcopus cum presbytero suo Iacobo; et Mareas, et Bicor episcopi cum clericis fere ducentis, et quinquaginta monachis;  etiam cum sacratis uirginibus plurimis, inter quas etiam et sororem sancti episcopi Simeonis, nomine Tarbud, cum pedisequa sua stipitibus alligantes, ferraque findentes, crudelissime necauerunt. In Corduba ciuitate natale Parmenii, Helimene, et Chrysoliti presbyterorum, et Luce et Mutii diaconorum de Babylonia, quorum primus precisa etiam lingua loquebatur. Omnes primo in equuleo suspensi, et nexibus attractati sunt, dein laminis ardentibus circa latera appositis ustulati, et ungulis lacerati, ad ultimum gladio trucidati sunt, presente persecutore Decio. Lugduni Gallie sancti Epipodii martyris, sub Antonino uero. uienne sancti Iuliani episcopi et confessoris.

A. IX KALEND. MAII.---Natale sancti Georgii martyris,  qui sub Datiano, rege Persarum potentissimo, qui dominabatur super septuaginta reges, multis miraculis claruit, plurimosque conuertit ad fidem Christi, simul et Alexandriam uxorem ipsius Datiani usque ad martyrium confortauit: ipse uero nouissime decollatus martyrium expleuit, quamuis gesta passionis eius inter apocryphas connumerentur scripturas. In Galliis ciuitate ualentia natale sanctorum Felicis presbyteri, Fortunati et Achillei diaconorum,  qui a beato Ireneo Lugdunensi episcopo et martyre ad predicandum uerbum Dei missi, cum maximam partem supradicte urbis ad fidem conuertissent, a duce Cornelio in carcerem trusi, dein durissima neruorum flagellatione diutissime uerberati, post etiam uinctis post tergum manibus, cruribusque confractis, circa rotarum uertiginem astricti, fuliginis quoque amaritudine supposita, die ac nocte continuata equulei extensione suspensi, ad extremum gladio consummati sunt. In Fontenella monasterio sancti uulframmi episcopi, preclari in miraculis uiri; et sancti Adelberti episcopi et martyris.

B. uIII KALEND. MAII.---Lugduni Gallie natale sancti Alexandri, qui tertio post beatum Epipodium die productus e carcere, primo ita laniatus est crudelitate  uerberantium, ut crate soluta costarum, patefactis uisceribus secreta anime panderentur, deinde crucis affixus patibulo beatum spiritum exanimatus emisit. Passi sunt cum eo et alii numero triginta quatuor. Eodem die Mileti episcopi depositio in Britannia, qui tertius post Augustinum episcopum, Dorouernensem Ecclesiam suscepit, quam rexit annos quinque, sepultus in ecclesia beati Petri. Hac die Ananias, Azarias, Misahel, liberati sunt de camino.

C. uII. KAL. MAII. Rome litania maior ad sanctum  Petrum. Apud Alexandriam natale sancti Marci euangeliste. Hic discipulus et interpres apostoli Petri Rome rogatus a fratribus scripsit Euangelium. Quod cum Petrus audisset, probauit, et Ecclesiis legendum sua auctoritate edidit. Quo assumpto idem Marcus perrexit in Aegyptum, et primus Alexandrie Christum annuntians, constituit Ecclesiam. At postquam constitutis et confirmatis Ecclesiis per Libyam, Marmaricam, Ammonicam, Pentapolim, Alexandriam, atque Aegyptum uniuersam, ad ultimum tentus a paganis, qui remanserant Alexandrie, qui uidentes eum die sancto Pasche missas facientem, miserunt funem in collo eius, et trahebant eum ad loca Buculi, que erant iuxta mare; sub rupibus erat ecclesia constructa, et defluebant carnes eius in terram, et saxa inficiebantur  sanguine. uespere autem facto miserunt eum in carcerem, ubi circa mediam noctem primo angelica uisitatione confortatus est, deinde ipso Domino sibi apparente, ad celestia regna uocatus est. At mane dum traheretur ad loca Buculi, gratias agens et dicens: Domine, in manus tuas commendo spiritum meum: defunctus est, et a uiris religiosis sepultus in loco lapidis excisi cum gloria. Ordinauerat autem pro se Alexandrie episcopum Anianum.

 D. uI. KAL. MAII. Rome natale sancti Anacleti pape, qui quartus post beatum Petrum cum rexisset Ecclesiam annis nouem, persecutione Domitiani martyrio coronatus est. Hic memoriam beati Petri construxit et composuit loca, ubi episcopi reconderentur. Hic presbyter a beato Petro est ordinatus, hic ad sacrificandum ductus sacrificauit, deinde penitentia ductus, pro confessione uere fidei capite truncatur. Hic constituit, ut quotiescunque Euangelia sancta recitantur, sacerdotes non sedeant, sed curui stent. Et natale sancti Marcellini pape, qui cum Ecclesiam  nouem annis, et mensibus quatuor rexisset, temporibus Diocletiani et Maximiani, ab eodem Diocletiano pro fide Christi, cum Claudio et Cirino et Antonino capite truncatus est, et post dies triginta quinque sepultus uia Salaria, in cubiculo a Marcello presbytero, et diaconibus cum hymnis. Quo tempore fuit magna persecutio, ut intra unum mensem 18 millia hominum promiscui sexus, per diuersas prouincias martyrio coronarentur. uienne sancti Clarentii episcopi et confessoris.

E. u KAL. MAII.---Rome sancti Anastasii pape,  qui post beatum Petrum quadragesimus primus sedit annos tres, dies decem. Hic Manicheos in urbe Romana inueniens damnauit, et constitutum fecit, ut nullus Transmarinus in clericatum susciperetur, nisi quinque episcoporum designaret chirographum. In Nicomedia natale sancti Anthimi episcopi et martyris, qui persecutione Diocletiani, ob confessionem Christi martyrii gloriam capitis obtruncatione promeruit: quem tanquam bonum pastorem uniuerse pene gregis sui multitudines secute sunt, quorum alios prefatus tyrannus gladio obtruncari, alios ignibus conflagrari, alios nauiculis impositos immergi pelago fecit. Scriptum est in Historia ecclesiastica.

 F. Iu KAL. MAII.---Apud Rauennam natale sancti uitalis martyris, qui fuit pater sanctorum Geruasii et Prothasii. Hic ergo fuit militans et consularis, et cum Paulino iudice suo Rauennam ingressus est; et cum uideret in conspectu iudicis sui Christianum nomine Ursicinum, arte medicum, natione Ligurum, post nimia tormenta capitalem accepisse sententiam, et cum iam uideret eum uenisse ad palmam et expauisse, exclamauit: Noli, nisi [F. noli] Ursicine medice, qui alios curare consuesti, teipsum eterne mortis iaculo uulnerare: et qui per passiones nimias uenisti ad palmam, coronam a Domino tibi preparatam perdere. Audiens hec Ursicinus genu posuit, et spiculatorem ut feriret, hortabatur: agens penitentiam  quod expauisset. Utque martyrium consummauit idem Ursicinus, uitalis intra Rauennatium urbem eum sepeliuit, ad iudicem ultra uenire ipse contemnens. Tentus est itaque a Paulino consulari, ob id maxime factum, quod Ursicinum suis exhortationibus roborasset, et post equulei tormenta iussus est perduci ad Palmam , et facta fouea, quousque inueniretur aqua, ibi supinus depositus, et terra ac lapidibus est oppressus. Alexandrie sancte Theodore uirginis, de qua beatus Ambrosius scribit: que sacrificare contemnens, in lupanar tradita, miro Dei fauore est erepta. Astante quippe iam ad ostium celle multitudine iuuenum impudicorum, repente  quidam ex fratribus, Didymus nomine, plenus fide, diuinitus inspiratus, sumpto militari habitu, primus lupanar irrupit, et sancte uirgini cur uenisset, exponens, illi militares imponit exuuias, ipse uirginali ueste induitur. Sic uirgo egressa, et a nullo agnita, ad ciuitatem fugiens euasit. Didymus presidi exhibitus, et omne factum constanter exponens, Christianum se esse confessus, absciso capite igni traditus est. Beata quoque uirgo, que pro tuenda integritate ex lupanari profugerat, amore corone ad stadium regressa, simul cum Didymo percussa, simul coronata est. In Pannoniis sancti Pollionis martyris,  et sanctorum Aphrodisii, Caralippi, Agapii et Eusebii martyrum.

G. III KAL. MAII.---Apud ciuitatem Sanctonas natale sancti Eutropis martyris, qui a B. Clemente episcopo directus in Gallias, ab eodem etiam pontificalis ordinis gratia consecratus, impleto huius officii ordine, peracta in incredulis predicatione, insurgentibus paganis, illiso capite uictor occubuit. Denique post multa annorum spatia, cum Palladius eiusdem urbis episcopus, et cum eo alii uiri Dei corpus eius honoris debiti gratia in basilicam nouam transferrent, reserato sarcophago contemplati sunt cicatricem capitis, qua in parte defixum fuerat securis acumen. Cumque sequenti nocte strauissent sacerdotes membra quieti, apparuit eis per uisum dicens: Cicatricem  quam contemplati estis in capite, scitote me per eam martyrium consummasse. Item sanctorum Mariani et Iacobi, quorum prior lector, sequens diaconus fuit. Rome sancti Cleti pape, qui tertius post Petrum Romane urbis episcopatum annis 12 habuit, et ibidem martyrio coronatus est, sub Domitiano imperatore, et sancti Maximi martyris.

A. PRID. KAL. MAII.---Rome sancti Quirini tribuni et martyris, sub Traiano imperatore; qui cum ex precepto eius beatum Alexandrum papam, et Hermen prefectum in uincula coniecisset, haberetque filiam cuius collum struma circumdederat, auditis  exhortationibus beati Herme de fide Christi, et uisis signis, que Dominus in martyribus suis Alexandro et Herme operabatur, ipsam eamdem filiam suam obtulit eis ad sanandum. Cui dixit beatus Alexander: Tolle boiam de collo meo, et impone ei. Quod cum pater obediens exequeretur, diuino nutu sanata est subito. uocabatur autem ipsa Balbina, atque ita pater eius cum uniuersis, qui in custodia tenebantur, omnique domo sua baptizatus est. Quod ut nuntiauit commentariensis Aureliano iudici, iratus, iussit ad se adduci Quirinum, et dixit ei: Ego te quasi filium dilexi; tu autem irrisisti me, deceptus ab Alexandro.  Dixit ei Quirinus: Ego christianus sum factus, uis occidere, uis fustigare, uis incendere, aliud non ero. Nam omnes qui erant in carcere, feci fieri christianos, et dimisi eos, et noluerunt usquam ire. Iratus Aurelianus fecit ei linguam abscidi, deinde in equuleo suspendi. Qui dum Aureliani non cederet iniuriis, iussit ei manus ac pedes abscindi, et sic eum decollari, et canibus proiici. Sed christiani corpus eius raptum in uia Appia, sepelierunt in cemeterio Pretextati. In Alexandria natale Ephrodisii presbyteri, et aliorum triginta: et uigilia apostolorum Philippi et Iacobi.



MAIUS. Habet dies XXXI, Lunam XXX.


B. KALEND. MAII.---Ieremie prophete. Et natale sanctorum apostolorum Philippi et Iacobi, filii Marie, que fuit soror Matris Domini. Ex quibus Philippus, cum pene Scythiam ad fidem Christi conuertisset,  diaconibus, presbyteris et episcopis ibi constitutis, reuersus est ad Asiam, et apud Hierapolim dormiuit in pace. Iacobus uero, qui et frater Domini legitur, post passionem Domini statim ab apostolis Hierosolymorum episcopus ordinatus est. Hic de utero matris sanctus fuit, uinum et siceram non bibit, carnem  nullam comedit, nunquam attonsus est, nec unctus unguento, nec usus balneo, huic soli licitum erat ingredi sancta sanctorum; siquidem uestibus laneis non utebatur, sed lineis, solusque ingrediebatur templum, et fixis genibus pro populo deprecabatur in tantum, ut camelorum duritiam eius genua traxisse uiderentur.  Hunc scribe et pharisei precipitauerunt de pinna templi, fullonis in cerebro percussus fuste occubuit. Triginta annos Hierosolyme rexit ecclesiam, iuxta templum sepultus. In Galliis sancti Andeoli subdiaconi, sub Seuero Cesare, cuius caput in modum crucis scissum cum ligno est. Agauno passio  sancti Sigismundi regis, filii Gundebadi regis Burgundionum, qui cum se cerneret non posse Francis resistere, solus fugiens, contra deposita habitum religionis suscepit, et ieiuniis, uigiliis, die nocteque uacans, captus est a Francis cum uxore ac filiis, in puteumque demersus occubuit: postea uero cuidam abbati reuelatus est, et ab eo reuerenter sepultus, etiam miraculis claruit. Et natale S. Walpurge uirginis. Et in Hierosolymis passio sancte Iude siue Quiriaci episcopi, cui reuelatum est lignum Dominice crucis.

C. uI NON. MAII.---Natale sancti patris nostri Athanasii, Alexandrine urbis episcopi et confessoris, qui multas Arrianorum perpessus est insidias, quadragesimo et sexto anno sacerdotii sui, post multos agones, multasque patientie coronas quieuit in pace.  Et natale sanctorum Saturnini et Neopolis, qui in  carcere quieuerunt.

D. u NON. MAII.---Hierosolymis inuentio sancte Crucis, ab Helena regina, sub Constantino principe, cuius et ipsa exstitit mater. Rome uia Numentana, milliario septimo, sancti Alexandri cum Euentio et Theodolo presbyteris, sub Traiano principe, iudice Aureliano, qui Romane Ecclesie episcopatum quintus post Petrum annos tenuit decem, menses duos, dies decem, sanctitate incomparabilis, fide preclarissimus: maximam partem senatorum urbis conuertit ad Dominum, qui post uincula carceris equuleum, ungulas et ignes, punctis creberrimis per tota membra peremptus est. Sequentes uero post longam carceris continentiam ignibus examinati, ad ultimum sunt decollati. Et natale sancti Iuuenalis episcopi, et depositio  sancti Philippi confessoris.

 E. Iu NON MAII.---In Palestina ciuitate Gaza natale sancti Syluani eiusdem urbis episcopi, qui persecutione Diocletiani cum plurimis clericorum suorum martyrio coronatus. uienne sancti Iusti episcopi. In Metallofanensi sanctorum martyrum quadraginta, que simul capite cesi sunt. Nicomedie natale sancte Antonie, que nimium torta, et uariis afflicta cruciatibus, uno brachio tribus diebus suspensa, et in carcerem biennio trusa, a Priscilliano preside ad ultimum  flammis exusta est. Eodem die in Norico Ripensi loco Lauriaco natale sancti Floriani, qui presidis Aquilini iussu, ligato ad collum saxo, in flumen Anisi precipitatus est, et mox omnibus qui circumstabant uidentibus oculi precipitatoris eius crepuerunt. Ipso die beati Quiriaci episcopi et martyris gloriosi, sub Iuliano imperatore. Et sancti Bothehardi episcopi et confessoris.

F. III NON. MAII.---Apud Alexandriam sancti Euthymii  diaconi, in carcere quiescentis. Thessalonice natale sanctorum Irenei et Peregrini, et Hyrenes ignibus combustorum. In Galliis ciuitate Arelatensi sancti Hilarii episcopi, preclarissimi uiri, qui paupertatis amator, et erga inopum prouisionem non solum mentis pietate, sed et corporis sui labore sollicitus erat. Nam pro reficiendis pauperibus etiam rusticationem contra uires suas, homo genere clarus exercuit; sed nec in spiritalibus neglexit. Nam et in docendo gratiam habuit, et absque personarum acceptione omnibus castigationem ingessit, uitamque sancti Honorati predecessoris sui composuit. Moritur sub ualentiniano et Marciano imperatoribus.

C. PRID. NON. MAII.---Natale sancti Ioannis apostoli  ante portam Latinam Rome, qui ab Epheso iussu Domitiani fratris Titi, secunda persecutione, quam ipse post Neronem exercuit, ad urbem Romam perductus, presente senatu ante portam Latinam in feruentis olei dolium missus est: sed beatus apostolus tam liber a pena inde exiit, quam a corruptionibus carnis fuerat immunis. Tunc in Pathmum insulam relegatus est exsilio, ubi Apocalypsim uidit. Ad commendandam ergo ipsius memoriam dignam, et pro fidei apostolice constantia, Christiani ecclesiasticam uenerationem eius gestantem, in supradicto loco ante portam Latinam preclaro et miro opere construxerunt, ubi festiuum concursum pridie nonas Maii usque hodie faciunt. Eodem die B. Euodii Antiochie episcopi et martyris, qui primus ab apostolis  ibi est ordinatus. Item B. Lucii, qui Cirenensem primus episcopus rexit Ecclesiam ab apostolis institutus.

A. NON. MAII.---Dedicatio ecclesie sancte Marie uirginis. Et natale sancti Iuuenalis martyris, et beate Domitille. Que cum esset Flauii Clementis consulis ex sorore neptis, et a sancto Clemente sacro uelamine ob integritatis perseuerantiam consecrata, persecutione Domitiani ob testimonium quod Christo perhibebat, cum aliis plurimis in insulam Pontiam exsilio deportata, longum inibi martyrium duxit; dehinc ad Tarracinam urbem translata, primo Eufrosinam et Theodoram, deinde alios ad fidem Christi conuertit,  nouissime cursum martyrii sui cum prefatis uirginibus consummauit, sub persecutione Traiani, ubi morabantur clause in carcere: in facies enim suas prostrate, orantes Dominum recesserunt; quarum corpora sanctus Cesarius diaconus in sarcophago nouo simul condens, in profundo terre sepeliuit. In Nicomedia passio sanctorum martyrum Flauii, Augusti, Augustini fratrum. Rome Benedicti pontificis, qui sedit in episcopatu unum mensem, imperante Constantino, apud beatum Petrum sepultus.

B. uIII IDUS MAII.---Mediolani sancti uictoris martyris, qui natione Maurus, et a primeua etate  Christianus, cum esset in imperialibus castris miles, etiam canitie decoratus, compellente Maximiano ut sacrificaret idolis, in confessione Domini fortissime perseuerans, primo grauiter est cesus, dein liquenti plumbo perfusus, sed nichil penitus lesus, nouissime gloriosi martyrii cursum capitis abscissione promeruit. Quod sanctus Martinus audiens factum, collegit corpus eius, et in predicta ciuitate cum honore sepeliuit. uienne sancti Dionysii sexti urbis episcopi.

C. uII IDUS MAII.---Natale sancti Herme, cuius apostolus Paulus ad Romanos scribens meminit: Salutate Phlegontem, Hermen, Patrobam, et qui sunt cum eis fratres. In Perside sanctorum martyrum quadringentorum. Apud Nazanci oppidum beati Gregorii  episcopi, qui Theologus dicitur nobilis, Athenis  eruditi, college beati Basilii, Cesaree Cappadocie postea episcopi; quique cum se totus Dei seruitio mancipasset, tantum de collega presumpsit, ut sedentem Basilium de doctoris dextera deponeret, ac secum ad monasterium manu iniecta perduceret, ibique per annos tredecim omnium Grecorum secularium libris remotis, solis diuine Scripture uoluminibus operam dabant. Constantinopoli natale sancti Timothei, quando ab Epheso eius sacra ossa delata sunt. In Ariopoli natale Quirilli, Hindei et Genonis. In Tarso Cilicie Aphrodisii. Rome sancti Beati confessoris.

D. uI IDUS MAII.---Natale Iohel prophete. Rome uia Latina in cemeterio eiusdem natale sanctorum Gordiani et Epimachi. Iulianus imperator apostata  inter multos Christianos, quos publicis custodiis  mancipauit, beatum Ianuarium, senem presbyterum comprehensum cuidam uicario Gordiano ad audiendum tradidit; qui beatum Ianuarium patienter audiens, spiritu Dei illuminatus credere cepit; quem protinus beatus presbyter cum uxore Marina nomine, et familia promiscui sexus, numero quinquaginta tres, et eo amplius baptizauit. Quod audiens Iulianus, iussit in scriptionibus damnari sanctum Ianuarium presbyterum, et beatum Gordianum, uxorem eius ad aquas salinas manere precepit, in seruitio rusticorum. Clementianus autem tribunali residens, beatum Gordianum uinctum catenis sibi presentari fecit. Ille in confessione Christi fixus, diu plumbatis ceditur, in ultimo capite truncatur. Cuius corpus iussit iniquus iudex ante templum Apollinis iactari, ut a canibus  roderetur. Quod nocturno tempore Christiani rapientes, milliario uno plus minus ab urbe Roma posuerunt in crypta, ubi iampridem corpus beati martyris Epimachi sepultum fuerat. Hic Epimachus Alexandriam abiit cum collega suo Alexandro, multo tempore in uinculis et in cruciatibus carceris tortus, ignibus postmodum consumitur, reliquie ipsius deinde Romam sunt translate. Rome natale Clepodii senis  presbyteri, sub Alexandro imperatore, qui eum fecit occidi a Laodiceo, et corpus trahi per ciuitatem, atque in Tyberim iactari, die Kalendarum Maiarum. Quod inuentum piscatores leuauerunt, et Galisto episcopo narrauerunt. Ille acceptum condiuit cum aromatibus et linteaminibus, et sepeliuit in cemeterio eiusdem, milliario ab urbe tertio in crypta, sexto Iduum Maiarum. Tunc decollatus est ab Alexandro Palmatius consul, cum uxore et filiis, et aliis promiscui sexus de domo sua quadraginta duobus, cum quibus et Simplicius senator cum uxore, et filiis et familia sua, promiscui sexus sexaginta octo; et similiter cum uxore sua Blanda, qui per doctrinam Calisti pape, et Calepodii presbyteri nuper fuerant baptizati. Item Rome natale sanctorum Quarti et Quinti.

 E. u IDUS MAII.---Rome uia Salaria, milliario uicesimo secundo, natale sancti Anthuni, et passio sancti Euellii: qui uidens passionem sancti Torpetis martyris, et mirabilia que fecit, credidit Christo, qui antea consiliarius Neronis imperatoris fuit, qualiter Christiani martyrizarentur. uienne sancti Mamerti episcopi, qui ob imminentem cladem solemnes ante ascensionem Domini litanias instituit

 F. Iu IDUS MAII.---Rome in cemeterio Pretextati natale sanctorum martyrum Nerei et Achillei fratrum. Qui cum essent eunuchi beate Flauie, cum ea apud insulam Pontiam longum pro Christo duxerunt exsilium; postmodum uero ab Aureliano sponso  Domitille, quem ipsa ob amorem Christi spreuerat, primo uerberibus grauissimis arctati, deinde Memmio Rufo consulari sunt traditi, a quo cum equuleo et flammis compellerentur ad immolandum, et dicerent se a B. Petro apostolo baptizatos, nulla ratione posse  idolis immolare, capite cesi sunt. Quorum corpora rapuit Auspicius, discipulus eorum, nutritor sancte uirginis Domitille, et in crypta arenaria sepeliuit. Item uia Aurelia, milliario secundo, natale sancti Pancratii martyris; qui cum esset annorum quatuordecim, sub Diocletiano martyrium capitis obtruncatione compleuit, cuius reuerendum corpus Octauilla illustris femina occulte noctu sublatum aromatibus conditum sepeliuit. Eodem die B. Dionysii patrui eiusdem B. Pancratii, cuius studio idem Pancratius et baptizatus, et in timore Dei confortatus, ad martyrium animatus est. Apud Cyprum sancti patris nostri Epiphanii Salamine episcopi.

G. III IDUS MAII.---Natale sancte Marie ad martyres. Phoca imperatore beatus Bonifacius papa in  ueteri fano, quod Pantheon uocabatur, ablatis idololatrie  sordibus, ecclesiam beate semper uirginis Marie, et omnium martyrum dedicauit, cuius dedicationis sacratissima dies agitur Rome tertio Idus Maii. Ipso die sancti Seruatii episcopi Tungrensis Ecclesie, qui tempore quo Hunni Germaniam uastabant, ne ciuitatis atque Ecclesie sue uideret excidium, Domini reuelatione commonitus, transiit ad uicum Traiectensium, ibique defunctus, atque in medio publici aggeris est sepultus. Ob cuius meritum hominibus demonstrandum, cum tempore hiemis omnia in circuitu nix repleret, nunquam sepulcrum eius operuit nix nec pluuia, donec a successore suo sancto Munulfo episcopo templum magnum in eius honore constructum est. Et natale sancti Gangolfi martyris, et sancti Onesii confessoris.

 A. PRID. IDUS MAII.---Sancti patris nostri Pacomii;  qui cum esset factis apostolice gratie insignis, fundatorque Aegypti cenobiorum, scripsit monachorum regulas, quas Angelo dictante didicerat, simul et de tempore Paschali. In Syria natale uictoris et Corone, sub Antonino imperatore, duce Alexandrie Sebastiano. Erat autem uictor miles a Cilicia, cui Sebastianus in confessione fidei confringi digitos, et euelli iussit, deinde illum in caminum ignis mitti, ubi triduo permanens, non est lesus: deinde uenenum bibere iussus, non est mortuus, sed ueneficum potius ad fidem conuertit. Deinde iussum est neruos corporis eius tolli, deinde oleum bulliens mitti in pudendis eius, post hoc iussit lampades ardentes suspenso ad latera applicari: post hoc acetum et calcem simul misceri, et dari ei; deinde oculos erui,  deinde triduo uisum [F. iussum] capite suspendi, et dum adhuc suspirasset, iussit eum excoriari. Tunc Corona, cum esset uxor militis cuiusdam, cepit beatificare sanctum uictorem pro gloria martyrii. Et dum hoc faceret, uidit duas coronas de celo lapsas, unam uictori, et alteram sibi missam. Cumque et hoc cunctis audientibus protestaretur, tenta est a duce, iussum est duas arbores palme curuari adinuicem, et canabinis funibus ligari Coronam in utraque manibus et pedibus, et sic arbores dimitti. Quod dum fieret, diuisa est Corona in duas partes; erat autem annorum sedecim. Tunc quoque uictor decollatur, et ipse  uictorie perennis triumphum meruit.

B. IDUS MAII.---Natale sanctorum confessorum Torquati et Isefontis, Secundi, Indaletii, Cecilii, Esitii, Eufrasii, qui Rome a sanctis apostolis episcopi ordinati, ad predicandum uerbum Dei ad Hispanias, tunc adhuc gentili errore implicatas, directi sunt. Cumque ad ciuitatem Accitanam uenissent, et propter laborem itineris modicum quiescentes, et causa uictus emendi discipulos in urbem misissent, mox paganorum multitudo, qui tunc forte diis suis festa celebrabant, eos usque ad fluuium persecuta est; in quo pons mire magnitudinis et firmitatis exstructus, transeuntibus sanctis, Dei nutu cum omni insequentium multitudine funditus corruit. Ad quod miraculum ceteri territi, et cuiusdam magne  senatricis luparie, que diuinitus inspirata eos benigne suscipiens credidit, exemplum secuti, relictis idolis Christo Domino crediderunt. Post hec diuersis urbibus euangelizantes, et innumeras multitudines Christi fidei subiugantes Torquatus Accii, et Isefon uergii, Secundus Abule, Indalecius Urci, Cecilius Heliberri, Esicius Carcese, Eufrasius Eliturgi, quieuerunt. Apud insulam Chium, natale sancti Isidori martyris. Apud Damosacum passio sanctorum Petri et Andree, Pauli et Dionysie.

C. XuII KAL. MAII.---Apud Isauriam natale sanctorum Aquilini et uictoriani, quorum gesta habentur.  Autisiodoro passio sancti Peregrini episcopi primi ciuitatis ipsius: et sancte Maxime uirginis, que multis clara uirtutibus in pace quieuit. In Sirmio natale Timothei, et septem uirginum. In Sardinia natale Simplicii presbyteri, et sancte Rosule, et sanctorum Diocletiani et Florentii. Intra Casine depositio Fidoli presbyteri et confessoris.

D. XuI KAL. IUNII.---In Tuscia sancti Torpetis martyris, sub Nerone principe. Hic magnus in officio Neronis fuit, et a beato Antonio presbytero baptizatus, et in fide Christi est eruditus. Hunc Nero cum cognouisset esse christianum, tradidit eum cuidam propinquo suo Satellico, ut impelleret eum sacrificare. Sed cum spiritu Dei confortatus beatus uir immobilis permaneret, fecit eum Satellicus alapis cedi,  et ligatum ad columnam tandiu uerberibus affici, quousque sanguis guttatim de corpore ipsius deflueret. Sed subito dum cederetur, columna cadens oppressit  iudicem, et quinquaginta cum eo. Inde tentus a ministris, positus est in rota, inde feris obiicitur a filio Satellici, nomine Syluio; sed minime ab his est lesus. Post hec iubente Syluio foras ciuitatem Pissinam ductus, decollatione capitis martyrium suum compleuit, tertio Kalendas Maii. Huius corpus ministri sceleris imposuerunt pene fracte et cariose naui, cum quo simul canem et gallum proiecerunt in decursum fluminis. Apparens autem angelus Domini cuidam uenerabili femine, cuius nomen Celerina, monuit, ut perquireret sancti martyris corpus, et sepeliret. Quod inuentum cum omni reuerentia sepeliuit, et de facultatibus suis cessante persecutione ecclesiam supra construxit. Agitur festiuitas martyris, et conuentus ciuium sexta decima Kalendas  Iunii. In Alexandria natale Adrionis, uictoris et Basille.

 E. Xu KAL. IUNII.---Apud Aegyptum sancti Dioscori lectoris, in quem preses multa et uaria tormenta exercuit, ita ut ungues eius effoderet, et lampadibus eius latera inflammaret; sed celestis luminis fulgore territi, ceciderunt ministri. Nouissime laminis ardentibus adustus, martyrium consummauit. Et natale sanctorum Hortasii et Serapionis, et Marci pape et Potamionis.

F. XIu KAL. IUNII.---Rome natale sancte Pudentiane uel Potentiane uirginis, que illustrissimi generis, Pudentis, discipuli beati Pauli apostoli, filia erat; cuius mater Sabinella, soror uero Praxedis, quas pater earum in omni religione Christi erudiuit,  uirginesque Christo dereliquit. Que post obitum sancti patris in omni exercitatione pietatis ita excreuerunt, ut nocte dieque incessanter hymnis et orationibus cum familia sua Domino inseruirent, beato Pio urbis episcopo cum eis in laudibus Dei participante. Remunerationem igitur pro piissimis laboribus suis percepture, post innumeros agones, post multorum martyrum uenerabiliter exhibitas sepulturas, post omnes facultates suas in uisceribus pauperum inclusas, Christoque fideliter commendatas, tandem de terris ad Christum migrauerunt. Potentiana uenerabilis, quarta decima Kalendas Iunii posita in cemiterio Priscille, uia Salaria; Praxedis uero  uirgo, eque sanctissima, duodecima Kalendas Augusti, et ipsa cum sorore iuxta patrem sanctum sepulta. Ipso die beati Pudentis, patris earum uirginum. Item Rome natale sanctorum Calocerii et Partemii, uxoris Decii imperatoris eunuchorum, qui cum essent unus prepositus cubilis, alter primicerius, nolentes idolis sacrificare, a Decio occisi sunt. Corpora eorum iuxta uiam Appiam sunt posita. Depositio domni Alchuuini.

G. XIII KAL. IUNII.---Rome uia Salaria natale sancte Basille uirginis et martyris Christi; que cum esset ex genere regio, et haberet sponsum illustrissimum nomine Pompeium, per beatam Eugeniam, et sanctos Dei Prothum et Iacinctum conuersa ad fidem, accusata est a prefato sponso suo, quod esset Christiana.  Decreuit continuo Gallienus Augustus, qui tunc Christi persequebatur Ecclesiam, ut aut sponsum reciperet, aut gladio interiret. Conuenta de hoc, respondit se regem regum sponsum habere, qui est  Christus Filius Dei. Et cum hec dixisset, gladio transuerberata est. In Galliis ciuitate Nemauso, natale Baudelii, qui a paganis deorum suorum sacrificia celebrantibus comprehensus, cum sacrificare nollet, et in fide Christi immobilis inter uerbera et tormenta persisteret, martyrii palmam pretiosa morte percepit.

A. XII KAL. IUNII.---In Mauritania Cesariense, natale sanctorum Timothei, Polii et Eutychii diaconi, qui apud prefatam regionem uerbum Domini disseminantes, pariter coronari meruerunt. Item apud Cesaream Cappadocie natale sanctorum Poliueti, uictorii, Donati. In Africa Casti et Aemilii qui per ignem passionis martyrium consummauerunt. Scribit Cyprianus in libro de Lapsis. Apud Corsicam  natale sancte Iulie, que crucis supplicio coronata est: et sancti ualentis martyris et pontificis, cum tribus pueris.

 B. XI KAL. IUNII.---Rome natale sanctorum Faustini, Timothei, uenusti. Autisiodori depositio sancte Helene uirginis; et in Rauenna natale sancte Martyrie. In ciuitate Autisiodorense B. Uualis presbyteri et confessoris.

C. X KAL. IUNII.---Apud Lingones passio sancti Desiderii episcopi; qui cum plebem suam ab exercitu uandalorum uastari cerneret, ad regem eorum pro ea supplicaturus exiuit; a quo statim iugulari iussus, pro ouibus sibi creditis ceruicem libenter tetendit, et percussus gladio migrauit ad Christum. Percussor uero eius mox amentia correptus interiit. Sepultus est ibidem B. martyr in basilica, intra urbis muros. Passi sunt cum eo et plures alii de numero  gregis sui, apud eamdem urbem conditi. Item uienne natale sancti Desiderii episcopi, qui passus est in territorio Lugdunensi.

D. IX KAL. IUNII.---Natale sancti Manahen, Herodis tetrarche collactanei, doctoris et prophete sub gratia Noui Testamenti, apud Antiochiam in Christo quiescentis. Item beatissime Ioanne, uxoris Euze, procuratoris Herodis, quam commemorant Euangeliste. In portu Romano natale sancti uincentii martyris. In Galliis ciuitate Nannetis natale sanctorum martyrum, Donatiani et Rogatiani fratrum. In Histria natale sanctorum Zelli, Seruilii, Syluani et Dioclis.

E. uIII KAL. IUNII.---Rome uia Numentana, in  cemeterio Pretextati, natale sancti Urbani episcopi et martyris. Hic sedit in episcopatu annos tres, menses decem, dies decem, cuius doctrina sub persecutione Alexandri multi martyrio coronati sunt. Mediolani sancti Dionysii episcopi et confessoris, qui ab imperatore Constantio apud Cappadociam pro fide catholica damnatus, exsilio ibidem requieuit. Reliquias corporis eius per sanctum Basilium prefate urbis episcopum receptas, beatus Ambrosius condigno honore condidit. Apud Mesiam ciuitatem Dorostoro, natale sanctorum martyrum Passicratis,  ualentionis, et aliorum simul coronatorum. Item Rome natale Eleutherii pape, qui sedit in episcopatu annos quindecim. Hic accepit epistolas a Lucio, Britannico rege, ut per eius mandatum christianus fieret, sepultus est iuxta corpus beati Petri apostoli.

F. uII KAL. IUNII.---Natale beati Iacobi apostoli, fratris Ioannis Euangeliste, qui decollatus est ab Herode rege Ierosolymis, ut liber Actuum apostolorum docet. Huius beatissimi sacra ossa ab Hispaniis translata sunt, et in ultimis earum finibus, uidelicet  contra mare Britannicum condita. Apud Athenas beati Quadrati episcopi, discipuli apostolorum. Hic firmauit, ut nulla esca a Christianis repudiaretur, que rationalis et humana est. Item Quadrati martyris, in cuius solemnitate sancti Augustini sermones habiti inueniuntur. Rome beatorum martyrum Sinmitrii presbyteri, et aliorum uiginti duorum, quos Antoninus imperator gladio pro Christo punire fecit, quorum corpora beata Praxedis sepeliuit noctu. Tuderti Tuscie natale sanctorum Felicissimi, Heradii, Paulini. In territorio Autisiodorensi, passio sancti Prisci martyris, cum ingenti multitudine. In Britanniis sancti Augustini episcopi et confessoris, qui missus a B. papa Gregorio, primus genti Anglorum Christi Euangelium predicauit, atque illic uirtutibus  et miraculis gloriosus quieuit. uienne passio sancti Zacarie, secundi eiusdem urbis episcopi.

 G. uI KAL. IUNII.---Apud Mesiam ciuitatem Dorostorensem natale sancti Iulii, qui tempore persecutionis cum esset ueteranus eremite militie comprehensus ab officialibus, et Maximo presidi oblatus, nolens sacrificare idolis, capitali sententia punitus est. Cumque duceretur ad locum cedis implende, Esicius quidam miles cum et ipse ob fidem Christi comprehensus detineretur, rogabat eum, dicens: Memor esto mei, nam et ego subsequar te, primum etiam saluta Passicratem et ualentionem, qui nos iam per bonam confessionem precesserunt ad Dominum. Iulius uero osculans Esicium dixit: Frater, festina uenire; mandata enim tua iam audierunt quos salutasti. Sic accepto orario ligans sibi oculos, martyrii palmam gladio cedente percepit. In  Galliis ciuitate Arausica, sancti Eutropi episcopi et confessoris.

A. u KAL. IUNII.---Natale sancti Ioannis pape,  quo tempore Theodoricus rex duos senatores preclaros, et consules Symmachum et Betium occidit; qui nonagesimo octauo die postquam papa Ioannes interiit, subito defunctus est. Quem quia orthodoxus erat, et a Iustino imperatore orthodoxo Constantinopolim ueniens, gloriose susceptus fuerat, Theodoricus rex Arianus reuertentem Rauennam in custodia tentum, ad mortem usque cum aliis eque catholicis uiris perduxit. Huius meminit sanctus Gregorius in libro Dialogorum. Cuius corpus translatum, sepultum est in basilica sancti Petri apostoli, quinta Kalend. Ianuarii, Olibrio consule. Apud Parisium sancti Germani episcopi et confessoris, qui post innumeras uirtutes octogenarius migrauit ad Dominum. In Sardinia sanctorum Aemilii, Felicis,  Priami, Luciani.

B. Iu KAL. IUNII.---Rome uia Aurelia sancti  Restituti. uia Tyburtina septem germanorum. Treueris beati Maximini episcopi et confessoris, a quo Athanasius persecutionem Constantii fugiens, honorifice susceptus est. Item passio sancti Cononis martyris, et filii eius sub Aureliano imperatore, in Iconio ciuitate, prouincie Isaurie, iudice Domitiano. Hic cum esset fide preclarus, exhibitus iudici cum filio suo annorum duodecim, Spiritum sanctum habitare in se ueraci confessione manifestauerunt. Inde frixuram passi sunt, et inde suspensi ualido igne sub eis adhibito, malleo ad extremum ligneo manibus eorum contritis, in laude omnipotentis Dei spiritum emiserunt. Eodem die natale sanctorum Sisinii, Martyrii atque Alexandri, qui in Augaunie partibus persequentibus gentilibus uiris, martyrii  coronam adepti sunt.

C. III KAL. IUNII.---Rome uia Aurelia natale  sancti Felicis pape. Hic constituit supra memorias martyrum missas celebrari. Qui cum annos quinque rexisset Ecclesiam, sub Claudio principe martyrio coronatus est. Turribus Sardinie natale sanctorum martyrum Gabinii et Crispuli. In Antiochia sanctorum martyrum Sitini et Palatini, qui multa tormenta propter nomen Christi passi sunt.

D. PRID. KAL. IUNII.---Rome sancte Petronelle uirginis, que fuit filia beatissimi Petri apostoli; que post multa miracula sanitatum, cum eam Flaccus  comes suo coniugio uellet sociare, triduo inducias postulans, et cum sancta uirgine Felicula collactanea sua continuis ieiuniis atque orationibus uacans: tertio die celebratis Dominice oblationis mysteriis a sancto Nicomede presbytero mox ut Christi sacramenta percepit, reclinans se in lectulo emisit spiritum. Apud Aquileiam natale sanctorum martyrum, Cantii, Cantiani et Cancianille fratrum. Turribus Sardinie natale sancti Crescentiani.



IUNIUS. Habet dies XXX, Lunam XXXIX.


E. KALEND. IUNII.---Rome dedicatio Nicomedis martyris et presbyteri, cuius martyrium celebratur septimadecima Kalendarum Octobris. Apud Cesaream Palestine natale sancti Pamphili presbyteri, uiri admirande fidei et sanctitatis, qui sub persecutione  Maximini martyrio coronatus est. Huius uitam Eusebius Cesariensis episcopus tribus libris comprehendit. uienne sancti Claudii, undecimi episcopi. Ipso die sancti Caprasii abbatis monasterii Lirinensis. In Thessalonica natale Octauii. In Antiochia Zosimi. Treueris sancti Simeonis reclusi.

F. Iu NON. IUNII.---Rome natale sanctorum  Marcellini presbyteri, et Petri exorciste, qui multos in carcere ad fidem erudientes, post dira uincula, et plurima tormenta decollati sunt sub iudice Sereno; et qui eos decollauit, uidit animas eorum splendide ornatas ab Angelis ferri ad celos, et penitentiam agens sub Iulio papa baptizatus est in senectute sua, nomine Theodorus. Lugduni sancte Blandine cum undecim et octo martyribus, cuius a prima luce usque ad uesperam tormenta semper innouantes, ad ultimum uictos se tortores confitentur; que et secundo pulsata, cruciata non superatur. Tertio quoque die religata ad stipitem, atque in crucis modum distenta, bestiis pabulum preparatur. Quam cum nulla ex bestiis auderet tangere, rursum reuocatur ad carcerem; quarto etiam uerberibus acta, craticulis  exusta, et multa alia perpessa, ad ultimum gladio iugulatur. Tunc et Ponticus puer, annorum quindecim, per omnia tormentorum genera cum ipsa circumactus, et materna eius cohortatione roboratus, ante illam martyrium consummauit. In Campania beati Erasmi martyris et episcopi, sub Diocletiano imperatore et Maximiano, qui iussu impii Diocletiani imperatoris, primo plumbatis crudeliter cesus, deinde fustibus diutissime mactatus, post resina,  sulphure, plumbo, pice, cera, oleoque solutis perfusus, ingenti miraculo illesus apparuit. Quod cum multi uiderent, fidem Christi reiectis idolis susceperunt. Inde immenso pondere ferri constrictus, in carcere reclusus sub dira custodia est, de qua angelica uisitatione solutus eripitur. uerum postmodum clarissima ipsius fama uulgante, tentus est ab altero imperatore Maximiano, a quo diuersis suppliciis tortus est in tantum, ut tunica ignita erea uestiretur, iterumque in olla, que plumbo, pice, cera, resina, oleo feruefacta erat, missus uirtute Domini omnia superans illesus exinde progreditur; sicque tandem ad confirmandum ceteros a Domino seruatus, in Campaniam munitus angelico solatio peruenit: ubi cum plurimos siue in fide roborasset, siue ad fidem  Christi conuertisset, uocante Domino martyrio clarus sancto fine quieuit.

G. III NON. IUNII.---Apud Aretium ciuitatem Tuscie natale sanctorum martyrum Pergentini et Laurentii fratrum, qui persecutione Decii, sub iudice Turcio, cum essent pueri, post dura uincula tolerata, et magna miracula ostensa, gladio sunt cesi, et apud eamdem urbem conditi.

 A. PRID. NON. IUNII.---Apud Illyricum ciuitatem Sisciam natale sancti Quirini episcopi, qui persecutione Maximini pro fide Christi  ligato ad manum molari saxo, in flumen precipitatus est; et circumstantibus diu collocutus, ne eius terrerentur exemplo, uix precibus ut mergeretur obtinuit. Huius reliquie translate sunt Romam, et posite in Catacumbas. In Tuscia sancti Laurentii, et aliorum quadringentorum. Aurelianis ciuitate depositio sancti Lifardi presbyteri. In Niniue natale Dinoscii, Attali, Camarii, Tyrini, Iulie et Saracie, Cyprini.

 B. NONAE IUNII.---Sancti Bonifacii archiepiscopi, cuius in Fresonis martyrii passio peracta est, cum aliis seruis Dei, uuinthruge et Waltere, Scirpalde, et Bosan, Hamonde et Adelhere, Wancare et Gundacare, Willehere et Athaliolfe. Apud Aegyptum natale sanctorum martyrum Martiani, Nicandri et Apollonii, quorum gesta habentur. Eodem die passio sancti Bonifacii martyris, sub Diocletiano et Maximiano, apud Tharsum ciuitatem passi, sed Rome in uia que Latina nuncupatur, sepulti. Hunc uero sua domina Agles a Romana urbe, licet cum ea adulterium perpetrauerit, transmisit in loca ubi Christianorum  maxima persecutio fuit, ut alicuius sancti corpus pretio acquisitum sibi afferret. Ipse autem dictis obediens domine sue, perrexit illuc inter Christianos, sicque comprehensus iussu principis primum oleo feruente cum pice perfusus est; sed in nullo lesus, ad ultimum ab spiculatore percussus est: postea uero a comitibus suis, qui secum pergebant, post martyrii palmam ad dominam suam reductus est, que ipsum accipiens sepeliuit Rome uia Latina. Beata uero Agles abrenuntiauit mundo, distribuens uniuersa que possidebat egenis ac monasteriis, relaxans uniuersam familiam suam a iugo seruitutis, et tantam gratiam a Domino promeruit, ut in nomine eius uirtutum signis claresceret. Superuixit in habitu sanctimoniali annos tredecim, sepulta  apud prefatum martyrem.

C. uIII IDUS IUNII.---Natale sancti Philippi diaconi, qui fuit unus de septem diaconibus, qui cum B. Stephano statim post ascensionem Domini ab apostolis sunt ordinati; de quo beatus Lucas in Actibus apostolorum refert, quod signa et prodigia faciendo,  predicatione sua Samariam ad fidem Christi conuertit, et Candacis regine Aethiopum baptizauit Eunuchum, quique apud Cesaream requieuit; iuxta quem tres uirgines, filie ipsius tumulate iacent; nam quarta filia illius plena Spiritu sancto in Epheso occubuit. Rome sanctorum Arthemii, cum uxore sua Candida, et filia Paulina. Hic Artemius cum esset custos carceris, et clausum teneret Petrum exorcistam in custodia, essetque illi filia unica demonio uexata, beati Petri precibus mox sanata est, et ipse cum uxore pariter, et eadem filia Christo credens, a beato Marcellino presbytero baptizatus est, omnisque domus eius, et multi alii, ita ut absque mulieribus uirorum fieret trecentorum numerus. Hoc iudex Serenus audiens factum, Artemium,  Candidam, et filiam ipsorum Paulinam sibi presentatos, immenso pondere ruderum iussit obrui. Sicque Dei sancti perducti ad passionis locum, beatus quidem Artemius gladio percussus est, sancta uero Candida atque Paulina per limina crypte precipitate, lapidibus sunt obrute.

 D. uII IDUS IUNII.---Constantinopoli natale sancti Pauli eiusdem ciuitatis episcopi, qui tempore Ariane perfidie a Constantino imperatore apud ciuitatulam quamdam Cappadocie, Cucusam nomine, ob catholicam fidem pulsus exsilio, Arianorum insidiis crudeliter strangulatus, ad celestia regna migrauit. In Cesarea Cappadocie natale sancti Luciani  martyris. In Africa sancti Amantii, Lucii. In Alexandria, Andree, Donati et Peregrini, et depositio beati Claudii episcopi.

E. uI IDUS IUNII.---In Gallia Suessionum ciuitate depositio sancti Medardi episcopi et confessoris, cuius uita plena uirtutibus conscripta est. Nam largus fuit in eleemosynis, uirtutibus clarus, prophetie  spiritum habuit, ter quinis annis ueromandensium urbis episcopatum tenuit, ad extremum ad celestia migrans. Tunc ad Suessionum urbem corpus eius translatum est, ibique sepultum multis uirtutum titulis claruit. Andegauis sancti Licinii episcopi et confessoris. Eodem die sancti Carileffi confessoris, et sancti Naboris confessoris. In Tharso Cilicie martyrum uiginti sub Simplicio iudice.

F. u IDUS IUNII.---Rome in monte Celio natale sanctorum martyrum Primi et Feliciani, qui sub Diocletiano et Maximiano imperatoribus pro Christi nomine multa tormenta passi sunt. Nam Promoto presidi ipsi nequissimi imperatores ad puniendum eos tradiderunt. Qui cum uideret eos nullo modo posse a Christi confessione conuerti, separauit eos  abinuicem, et primitus Felicianum octoginta annos habentem, iussit plumbatis tundi, postea uero misit eum in carcerem, et neque cibum, neque aquam ei sinebat prebere tribus diebus; deinde Primum similiter iussit fustibus cedi, dehinc uero in amphitheatro sanctos martyres leonibus tradi precepit; sed nullo modo ab eis lesi sunt. Quod uidentes turbe crediderunt in Christum plus quam mille quingenti.  Nouissime uero sancti martyres a predicto comite decollati sunt; quorum corpora noctu a Christianis fidelibus rapta, sepulta sunt ad arcus Numentanos intra harenarium. In Gallis ciuitate Agino, loco Pompeiaco, passio sancti uincentii, leuite et martyris. In Scotia sancti Columbe confessoris.

G. Iu IDUS IUNII.---Rome uia Aurelia, milliario tertio decimo, natale sancti Basilidis martyris. Tripodis et Mandalis sub Aureliano imperatore, Platone preside, et aliorum uiginti martyrum. Eodem die beati Gethulii martyris, temporibus Adriani imperatoris, sub iudice Licinio: nam cum esset Christianissimus, et multa bona opera fecisset, traditus est Cereali uicario ad puniendum; sed sanctus Gethulius  sana predicatione conuertit ad fidem Christi, sicut fecit Amantium tribunum fratrem eius. Sanctus uero Sixtus papa baptizauit Cerealem, et confirmauit in fide. Postea uero cum audisset hoc factum predictus imperator, tradidit sanctum Gethulium Licinio prefecto suo, ut eum cum sociis suis, si nollet sacrificare idolis, mitteret in caminum ignis ardentem. Quod cum factum fuisset, nullo modo  ab igne lesi sunt. Tunc fustibus, illiso capite, martyrium compleuerunt; quorum corpora collegit beata Simphorosa, uxor Gethulii martyris, et sepeliuit in predio suo. In Africa Aresirogati et aliorum quindecim. In Hispaniis Chrispuli restituti. In Nicomedia sancti Zacarie. In Autissiodoro depositio Censuri episcopi.

A. III IDUS IUNII.---Natale sancti Barnabe apostoli: qui, cum esset Cyprius, cum Paulo gentium apostolus ordinatus est. Hic postea propter Ioannem discipulum, qui et Marcus uocabatur, separatus a Paulo, nichilominus Euangelice predicationis iniunctum sibi opus exercuit. Cuius corpus, tempore Zenonis imperatoris, ipso reuelante repertum est. Apud Corinthum sancti Sosthenes, discipuli sancti Pauli  apostoli. In Aquileia natale sanctorum martyrum, Felicis et Fortunati, sub persecutione Diocletiani et Maximiani imperatorum, preside Eusimio. Qui cum essent germani fratres, fide Christi feruentes, primum in equuleo suspensi sunt, ardentibus lampadibus circa latera appositis, sed mox psallentibus martyribus exstinctis; inde per uentrem feruenti  oleo superfusi, ad ultimum capite truncantur.

B. PRID. IDUS IUNII.---Rome uia Aurelia, milliario quinto, passio sanctorum martyrum, Basilidis, Cyrini, Naboris et Nazarii; quorum Naborem et Nazarium, simul cum Gorgonio martyre transtulit a Roma in Galliam Grodegandus, Metensis episcopus, permittente Paulo papa Romano, anno Dominice Incarnationis septingentesimo sexagesimo quinto, et collocauit predictus episcopus sanctum Gorgonium in monasterio quod dicitur Gorzia; sanctum uero Naborem in monasterio quod dicitur Noua cella: sanctum quoque Nazarium in monasterio, quod dicitur Loreshain, ubi signa et miracula in sanitate infirmorum et debilium sepius fiunt. Mediolani natale sanctorum martyrum Nazarii et Celsi pueri. Sanctus  namque Nazarius a beato Clemente instructus et baptizatus est, quem Anolinus sub Neroniane persecutionis rabie diu afflictum in carcere cum Celso puero, quem ipse nutrierat, gladio ferire iussit, quorum corpora Christiani furati sepelierunt in propriis hortis, quos beatus Ambrosius Domino reuelante reperit. Et depositio sancti Odolfi presbyteri.

 C. IDUS IUNII.---Rome natale sancte Felicole uirginis, quam cum Flaccus comes post excessum Petronelle uellet ducere uxorem, atque ad terrendum eam proposuisset dicens: Unum tibi e duobus elige, aut esto uxor mea, aut diis sacrifica; responsum ab ea accipit: Nec uxor tua ero , nec immolabo idolis . Tunc Flaccus tradidit eam uicario, qui fecit eam in tenebroso claudi cubiculo, sine cibo per septem dies. Post hec duxerunt eam ad uirgines ueste, ibique per alteros septem dies sine cibo permansit; eo quod nulla ratione cibum pateretur de eorum manu accipere. Dehinc leuata est in equuleum, et tandiu torqueri  iussa est, donec emitteret spiritum: et sic precipitata est in cloacam, quam sanctus Nicomedes presbyter tulit, et sepeliuit septimo milliario ab urbe Roma. In Africa, Luciani et Fortunati.

D. XuIII KALEND. IULII.---Helisei prophete, qui apud Samariam Palestini situs est, ubi et Abdias requiescit, et quo maior inter natos mulierum non fuit, Ioannes Baptista, ubi multa miracula fiunt. Suessionis ciuitate passio sanctorum martyrum, ualerii et Rufini. Apud Cesaream Cappadocie sancti Basilii episcopi, fratris Gregorii et Petri. uienne sancti Etherii episcopi.

E. XuII KALEND. IULII.---Apud Siciliam sanctorum  martyrum uiti, Modesti et Crescentie. Qui beatus uitus in puerilitate uirtutibus maturus, primum a patre suo sacrilego Hyla, ut a cultura Dei recederet, tentatus est; deinde a ualeriano iudice cathomis cesus, in confessione Christi permansit. Inde redditus patri, cum penis affligere illum pater meditaretur, monitu angeli nauem conscendens, comitantibus secum Modesto et Crescentia nutritoribus, ad Thani Agrithanum territorium deuenit; inde propter filiam Diocletiani imperatoris demonio uexatam, quesitus et adductus ad eum, eius filiam oratione curauit. Sed cum imperator impius nequaquam eum ad consensum idolorum persuadere potuisset, uinculis ferreis astrictum in teterrimum induci carcerem iussit, cum Modesto atque Crescentia; quos postea Diocletianus  in ollam resina et pice, et plumbo succensam iactari precepit: egressique de olla illesi, dimissus eis leo ferocissimus, qui mox pedes eorum lingere cepit; nouissime uero iuxta fluuium qui dicitur Siler, quiescentes sub arbore, animas suas Domino reddiderunt. Florentia uero femina illustrissima, corpora sanctorum collegit, et in loco qui dicitur Marianus, condita  aromatibus sepeliuit. Apud Mesiam sancti Esicii, qui sub preside Maximiano martyrio coronatus est.

F. XuI KALEND. IULII.---Apud urbem uesontionensem sanctorum Ferreoli presbyteri, et Ferrutionis diaconi, qui a B. Hyreneo Lugdunensi episcopo et martyre ad predicandum uerbum Dei missi, sub Claudio iudice ad trochleas extenti, et flagellati sunt; deinde inclusi carcere, mane amputatis linguis predicabant uerbum Dei. Post hec subule triginta utrisque infixe manibus et pedibus pectore, ad ultimum gladio feriuntur. Et in ciuitate Moguntiaco passio sanctorum Aurei et Iustine sororis eius, qui ab Hunis uastantibus Germaniam in Ecclesia occisi sunt. Item in Antiochia sanctorum Cirici et Iulite matris eius, quorum prior post dira uerbera, etiam calcem  cum aceto et sinapi in os accepit. Deinde clauis affixi pariter euulsis oculis in carcerem trusi sunt. Post hec decaluati et excoriati super carbones in lecto ereo assati sunt; ad ultimum ferris attriti, amputatis linguis martyrii sui cursum obtruncatione capitis impleuerunt. Passi sunt cum eis et alii quadringenti quatuor. Eodem die depositio sancti Alexii confessoris.

 G. Xu KALEND. IULII.---Rome sanctorum martyrum ducentorum sexaginta duorum, qui positi sunt uia Salaria uetere, ad cliuum cucumeris. Eodem die sancti uultmari confessoris, admirande sanctitatis uiri et religionis. In ciuitate Nannetis sancti Similiani episcopi et confessoris. Lugduni depositio sancti Aureliani, episcopi Arelatentis. Apud uiennam sancti Domnoli episcopi. In Aurelianis ciuitate sancti uiti presbyteri et monachi, cuius uita miraculis coruscabat. Hic inter alia facta quemdam monachum defunctum in ecclesia, ceteris fratribus somno grauatis, oratione fusa ad Dominum, a morte suscitauit.

A. XIu KALEND. IULII.---Rome uia Ardeatina natale sanctorum Marci et Marcelliani fratrum preclarissimi generis, Tranquillini et Marcie filiorum, qui primo  carcerem pro fide passi sunt, postmodum a Fabiano iudice tenti, et ad stipitem ligati, in pedibus acutos clauos acceperunt. Cum autem transisset una dies et una nox, et illi laudantes Deum perseuerarent, lanceis per latera transfixi, cum gloria martyrii ad siderea regna migrarunt. In Antiochia passio Marine uirginis, que per Olibrium prefectum multa tormenta passa est pro nomine Christi; uincula, carceres, flagella, equuleum, quam et diabolus in draconis specie, similiter et in Aethiopis tentauit, sed per signum sancte crucis superatus est. Nouissime uero per predictum prefectum decollata, sacro martyrio uitam finiuit.

B. XIII KALEND. IULII.---Mediolano natale sanctorum Geruasii et Protasii; qui cum per decem annos in uno cenaculo conclusi, lectionibus et orationibus  atque ieiuniis uacassent, undecimo ad palmam martyrii peruenerunt, tenti ab Astachio comite. Qui primum tandiu iussit plumbatis contundi, quandiu exhalaret spiritum: sequentem uero, id est, Protasium, fustibus cesum capite truncari. Quorum corpora Philippus, uir religiosus, una cum filio suo furtim abstulit, et in domo sua in arca marmorea sepeliuit: quorumque sepulcra multo post tempore, Theodosio imperatore, Domino reuelante, beatus Ambrosius reperit, et ita incorrupta eorum corpora inuenit, ac si eodem die fuissent interempti. Que cum in urbem introducerentur, quidam diu cecus feretri tactu lumen  recepit. Apud Rauennam sancti Ursicini martyris, qui sub iudice Paulino, post nimia tormenta capite cesus martyrium consummauit.

C. XII KALEND. IULII.---Syluerii pape, qui sedit Rome anno uno, qui consentiente Iustiniano imperatore, a uilisario patricio depositus, et monachus factus, in exsilio confessor moritur. Rome sancti Nouati fratris Timothei, presbyteri, qui a beatis apostolis eruditi sunt. De quo scribit pastor in gestis Pudentiane et Praxedis uirginum. Et translatio sancti Zenonis martyris, et sancte Florentie uirginis.

D. XI KALEND. IULII.---In Moguntia natale sancti  Albani martyris, qui sub Diocletiano imperatore de insula Nansia pergens cum sancto Theonesto et Urso Mediolanum uenit: indeque exiens auxiliante Domino peruenit ad Gallias, ibique in seruitio Dei manens, ad martyrium pro nomine Saluatoris promptus fuit. Postquam autem in Augusta ciuitate beatus Ursus martyrium accepit, Theonestus cum Albano Moguntiam peruenit; dumque ibi predicaret uerbum Dei, Albanus discipulus eius martyrium expleuit, et sepultus est ibi iuxta predictam ciuitatem. Syracusis natale sanctorum martyrum Rufi et Martie. Rome sancte Demetrie uirginis, que fuit beati Fausti filia. Hec cum ante impium Iulianum pro fide Christi introduceretur, in confessione spiritum emisit: sepulta a beato Ioanne presbytero, iuxta matrem suam sanctam Daffrosam,  et sororem uiuianam, iuxta palatium Lucianum.

E. X KALEND. IULII.---In Britannia sancti Albini martyris, qui tempore Diocletiani in uerelamio ciuitate, post uerbera et tormenta acerba capite plexus est. Sed illo in terram cadente, oculi eius qui eum  percussit, pariter ceciderunt. Passus est cum eo etiam unus de militibus, eo quod eum ferire iussus, noluerit: diuino utique perterritus miraculo: quia uiderat beatum martyrem sibi dum ad coronam martyrii properaret, alueum amnis interpositi orando transmeabilem reddidisse. In ciuitate Nolana Campanie natale sancti Paulini episcopi et confessoris, de quo beatus Gregorius in libro Dialogorum narrat. Et depositio beati Nicete Romatiane ciuitatis episcopi, et Consortie uirginis. Et passio sanctorum decem millium martyrum.

F. IX KALEND. IULII.---Natale Ioannis presbyteri, quem impius Iulianus inauditum uia Salaria uetere ante simulacrum solis decollari precepit; eiusque corpus a beato Concordio presbytero collectum et  sepultum est iuxta concilia martyrum. Apud Britanniam sancte Ediltrudis uirginis et regine, cuius corpus cum undecim annis esset sepultum, incorruptum inuentum est. Et uigilia sancti Ioannis Baptiste.

G. uIII KALEND. IULII.---Natiuitas beati Ioannis  Baptiste precursoris Domini, Zacarie et Elisabeth filii, qui Spiritu sancto repletus adhuc in utero matris sue, ad Isrel confortatus, Spiritu agebatur in desertis, uestitus pilis camelorum, habens zonam pelliceam circa lumbos suos; esca autem eius erat locusta, et mel siluestre edebat. XXX etatis anno, quintodecimo anno imperii Tyberii Cesaris, cum procurator esset in Iudea Pilatus, iamque regnum Iudeorum in quatuor principatus esset diuisum, uenit in omnem regionem Iordanis, predicans baptismum penitentie in remissionem peccatorum. Rome Fisci, Lucie, cum aliis uiginti duobus. Augustuduno depositio sancti Simplicii.

A. uII KALEND. IULII.---Apud Beream sancti Sosipatris, discipuli sancti Pauli apostoli. Apud Alexandriam  sancti Gallicani martyris, qui per predicationem Ioannis et Pauli ad fidem Christi conuersus,  post innumera que perpetrauit bona, a Rauciano comite percussus gladio migrauit ad Christum. Rome Lucie uirginis, cum aliis uiginti duobus, et Accie regis. Thessalonice sanctorum, Bigati, Lantani, et dormitio sancti Ioannis Euangeliste.

B. uI KALEND. IULII.---Rome Ioannis et Pauli fratrum, quorum primus prepositus, secundus primicerius fuit Constantie uirginis, filie Constantini. Qui cum omni die turmas Christianorum recrearent, ex his opibus, quas sacratissima uirgo Christi reliquerat, peruenit hoc ad Iulianum; qui misso Terrentiano campi ductore, intra domum propriam decollati sunt; qui tamen postea Christianus factus est. Eodem die sancti Quadrati apostolorum discipuli, qui in locum beati Publii Athenarum episcopi  substituitur, et Ecclesiam grandi terrore dispersam fide et industria congregauit.

 C. u KALEND. IULII.---Apud Galatiam beati Crescentis episcopi, discipuli sancti Pauli apostoli. Apud Tyburtianam urbem Italie, natale sancte Simphorose, beati Gethulii uxoris, cum septem filiis; quorum mater sub Adriano principe maxima constantia pro Christiana fide mortem passa est; qui ipsam iussit palmis cedi, deinde suspendi crinibus. Sed cum superari nullatenus posset, iussit eam alligato saxo in fluuium precipitari. Cuius frater Eugenius, curie principalis, colligens corpus eius sepeliuit. Et mane imperator septem iussit figi stipites, ibique filios eius ad trochleas extendi, et Crescentem in gutture transfigi, Lucianum in pectore, Nemesium in corde, Primitiuum per umbilicum, Iustinum per membra distentum scindi per singulos corporis nodos atque iuncturas,  Stacteum lanceis innumerabilibus, donec moreretur in terra configi, Eugenium finili a pectore usque ad inferiores partes. Altera autem die Adrianus precepit corpora eorum in foueam altam proiici. Et pontifices templorum posuerunt nomen loci illius, Ad septem biothanatos. Cordube sanctorum Zoili, et aliorum decem et nouem. In Epheso ciuitate festiuitas celebratur septem fratrum dormientium: hoc est, Maximiani, Malchi, Marciani, Dionysii, Ioannis, Serapionis, Constantini.

D. Iu KALEND. IULII. Leonis pape, qui post Petrum apostolum quadragesimus septimus in urbe Roma sedit annos uiginti unum, mensem unum, dies tredecim. Hic cum multis episcopis fidem catholicam exponens, Eutychianam et Nestorianam heresim  damnauit, et sanctissimum concilium Chalcedonense sua industria congregari fecit. Hic constituit intra actionem dicere sanctum sacrificium, et monacham non accipere uelamen capitis benedictum ab episcopo, nisi prius probata illius uirginitas fuerit. Apud Alexandriam sanctorum martyrum Plutarchi, Sereni, Eraclidis, Herois; item Sereni, Potamiene, Marcelle, Catechumine, Here, Nomie, baptismum martyrii consecute. Inter quos precipue emicuit Potamiena uirgo, que post innumeros agones cum uenerabili matre Marcella, ignis suppliciis consumpta,  e terris migrauit ad celum. Lugduno Gallie sancti Irenei episcopi, qui cum omni fere ciuitatis sue populo glorioso coronatus est martyrio, sub Seuero principe, sepultusque a Zacaria presbytero in crypta basilice beati Ioannis Baptiste, sub altari. Et uigilia apostolorum Petri et Pauli.

E. III KALEND. IULII. Rome natale sanctorum apostolorum Petri et Pauli, qui passi sunt sub Nerone, Basso et Tusco consulibus. Petrus secundo Claudii anno, post episcopatum Antiochensis Ecclesie, et predicationem dispersionis eorum qui de  circumcisione crediderant, in Ponto, Galatia, Cappadocia, Asia et Bithynia ad expugnandum Simonem magum Romam missus est, ibique uiginti quinque annos cathedram sacerdotalem tenuit, usque ad ultimum annum Neronis, a quo affixus cruci martyrio est coronatus, capite ad terram uerso, et in sublime pedibus eleuatis, asserens se indignum qui crucifigeretur ut Dominus suus. Sepultus autem est in eadem urbe in uaticano, iuxta uiam Triumphalem, qui totius orbis ueneratur celebratione. Hic ordinauit duos episcopos, Linum et Cletum, qui presentialiter omne ministerium sacerdotale in urbe Roma populo uel superuenientibus exhiberent; ipse uero orationi et predicationi operam dabat.

 F. PRID. KALEND. IULII. Eodem anno, quo passus est Dominus, constat Paulum ad fidem uenisse. Paulus quoque post passionem Domini uicesimo quinto anno, id est, secundo Neronis, postquam a Ierusalem usque Illyricum repleuit Euangelium Christi, Romam uinctus missus est, et sicut ipse in secunda epistola ad Timotheum scribit, liberatus de ore leonis, uidelicet, ferocissimi persecutoris Neronis, Euangelium Christi in Occidentis quoque partibus predicauit. Et hic ergo quarto decimo Neronis anno, eodem die quo Petrus, Rome pro Christo capite truncatur, sepultusque est in uia Ostiensi, anno post passionem Domini tricesimo septimo. Item beatissime Lucine discipule apostolorum, et Lemouicas sancti Martialis episcopi et confessoris. In Agrippina sanctorum  Asclyppi, Pamphili.



IULIUS, Habet dies XXX, lunam XXX.


G. KALEND. IULII. In monte Hor depositio Aaron  sacerdotis. Eodem die Turonis sancte Monegundis uirginis. uienne beati Martini, tertii eiusdem urbis episcopi, ad prefatam urbem ab apostolis missi. In  territorio Lugdunensi depositio beatissimi Domitiani abbatis, qui primus illic eremiticam uitam duxit, et natale Areleffi confessoris. Et octaua sancti Ioannis Baptiste.

A uI NON. IULII. Rome in cemeterio Damasi natale sanctorum Processi et Martiniani, qui a beatis apostolis Petro et Paulo baptizati et instructi sunt, cum aliis promiscui sexus, numero quadraginta septem. Quod cum audisset prefectus Paulinus,  misit milites, et tenuit eos, iussitque in custodiam retrudi, et sequenti die, ut os eorum cum lapidibus contunderetur, deinde in equuleo suspendi, et attrahi, neruis et fustibus cedi, dehinc ut flamme circa latera eorum apponerentur. Post triduum Paulinus arreptus a demonio exspirauit. Cesarius uero prefectus hec Neroni intimauit, cui Nero precepit dicens: Non tardentur, sed celerius exstinguantur. Tunc educti foras muros urbis Rome, gladio sunt  cesi. Corpora eorum beata Lucina collegit, et cum aromatibus sepeliuit in predio suo. Item sanctorum martyrum, Aristionis, Crescentiani, Eutychiani, Urbani, uitalis, Iusti, Felicissimi, Felicis, Marcie et Simphorose, qui omnes apud Campaniam martyrio coronati sunt.

B. u NON. IULII. Leonis pape, qui sedit Rome menses decem. Hic eloquentissimus et diuinis Scripturis sufficienter instructus fuit, Greca Latinaque lingua eruditus. Hic sanctam sextam synodum fecit,  que in regia urbe celebrata est, ubi damnati sunt Cyrus, Sergius, Honorius, Pyrrhus, Paulus, Petrus, Macarius, Stephanus, Polychronius et nouus Simon, qui unam uoluntatem et operationem in Domino Iesu Christo predicabant. Apud Edessam Mesopotamie translatio corporis sancti Thome apostoli. Cesaree Ponti natale sancti Gregorii episcopi et martyris, beati Athenodori episcopi fratris, qui orando stagnum quoddam conuertit in siccitatem.

C. Iu NON. IULII. Osee et Aggei prophetarum.  Turonis translatio sancti Martini episcopi et confessoris, et ordinatio episcopatus eius, et dedicatio basilice ipsius. In Africa sancti Iucundiani martyris in mare mersi. Apud Sirmium natale sanctorum Innocentii, Sabbatie, cum aliis triginta. In Biturica ciuitate natale sancti Lauriani martyris, et depositio sancti Dalrici episcopi et confessoris.

D. III NON. IULII. Apud Syriam sancti Domitii martyris, qui uirtutibus suis multa incolis beneficia prestat. Rome natale sancte Ze, uxoris beati Nicostrati martyris, que ad confessionem beati Petri apostoli dum oraret, a paganis arctata, ducta est ad patronum Naumachie, a quo primum in custodiam obscurissimam trusa, et per dies sex omni solatio lucis et uictus fraudata, septimo die demum a collo  et a capillis in corpore suspensa, adhibito subter fumo in confessione Domini emisit spiritum. In Sicilia natale Agathonis et Triphine. Et in Thomis, Marini, Theodoti et Sodephe.

E. PRID. NON. IULII. Isaie et Iel prophetarum, et octaua apostolorum, et primus beati apostoli Pauli ingessus in urbem Romam anno secundo Neronis. Item depositio beati Goaris confessoris, qui in prouincia Aquitanie ortus, temporibus Hildeberti regis Francorum, statim ab infantia uerus cultor Dei fuit. Hic postmodum ibi presbyter consecratus, patriam parentesque deseruit, et in prouincia,  que ripis Rheni fluminis contigua, Trigoria nuncupatur, atque ad diecesim pertinet Treuirorum, ibi Deo libere seruire delegit, usque in finem uite sue. Rome natale sancti Tranquillini martyris, patris sanctorum Marci et Marcelliani, qui ad predicationem beati Sebastiani credens in Dominum Iesum Christum, die octauarum apostolorum dum ad beati Pauli confessionem oraret, tentus a paganis ac lapidatus martyrium consummauit.

F. NON. IULII. Rome beatorum martyrum, Nicostrati primiscrinii, Claudii commentariensis, Castorii uictorini, Simphoriani, quos beatus Sebastianus credere Christum docuit, et sanctus Polycarpus presbyter baptizauit. Qui cum corpora sanctorum per ora Tiberina requirunt, tenti sunt, et ad Urbis prefectum  perducti. Erat enim iudex Fabianus, qui eos hortabatur ad sacrificandum, per decem dies minis eos et blanditiis agens, et nullum penitus potuit commouere. Tunc fecit de eis suggestionem imperatoribus quique iussere eos tertio torqueri. Cumque nulla ratione compulsi cederent, iusserunt eos in mare precipites dare. Immensis itaque arctati ponderibus, pelagi fluctibus dati sunt, ut in loco mundo inter aquas coronam martyrii celebrarent. In Alexandria sancti Panteni, uiri apostolici. uienne Eooldi episcopi. Item in Alexandria natale Parnieni, Eracli, Elie, Apollonii, Anoui, et aliorum decem  et nouem. Eodem die sancti Wilibaldi confessoris.

G. uIII IDUS IULII. In pago Austrie, et castro nomine Wirciburg., iuxta Menum fluuium sito, natale sancti Kiliani martyris, et duorum sociorum eius, qui ab Hibernia Scotorum insula uenientes, nomen Christi in predictis locis predicauerunt, ibique ob ueritatis confessionem sub quodam iudice Gozberto trucidati sunt, et multis postea signis ueri Christi martyres esse claruerunt. In Palestina natale sancti Procopii, qui a Nicopoli ductus Cesaream, ad primam responsionum confidentiam, irato iudice Fabiano, capite cesus est. Apud Asiam minorem sanctorum Aquile et Priscille uxoris eius, quorum Lucas in Actibus apostolorum meminit.

 A. uII IDUS IULII. Rome ad Guttam manantem  sancti Zenonis martyris, et aliorum decem millium ducentorum et trium. In ciuitate Tyro natale sanctorum Anatholie et Audacis, sub Decio imperatore. Qnorum Anatholia cum multos in Piceno oppido infirmos, lunaticos ac demoniacos curasset, ducta est, iubente Faustiniano, ad ciuitatem Tyrum, et diuersis plagarum generibus uexata; deinde cum serpente tota nocte inclusa, nichil lesa est, quin et ipsum Marsum, qui serpentem dimiserat, nomine Audacem. mane a suo serpente deuorandum, eripuit, et ad Christum martyriumque conuertit. Nam ipse post hec ob confessionem ueritatis in custodiam datus, nec mora capitali sententia est coronatus. Ipsa quoque uirgo Christi transuerberata, cum staret extensis manibus in oratione, ita ut per dextrum latus  gladius missus, per sinistrum exiret, sepulta est  mane a ciuibus Tyriensibus, que passa est septima Idus Iulii; Audax uero quia de Oriente erat, ab uxore sua et filiis illo translatus est.

B. uI IDUS IULII. Rome septem fratrum, filiorum sancte Felicitatis: id est, Ianuarii, Felicis, Philippi, Siluani, Alexandri, uitalis et Martialis, sub prefecto urbis Publio, tempore Antonini principis. E quibus Ianuarius post uerbera uirgarum et carcerum, plumbatis occisus est: Felix et Philippus fustibus mactati, Siluanus precipitio interemptus est, Alexander, uitalis et Martialis capitali sententia puniti sunt. In Africa natale sanctorum Ianuarii, Marini, Naboris  et Felicis decollatorum, quorum corpora Mediolanum translata sunt.

C. u IDUS IULII. Translatio sancti Benedicti abbatis. Postquam enim, sicut ipse uiuens predixit, monasterium eius a gentibus uastatum est, Domino reuelante, repertum est corpus eius, et in Gallias translatum, atque in monasterio quod uocatur Floriacum, condigne sepultum. Translatum est pariter etiam corpus beate Scholastice, sororis eius, atque in partibus Cenomanensium religiosorum deuotione conditum. In Armenia minore, ciuitate Nicopoli, natale sanctorum martyrum, Ianuarii et Pelagie, qui  in equuleo ungulis et testarum fragmentis diebus quatuor cruciati, martyrium impleuere. Rome sancti Pii pape, qui sedit in episcopatu annos decem et nouem.

D. Iu IDUS IULII. Apud Aquilegiam natale sancti Hermagore, primi eiusdem ciuitatis episcopi, discipuli sancti Marci euangeliste. Apud Cyprum natale beati Nasonis antiqui Christi discipuli. In Cesarea  sancti Dii. Rome sancti Cleti pape, qui sedit ibi annos duodecim. Hic ex precepto beati Petri, uiginti quinque presbyteros in urbe Roma ordinauit, qui sepultus est iuxta corpus beati Petri. Lugduno Gallie depositio sancti Iuuencioli episcopi.

E. III IDUS IULII. Natale sancti Sile apostoli; qui cum esset unus de primis fratribus, et ab apostolis ad Ecclesias gentium destinatus, cum Barnaba et  Iuda, postea ab apostolo Paulo assumptus, predicationis officium gratia Domini plenus instanter consummauit, atque apud Macedoniam in passionibus suis Christum clarificans, postmodum requieuit. In Antiochia passio sancte Margarete uirginis.

F. PRID. IDUS IULII. Apud Pontum natale sancti Phoce episcopi ciuitatis Sinopis, qui sub Traiano imperatore, prefecto Africano, carcerem, uincula, ferrum, ignem etiam pro Christo superauit: cuius reliquie in basilica apostolorum in uienna ciuitate Gallie habentur. Lugduno Gallie natale sancti Iusti episcopi et confessoris.

G. IDUS IULII. Nisibi natale sancti Iacobi episcopi, magne uirtutis uiri, ita ut ad eius preces sepe urbs  discrimine liberata sit. Rome in portu Eutropii, Zosime et Bonose sororum. In Alexandria sanctorum Philippi, Zenonis, Narsei, et infantum decem. Eodem die subleuatio corporis sancti Henrici imperatoris. In Carthagine natale sanctorum Florentii, Catulini diaconi Ianuarii, Iulie et Iuste, qui sunt positi in basilica Fausti, et in Sirmio Agrippini, Secundini, Maximini Martialis et Iacobi episcopi. Eodem die sancte Reginswinde uirginis, et dispersio apostolorum.

A. XuII KALEND. AUGUST. In Ostia natale sancti Hilarini, qui sub persecutione Iuliani cum nollet sacrificare, fustibus cesus martyrium sumpsit. Apud Antiochiam Syrie natale sancti Eustachii episcopi  et confessoris, qui sub Constantio principe ob catholicam fidem in Traianopolim ciuitatem Thracie pulsus exsilio, ibidem requieuit.

B. XuI KALEND. AUGUST. In Carthagine natale sanctorum Scillitanorum, id est, Sperati, Narthali, Cythini, Bethurii, Felicis, Aquilini, Letacii, Ianuarie, Generose, Beffie, Donate et Secunde, sub Saturnino prefecto, qui post primam confessionem Christi in carcerem missi, et in ligno confixi, mane gladio decollati sunt. Horum reliquie cum ossibus beati Cypriani, et capite sancti Pantaleonis martyris, ex Africa in Gallias translate, uenerantur Lugduni in basilica beati Ioannis Baptiste, et sancti Alexis confessoris.

 C. Xu KALEND. AUGUST. Apud Carthaginem natale sancte Gundenes, que Plautiano et Zeta consulibus, iussu Rufini proconsulis, quater diuersis temporibus equulei extensione uexata, et ungularum horrenda laceratione cruciata; carceris etiam squalore diutissime afflicta, nouissime gladio cesa est. Apud ciuitatem Metensium sancti Arnolfi episcopi et confessoris, qui sanctitate et miraculorum gratia illustris, eremiticam uitam diligens beato fine requieuit. Et sancti Materni episcopi et confessoris Mediolano.

D. XIu KALEND. AUGUST. Apud Thebaidam sancti Patris nostri Arsenii, de quo in uerbis seniorum refertur, quia propter redundationem lacrymarum  tergendam sudarium semper in sinu uel in manu habuerit. Apud Hispaniam in ciuitate Hispali natale sanctarum Iuste et Rufine, que a Diogeniano preside comprehense, equulei extensione et ungularum laniatione uexate sunt; deinde truse in carcerem, inedia et doloribus afflicte. Post hec iussit preses, ut quocumque iret ipse, nudis pedibus sequerentur. Tandem Iusta in carcere spiritum exhalauit: corpus eius in puteum proiectum, et a Sabino episcopo leuatum, in Hispalensi cemeterio conditum est. Rufine ceruix confracta, et corpus eius igni traditum est; cuius reliquie a fidelibus curate sunt.

E. XIII KALEND. AUGUST. Natale sancti Epaphre, qui a beato Paulo Collossensis episcopus ordinatus, clarus uirtutibus martyrii palmam pro ouibus sibi  commendatis uirili agone percepit; sepultus in eadem urbe. Et natale beati Ioseph, qui cognominatus  est Iustus, quique cum beato Matthia, ut numerum duodecimum impleret, ab apostolis statuitur; sed Matthia locum Iude preuaricatoris implente, beatus Ioseph nichilominus predicationis et sanctitatis officio inseruiens, multamque pro fide Christi persecutionem a Iudeis sustinens, uictoriosissimo fine in Iudea quieuit. De quo refertur quod uenenum biberit, et nichil ex hoc triste, propter Domini fidem, pertulerit. In Damasco sanctorum Sabini, Maximini, Iuliani, Macrobii, Cassie, Paule, cum aliis decem. In Africa natale Luciani, Petri, Amabilis, Nunne, et Thebaide uictoris.

F. XII KALEND. AUGUST. Sancti Danielis prophete, Rome sancte Praxedis uirginis. Hec cum sorore sua Potentiana, a beato Pudente patre erudita in  omni castitate et lege diuina, post multas eleemosynas et sepulturas sanctorum, quas fecit, beato fine  quieuit, sepulta iuxta sororem suam Rome uia Salaria. Eodem die passio sancti uictoris Massiliensis episcopi, qui, sub Diocletiano et Maximiano imperatoribus, propter fidem Christi per Arterium presidem trucidatus est, simul cum militibus Alexandro, Feliciano, Longino et Deutherio.

 G. XI KALEND. AUGUST.---Natale sancte Marie Magdalene, de qua, ut Euangelium refert, septem demonia eiecit Dominus: que etiam inter alia dona insignia, Christum a mortuis resurgentem prima uidere meruit. Et obdormitio beate Syntyche, que Philippis dormit sepulta, de qua beatus Apostolus  Philippensibus scribit: Euodiam rogo, et Syntychem deprecor, id ipsum sapere in Domino. Ancyre Galatie natale Sancti Platonis martyris, cuius gesta habentur. In Antiochia Cyrilli episcopi, et Andree.

A. X KALEND. AUGUST. Apud Rauennam sancti Apollinaris episcopi. Hic Rome ordinatus a beato Petro apostolo, Rauennam directus est. Qui etiam in Aemilia predicauit, et partibus Corinthiorum, et in Mysia, et in ripa Danubii, et in partibus Thracie, in quibus locis exsilio relegatus est, et ubicunque peruenit, innumeras uirtutes fecit, et passiones sustinuit. Nam cum nimia cede esset, et rursum diutius fustibus cesus, ac nudis pedibus super prunas impositus, rursum cesus, et equuleo suspensus, tortus est, et saxo os eius contusum, et grauissimo  ferri pondere inclusus, in carcere horrifico, atque in ligno extensus est, ubi ab hominibus quidem neglectus, sed ab angelico publice pastus est; deinde catenatus in exsilium directus est, in quo rursum diutius fustibus cesus, et rursum ligatus a paganis, cesus est et uulneratus, et iterum in carcerem missus, et cesus martyrium consummauit, sub uespasiano Cesare, Demosthene patricio. Rexit Ecclesiam annos uiginti octo, dies quatuor.

B. IX KALEND. AUGUST. Rome natale sancti uincentii.  Apud Emeritam Hispanie ciuitatem natale sancti uictoris militaris, qui cum duobus fratribus Trichino, et Antinogeno diuersis examinatus suppliciis, martyrium consummauit. In Tyro apud Italiam, que est circa lacum uulsinum, natale sancte Christine uirginis, que in Christum credens, deos aureos et argenteos Urbani prefecti patris sui confregit, pauperibusque distribuit. Ob hoc iubente patre afflicta alapis, uerberibusque dilaniata, ferro onusta, in carcerem est coniecta. Post hec cum diutissime et crudelissime dilaniaretur, de carnibus suis patri in faciem proiecit. Cumque alligata rote igni supposito et fuso desuper oleo torreretur, erumpens flamma mille gentilium interfecit. Iterum carceri tradita, angelo uisitante sanata est et refecta; dein  cum magno saxi pondere in mare iactata, angelico presidio liberata est. Cum autem propter scelera sua pater eius fuisset exstinctus, successor eius Dion multis eam suppliciis afflixit. Nouissime successor predicti, Iulianus nomine, post fornacem candentem, ubi quinque diebus illesa permansit, post serpentes a uenefico immissos, sed fide Christi superatos, post abscissionem lingue, sagittis eam configi precepit, sicque martyrii sui cursum compleuit, anno etatis undecimo. Eodem die uigilia S. Iacobi Apostoli.

 C. uIII KALEND. AUGUST. Natale S. Iacobi apostoli, filii Zebedei. In Cilicia, ciuitate Samon, natale sancti Christophori martyris, qui sub Dagno rege uirgis ferreis attritus, a flammis estuantis incendii Christi uirtute saluatus est, ad ultimum sagittarum ictibus confossus, martyrium capitis obtruncatione compleuit. In Hispaniis, ciuitate Barcinona, natale S. Cucuphatis martyris, qui ex ciuitate Scillitana oriundus fuit, et Barcinone sub Galerio et Maximiano et Rufino passus, primo grauissime tortus et cesus est, dein catenis astrictus, in craticula insuper extentus,  aceto et sinape perfusus est. Cumque illesus ab igne apparuisset, iterum ferro uinctus, in custodiam retrusus est; ubi diuino splendore consolatur, et tunc neruis ferreis et taurinis crudelissime est cesus. In ultimo dictata est sententia: Cucuphatem rebellem gladio ferire iubemus. Cuius corpus a Christianis sepelitur.

D. uII KALEND. AUGUST. Natale beati Herasti, qui Philippis a beato Paulo episcopus relictus, ibi martyrio coronatus quieuit. Rome in portu lacincti, sub consulari Leontio, Luxurio, primo ciuitatis Terracine,  tradente, qui missus in ignem nullo modo ledi potuit. Inde precipitatus in ualidissimum torrentem, incolumis eiectus est ad littus. Nuntiantur hec consulari Leontio, qui misit spiculatorem cum militibus, ut eum comprehensum gladio ferirent. Cuius corpus Iulia cum seruis suis nocte collegit, et cum honore sepeliuit in predio suo, iuxta urbem Romam. In Phrygia sanctorum Iouiani et Iuliani.

E. uI KALEND. AUGUST. Apud Nicomediam ciuitatem  natale sancti Hermolai presbyteri, cuius doctrina beatus Pantaleon ad fidem conuersus est. Qui tentus a Maximiano cum duobus germanis suis Hermippo et Hermocrate, capitali sententia ob confessionem Christi punitus est. In Sicilia Simeonis monachi. In ciuitate Nolana, Felicis, Iulie et Iucunde. Antissiodoro natale sancti Etherii episcopi.

F. u. KALEND. AUGUST. Nicomedie passio sancti Pantaleonis martyris, qui cum, iubente Maximiano,  artem disceret medicine, a presbytero Hermolao ad fidem Christi conuersus, multa miracula fecit, patremque suum senatorem Eustorgium Christi fidei subiugauit. Ob quam causam tentus est ab eodem Maximiano, equulei pena, et lampadum exustione  cruciatus. Sed inter hec Domino sibi apparente refrigeratus, tandem ictu gladii martyrium consummauit. Lugduno sancti Peregrini presbyteri.

G. Iu KALEND. AUGUST. Rome sancti Felicis pontificis. Hic declarauit Constantium filium Constantini esse  hereticum, cum secundo rebaptizaretur ab Eusebio Nicomediense episcopo, et iuxta preceptum eiusdem Constantii Augusti capite detruncatur. Sedit autem in episcopatu annum unum, menses tres, dies duos. Eodem die passio sanctorum Simplicii, Faustini germanorum, qui sub Diocletiano et Maximiano in urbe Romana propter fidem Christi, post multa ac diuersa supplicia decollati sunt; et germana eorum Beatrix nomine, eo quod corpora eorum cum Crispo et Ioanne presbyteris sepeliuit, a Lucretio prefecto prefocata, tradidit spiritum. Lucretius uero ab immundo spiritu arreptus, in conuiuio suo expirauit. Item depositio beati Lupi episcopi, qui cum germano uenit in Britanniam, et quinquaginta duobus annis sacerdotio functus est, qui tempore regis  Attile, qui Galliam uastabat, sicut in hymno eius canitur, dum bella cuncta perderent, orando Trecas muniuit. Et depositio beati Prosperi episcopi.

A. III KALEND. AUGUST. Rome Abdon et Sennen subreguli Persarum. Qui cum Corduba ciuitate Persarum uincula paterentur a Decio, ad ultimum duxit eos Romam catenis obligatos, et diuersis penis maceratos, ubi primo plumbatis cesi, dein gladio interfecti sunt. Apud Africam ciuitatem Taburbo, lucernaria passio sanctarum uirginum, Maxime, Donatille et Secunde, sub Anylino proconsule: que post plurimas quas sustinuerunt pro Christo passiones, gladio cese martyrium consummauerunt. Antissiodoro depositio sancti Ursi episcopi.

B. PRID. KAL. AUGUST. Cesaree passio sancti Fabii;  qui cum ferre uexilla presidialia recusaret, primum in carcerem trusus est, deinde productus atque interrogatus, in Christi confessione perdurat. Qui mox a furibundo iudice capitali sententia condemnatur. Post hec corpus reticulo insutum, in maris profunda seorsum caput, seorsumque cadauer  immergitur. Sed Domini uirtute integritati redditum corpus, ad Carenitanum littus euectum, et condigno cultu a fidelibus in basilica tumulatum. In Africa natale sanctorum Democriti, Secundi, Dionysii, Tirsi. Rauenne translatio sancti Germani episcopi et confessoris.



AUGUSTUS. Habet dies XXXI, lunam XXIX.


C KALEND. AUGUST. Sanctorum Machabeorum septem fratrum cum matre sua, qui passi sunt sub Antiocho rege. Rome dedicatio prime ecclesie a beato Petro constructe et consecrate. uienne sancti ueri episcopi, qui unus fuit de discipulis apostolorum, et sancti Nectari episcopi. uercellis Eusebii  episcopi, qui mouentibus persecutionem Arianis, sub Constantio principe martyrium passus est. Philadelphia ciuitate natale sanctorum martyrum, Cyrilli, Aquile, Petri, Domitiani, Rufi, Menandri, una die coronatorum. In ciuitate Gerunda natale sancti Felicis martyris, qui tandiu iussus est laniari a Rufino, usque dum uitam finiret.

 D. Iu NON. AUGUST. Rome sancti Stephani pape, et martyris, sub ualeriano et Gallieno imperatoribus. Qui cum persecutio seua grassaretur, congregato uniuerso clero suo, hortatur ut pro Christo coronam martyrii alacriter susciperent. Hic constituit ut sacerdotes et leuite uestes sacras in quotidiano usu non haberent, nisi tantum in ecclesia. Ordinauerat tres presbyteros, et septem diaconos, et clericos decem, cum quibus de regno Dei assidue docebat. Beatus igitur Stephanus, post multa que operatus est bona, missis a ualeriano militibus, iussus est decollari; qui uenientes inuenerunt eum sacrificium Deo offerentem, et decollauerunt eum in eodem loco. Cuius corpus Christiani sepelierunt in eadem crypta, ubi astantis effusus est sanguis eius, in loco qui  appellatur cemeterium Calisti. Sedit autem in episcopatu septem annos, menses quinque, dies tres. Eodem die natale sancte Theodote, cum tribus filiis suis in prouincia Bithynia, urbe Nicea, tempore Diocletiani, sub comite Leucadio, qui hanc ferro uinctam cum filiis, consulari Bithynie Nicetio destinauit. At ille filium eius primogenitum Euodium Christum fiducialiter confitentem fecit fustibus cedi, deinde illam cum omnibus filiis igne consumi. Scriptum est in Passione S. Anastasie.

E. III NON. AUGUST. Ierosolymis inuentio corporis sancti Stephani protomartyris, et sanctorum Gamalielis, Nicodemi et Abibon, sicut reuelatum est a Domino beato Luciano presbytero, septimo Honorii principis anno. Item in Antiochia sancti Stephani  protomartyris, ubi haberi dicitur unus de lapidibus, quibus in brachio percussus est, et multas ex eo uirtutes sanitatum fieri. Constantinopoli natale sancti Hermelli martyris.

F. PRID. NON. AUGUST. Natale beati Aristarchi, de quo beatus Paulus apostolus Colossensibus scribit: Salutat uos Aristarchus concaptiuus meus. Qui comes indiuiduus Apostolo permansit usque ad eius confessionem, qui constitutus Thessalonicensium episcopus, post longos ac beatissimos agones a Christo coronatus quieuit. Rome in crypta arenaria beati  Tertulliani martyris, quem beatus Stephanus baptizatum in albis presbyterum consecrauit, qui non longe post abscissione capitis martyrium promeruit, sepultus est a beato Stephano pontifice. Et natale sancti Iustini confessoris, Lugduni aduentus corporis sancti Iusti episcopi de eremo.

G. NON. AUGUST. Augustuduno sancti Cassiani episcopi. In ciuitate Catalaunice depositio Memmii episcopi et confessoris; et alibi sanctorum Floriani et Philistine. Et natale sancti Oswaldi regis, martyrio coronati.

 A. uIII IDUS AUGUST. Rome in cemeterio Calisti, uia Appia natale sancti Sixti episcopi et martyris, sub Decio imperatore et ualeriano prefecto, et sanctorum Felicissimi et Agapiti diaconorum eiusdem, quos simul iussit Decius ante templum Martis decollari. Noctu uero uenerunt clerici, et maxima pars Christianorum, sepelierunt sanctorum corpora cum digno honore. Decollati sunt cum eis et alii quatuor, ut in Gestis pontificalibus legitur, Ianuarius, Magnus, uincentius, Stephanus, subdiaconi. Passus est cum eis et beatus Quartus, ut scribit sanctus Cyprianus. Hic beatus Sixtus apud Athenas natus et doctus, primum quidem philosophus, postea Christi discipulus fuit: sedit in episcopatu annum unum, menses decem, dies uiginti tres. In Hispaniis ciuitate Compluto, Iusti et  Pastoris fratrum, qui cum adhuc pueri litteris imbuerentur,  proiectis in schola tabulis, sponte ad martyrium cucurrerunt: qui mox iussu Daciani a carnificibus iugulati sunt, ubi etiam in basilica sui nominis quiescunt. Et natale Hormisde pape, qui sedit Rome annos decem et septem. Hic composuit clerum, et psalmos erudiuit. Sub huius tempore Anastasius imperator hereticus percussus fulmine interiit. Sepultus est idem pontifex in ecclesia beati Petri.

B. uII IDUS AUGUST. Apud Tusciam ciuitatem Aretio, natale sancti Donati episcopi et martyris, qui tentus est tempore Iuliani imperatoris a Quadratiano Augustali, simul cum Hilarino monacho, iussusque est idolis sacrificare; quo renuente, iussit Hilarinum tandiu fustibus cedi in conspectu ipsius, donec emitteret  spiritum, deinde beatum Donatum gladio percuti.  Quorum corpora Christiani uenerabiliter iuxta ciuitatem sepelierunt. Cuius meminit beatus Gregorius, quod fractum calicem orando restauraret. Rome sanctorum martyrum Petri, Iuliane, cum aliis decem et octo. Mediolani sancti Faustini, tempore Aurelii Commodi martyrizati. Apud prouinciam Rhetie, ciuitatem Augustam, natale sancte Afre martyris.

C. uI IDUS AUG. Rome uia Ostiensi, milliario septimo, natale sancti Cyriaci martyris, quem beatus Marcellus cum Lucina matrona christianissima, cum aliis qui cum eo passi sunt sanctorum corporibus, transtulit in predium suum, condiens aromatibus, et linteaminibus recondens in sarcophagis lapideis, octaua die mensis Augusti. Beatorum martyrum passiones,  id est, Cyriaci, Largi et Smaragdi, suit locis notate sunt, hoc est, septima decima Kalendarum Aprilis. Apud uiennam natale sancti Seueri presbyteri et confessoris, qui etiam ingentem paganorum multitudinem uerbo et miraculis ad fidem Christi conuertit.

D. u IDUS AUG. Rome sancti Romani militis, qui confessione sancti Laurentii compunctus, petiit se ab eo baptizari, et mox iubente Decio cum fustibus exhibitus, ac decollatus est. In uerona ciuitate passio sanctorum Firmi et Rustici, qui tempore Maximiani imperatoris et Annolini consularis passi sunt. Et uigilia sancti Laurentii.

E. Iu IDUS AUG. Natale sancti Laurentii archidiaconi  sub Decio, qui post plurima tormenta carceris, uerberum diuersarum laminarum ardentium, ad ultimum in craticula ferrea assatus, martyrium compleuit. Mane autem primo adhuc crepusculo rapuit corpus eius Hippolytus, et condiuit cum linteis et aromatibus, cum beato Iustino presbytero, iam uespertina hora, et sepelierunt in agro uerano. Rome militum LXu. Tunc passi sunt Claudius, Seuerus, Crescentius et Romanus ipso die.

F. III IDUS AUG. Rome inter duas lauros natale sancti Tiburtii martyris, qui iussu Fabiani presidis super prunas ardentes nudis pedibus incedens, in nullo lesus est. Postea uero a predicto Fabiano, machinante Torquato apostata, gladio transuerberatus, martyrium expleuit. Item Rome natale sancte Susanne uirginis, que fuit filia Gabinii presbyteri,  fratris Gaii pape. Hec ergo sub Diocletiano imperatore passa est, eo quod nollet Maximo filio eius in coniugio sociari, sed in uirginitate permanere, hortante eam Gaio papa, nec non et Serena Augusta, ut stabilis permaneret in fide et castitate perpetua. Propter hoc iussit eam Diocletianus post alia tormenta  in domo propria gladio percuti, et sic martyrium consummauit. Predicta uero Serena Augusta collegit corpus sancte uirginis, et sanguinem quem suderat, in eodem loco cum suo uelamine tersit, et posuit in capsa argentea in palatio suo, ubi die noctuque furtiuis uicibus orare non cessabat. Corpus autem sancte Susanne ipse manibus suis ornauit, cum linteaminibus et aromatibus, et posuit iuxta corpora sanctorum in cemeterio Alexandri. Et depositio Gaugerici episcopi et confessoris, qui XXXIII annos Cameracorensem rexit Ecclesiam.

G. PRID. IDUS AUG. In Sicilia ciuitate Catinensium natale Eupli diaconi. Qui cum diutissime torqueretur, decollatus est a Caluisiano consulari, tempore Diocletiani et Maximiani. Eodem die sancte Hilarie, matris sancte Afre martyris. Que cum ad sepulcrum  eius excubaret, ibidem pro fide Christi a persecutoribus igni tradita est, cum Digna et Eumenia, et Euprepia, que fuerunt puelle sancte Afre. In Syria natale sanctorum Macarii et Iuliani.

A. IDUS AUG. Rome sancti Hippolyti, qui tempore Decii ligatis pedibus ad colla indomitorum equorum,  et sic per carduos et tribulos tractus emisit spiritum. Et Natale Concordie nutricis eius, quam ante ipsum plumbatis cesam martyrizauit, et aliorum decem et nouem de domo eius, qui simul decollati sunt. Eodem die natale sancti Cassiani Rome. Qui cum adorare idola nollet, interrogatus a persecutore quid artis haberet, respondit quia pueros notas doceret, et mox spoliatus uestibus, ac manibus post terga reuinctis, statuitur in medio, uocatisque pueris, quibus docendo exosus factus fuerat, data est facultas eum perimendi. At illi quantum doluerant discentes, tantum se ulcisci gaudentes, alii eum tabulis ac buxis feriebant, alii stylis uulnerabant. Quanto quorum infirmior erat manus, tanto grauiorem penam martyrii dilata morte faciebant. Pictauis ciuitate depositio  sancte Radegundis regine. In Germania prouincia natale sancti Wigberti presbyteri et confessoris.

B. XIX KALEND. SEPTEMB. Natale sancti Eusebii presbyteri et confessoris, qui sub Constantio imperatore Ariano, machinante Liberio presule, similiter heretico, confessionem suam compleuit. Nam a predicto  Constantio includitur in quodam cubiculo domus sue, habente in latitudine pedes quatuor: ubi multos dies in oratione perseuerauit, et bono decimo Kalendarum Septembris, post menses septem, adhuc tamen inclusus dormitionem accepit. Cuius corpus collegit Gregorius et Orosius presbyteri, et sepelierunt in crypta iuxta corpus beati Sixti episcopi et martyris, uia Appia, in cemeterio Calisti, ubi et titulum ipsius scribentes posuerunt ita: Eusebio homini Dei. Audiens Constantius, quod Gregorius et Orosius sepelissent corpus beati Eusebii, in eadem crypta, ubi illud condiderant, precepit uiuum includi Gregorium. Hunc semiuiuum nocte Orosius excepit inde, et post paululum defunctum iuxta corpus sancti Eusebii sepeliuit. Factaque est grauissima persecutio  in catholica Ecclesia ab Arianis, sedem apostolicam tenente Liberio. Et uigilia assumptionis Marie uirginis.

C. XuIII KALEND. SEPTEMB. Assumptio sancte Dei genitricis et perpetue uirginis Marie. Eodem die  sancti Tharsicii acolyti et martyris. Quem pagani cum inuenissent Christi corporis sacramenta portantem, ceperunt discutere quid gereret. At ille indignum iudicans porcis prodere margaritas, tandiu fustibus ac lapidibus mactatus, quousque exhalaret spiritum. Et reuoluto eius corpore sacrilegi discussores nichil inuenire potuerunt sacramentorum Christi. Christiani autem collegerunt corpus martyris, et sepelierunt in cemeterio Calisti. In Nicomedia sanctorum Stratonis, Philippi et Eutychiani, cum eorum sociis.

D. XuII KALEND. SEPTEMB. In Nicea Bithynie natale sancti Ursatii confessoris, sub Licinio persecutore, qui relicta militia solitariam uitam in quadam turri prefate urbis elegit: tantisque uirtutibus claruit,  ut et demones expulisse, et ingentem draconem  orando interemisse legatur. Rome sancte Serene, uxoris quondam Diocletiani Augusti. In Alexandria sanctorum Orionis, Aemilii et Ignatii. In Persida sanctorum Tyrsi cum sociis suis. Metis ciuitate sancti Arnulfi confessoris.

E. XuI KALEND. SEPTEMB. Apud Africam sanctorum martyrum, Liberati abbatis, Bonifacii diaconi, Serui et Rustici subdiaconorum, Rogati et Septimi monachorum, et Maximi pueri: qui persecutione uandalica, iussu crudelissimi regis Hunerici, de territorio Caspensis ciuitatis, ex habitaculo monasterii abstracti, atque ad urbem Carthaginem sunt producti, ubi pro confessione fidei carcerali custodie mancipati, et crudelibus ferri ponderibus arctati: nouissime tyrannus iussit nauem lignorum manipulis adimpleri, atque  in ea omnes pariter alligatos in medio pelagi igne  supposito accremari, qui Dei nutu exstinctus est. Tunc precepit eos remorum uectibus in modum canum cerebris comminutis singulos extingui. Corpora eorum in mare iactata sunt, sed eadem hora littoribus reddita, a Christiano populo in monasterio Celerine sunt condita. Apud Cesaream Cappadocie natale sancti Mammetis martyris, qui passus est imperante Aureliano sub Alexandro preside. Ipso die octaua sancti Laurentii martyris et confessoris.

F. Xu KALEND. SEPTEMB. Apud Prenestinam ciuitatem natale sancti Agapiti martyris, qui sub Antiocho rege, cum esset puer annorum quindecim, pro  Christo passus est. Hic neruis cedebatur, et flagellis atrocissimis, et nudus suspensus est, capite deorsum uerso, et atro subter fumo facto, et tunc aquam bullientem fuderunt super uentrem eius. Postea leonibus proiectus, sed nichil ab eis est lesus, ad ultimum decollatus est. Corpus eius nocte sublatum est a Christianis, et positum in sarcophago nouo, nutu diuino ibi inuento. Rome beatorum Ioannis et Crispi presbyterorum, qui multa corpora sanctorum in persecutione officiosissime sepelierunt et ipsi postmodum in pace quieuerunt.

G. XIu KALEND. SEPTEMB. Natale sancti Magni. In  Gallia sancti Donati presbyteri, qui anachoreticam uitam multis annis duxit. Rome beati Iulii senatoris martyris. Hunc docuerunt beati martyres, Eusebius, uincentius, Peregrinus, Pontianus, per quorum manus etiam facultates suas pauperibus distribuens, a beato Rufino presbytero baptismum percepit. Quod audiens Commodus imperator, iratus tradidit eum uitellio iudici, ut facultates eius requireret, et ad sacrificandum impelleret. Quique coniecit eum in carcerem, et post triduum catenis uinctum fecit sibi presentari; et auditum eum, tandiu iussit fustibus cedi, donec emitteret spiritum. Cuius corpus collegerunt noctu supradicti sancti martyres, et sepelierunt in cemeterio Calepodii.

A. XIII KALEND. SEPTEMB. Samuelis prophete, cuius  sacra ossa Augustus Arcadius de Iudea transtulit in Thraciam portantibus episcopis, et omnium ecclesiarum  populis tanta letitia occurrentibus, quasi uiuentem susciperent. Eodem die beati Porphyrii, qui sanctum martyrem Agapitum erudiuit in fide et doctrina Christi. In Alexandria natale Dioscori, et alibi Philiberti abbatis. In Luciana sanctorum ualentini, Leonti. In Sinnida ciuitate sanctorum ualenti, Piricii, Arci, Maximi, Pamphili et Coloui confessoris, et sancti Bernardi abbatis.

B. XII KALEND. SEPTEMB. In territorio Gamalitane ciuitatis, natale sancti Priuati martyris et episcopi, qui passus est persecutione ualeriani et Gallieni. Eodem die natale sanctorum Bonosi et Maximiani, quorum gesta habentur. In ciuitate Salona natale Anastasii martyris: qui cum uideret beatum Agapitum inter tormenta fortiter Christum confitentem, exclamauit:  Magnus est Christianorum Deus, et non est alius preter eum. Erat autem cornicularius miles.  Ad quem preses: Sicut uideo, inquit, seductus es. Ex quo preses imperatori Aureliano renuntiauit, qui mox perire illum iubet; et ita martyr factus, migrauit ad Dominum. In Hispaniis uincentii, Iuliani. In Sardinia sanctorum Luxurii et Traiani.

C. XI KALEND. SEPTEMB. Natale sancti Timothei, qui ab Antiochia ueniens Romam, sub Melchiade papa susceptus est in hospitium a Syluestro papa, qui postea episcopus factus est. Qui cum annum totum et aliquot menses predicans, multos ad Christum conuertisset, tentus a Tarquinio urbis prefecto, et longa carceris custodia maceratus, cum sacrificare idolis noluisset, tertio cesus, et grauissimis suppliciis attrectatus, ad ultimum decollatus, et iuxta beatum Paulum apostolum sepultus est. Augustuduno sancti  Simphoriani, qui tempore Aureliani imperatoris sub Heraclio consulari, cum idolis sacrificare nollet, primo uerberibus afflictum, deinde carceri mancipatum, ad ultimum abscisso capite martyrio effecit. In portu Romano, sanctorum peregrinorum martyrum, Martialis, Epicteti, Saturnini, Aprilis et Felicis,  cum sociis eorum. Item Rome beati Antonini martyris; qui cum esset carnifex, uidit stantem iuuenem cum spongia, et detergentem latera sanctorum martyrum Eusebii, Pontiani, Peregrini atque uincentii, cum suspensi in equuleo cederentur, exclamare cepit: uere Deus est Christus, quem hi predicant; et fugiens occulte a Rufino presbytero baptizatus est; et reuersus ad uitellium cum se Christianum libere fateretur, capitali sententia damnatus, uia Aurelia sepultus est. Eodem die octaua Assumptionis sancte Marie.

D. X KALEND. SEPTEMB. Natale sanctorum martyrum Donati, Restituti, ualeriani, Fructuose, cum aliis duodecim in Antiochia coronatis. Eodem die beati Zachei episcopi, qui quartus a Iacobo Ierosolymorum  rexit Ecclesiam. Lugduni sanctorum martyrum Minerui et Eleazari cum filiis octo. In portu urbis Rome sanctorum Hippolyti, Quiriaci et Archillai. Remis ciuitate, sanctorum Timothei et Apollinaris, qui ibidem martyrizati sunt. In Alexandria beati Theone uenerabilis. Passio trium fratrum in ciuitate  Aegea sub Lysia preside, id est, Claudii, Asteris, Neonis. Et uigilia sancti Bartholomei apostoli.

E. IX KALEND. SEPTEMB. Natale S. Bartholomei apostoli, qui apud Indiam Christi Euangelium predicans, uiuens a barbaris decoriatus est, atque iussu regis Astragis decollatus martyrium compleuit. Huius apostoli sacratissimum corpus primum ad insulam Liparis, que Sicilia uicina est, deinde Beneuentum translatum, pia fidelium ueneratione celebratur. Apud Carthaginem sanctorum qui passi sunt tempore ualeriani et Gallieni. Ferunt enim inter alia supplicia,  tunc a preside clibanum calcis accensum, et ante ora illius prunas cum thure exhibitas, et presidem dixisse Christianis: Eligite e duobus unum: aut thura super his carbonibus offerte Ioui, aut in calcem demergemini. Tunc trecenti uiri fide armati, se ictu rapidissimo Christum Dei Filium Deum fatentes, iecerunt in ignem, et inter uapores calcis in puluerem sunt conuersi. Ex quo etiam candidatus ille exercitus beatorum Massa candida meruit nuncupari.

 F. uIII KALEND. SEPTEMB. Passio Genesii martyris, sub Diocletiano imperatore, qui fuit primum sub gentilitate minus, Thymelice artis magister; sed postea Christi confessor factus, modis multis a persecutoribus est cruciatus, hoc est, fustibus cesus, equuleo suspensus, flammis adustus, nouissime decollatus. Rome natale sanctorum quatuor martyrum,  Eusebii, Pontiani, Peregrini et uincentii, imperante Commodo, uitellio iudice: qui primum leuati in equuleo, ac neruis distenti, fustibusque sunt cesi, et flamme ad latera eorum apposite, nec tamen superati, Eusebius precisa lingua loquebatur, nouissime plumbatis usque ad emissionem spiritus mactati sunt. Quorum corpora collegit beatus Rufinus  presbyter, et sepeliuit. Item sancti Genesii Arelatensis, qui in ripa Rhodani fluminis decollatus, et proprio cruore baptizatus, martyrii gloriam accepit. Eodem die sancti Sandradi abbatis.

G. uII KALEND. SEPTEMB. Rome sancti Zepherini pape, qui rexit ecclesiam annos octo, menses septem, dies decem. Hic constituit ut presentibus omnibus clericis et laicis fidelibus, siue diaconus, siue sacerdos ordinaretur, et astantibus sacerdotibus misse celebrarentur. Item natale sanctorum Irenei et Abundii Rome, quos Deciana persecutione iussit ualerianus incloacari, eo quod corpus beate Concordie in cloacam missum leuauerunt. Et ipsorum  quoque corpora leuauit Iustinus presbyter, et sepeliuit in crypta iuxta beatum Laurentium. Apud uictimilium, castrum Italie, sancti Secundi martyris ex legione Thebeorum. Et Pergamis sancti Alexandri martyris, qui et ipse erat ex legione predictorum sanctorum, qui decollatione martyrium expleuit.

A. uI KALEND. SEPTEMB. Apud Capuam natale sancti Rufi martyris, quem beatus Apollinaris Petri apostoli discipulus docuit et baptizauit, cum esset idem Rufus patricie dignitatis. Thomis sanctorum martyrum Marcellini tribuni, et uxoris eius Mannee, et filii ipsius Ioannis et Serapionis clerici, et Petri  militis. In Galliis ciuitate Arelatensi sancti Cesarii episcopi et confessoris, uiri mire sanctitatis. Augustuduno sancti Siagri episcopi et confessoris.

 B. u KALEND. SEPTEMB. Natale beati Hermeti martyris. Hunc beatus Alexander papa urbis Rome cum esset prefectus, baptizauit cum uxore et filiis  ac sorore Theodora, et cum eo pariter mille ducentos quinquaginta seruos eius, uxores quoque et filios eorum, prius ingenuitate illis concessa, ac non multo post ab Aureliano gladio plectitur. Cuius corpus collegit beata Theodora, atque in uia Salaria sepeliuit. In Africa depositio sancti Augustini episcopi,  qui primo de ciuitate sua propter barbaros in Sardiniam translatus est, et nuper a Luitprando rege Longobardorum Ticinum relatus, et honorifice conditus est. Constantinopoli sancti Alexandri episcopi et confessoris, cuius uirtute orationis Arius diuino iudicio condemnatus crepuit medius, et effusa  sunt uiscera eius. Apud Sanctonas sancti Iuliani episcopi et confessoris. Et natale sancti Iuliani martyris. Item natale sancti Pelagii martyris.

C. Iu KALEND. SEPTEMB. Passio et decollatio, uel potius inuentio capitis beati Ioannis Baptiste, quem Herodes, ut euangeliste referunt, decollari precepit. Rome in Auentino oppido uindmense, ad arcum Faustini beate Sabine martyris, que fuit uxor preclarissimi quondam ualentini. Hanc beata uirgo Serapia uera fide instruxit. Passa est autem famula Christi Sabina sub Adriano imperatore, sub prefecto quoque Elpidio, cum in confessione Christi perduraret, decollatione capitis martyrii palmam adepta est. Cuius corpus sepultum est in sepulcro quod sibi ipsa parauerat, ubi et magistram Serapiam  ipsa ante condiderat. In uenusio ciuitate Apulie natale Felicis episcopi. Ciuitate Tubzozense Ianuarii presbyteri, et Fortunatiani et Septimi lectorum, qui sub Diocletiano imperatore a Magdelliano procuratore gladio consummati sunt.

D. III KALEND. SEPTEMB. Rome uia Ostiensi sancti Felicis presbyteri, sub Diocletiano et Maximiano imperatoribus, prefecto et iudice Dracone. Hic cum  ad secretarium iudicis esset perductus, iuxta templum Serapis, dum cogeretur ad sacrificandum, exsufflauit in faciem statue eree, et statim cecidit. Item ductus ad Mercurii statuam, que simili modo cecidit. Item ad simulacrum Diane, quod pari modo cecidit. Tunc preses iussit eum decollari. Quidam ergo uir Christianus obuius ei fuit, hominibus quidem absconsus. Deo uero manifestus; hic cepit clamare: Ipsum quem hic sanctus Pater confitetur, Dominum Iesum Christum colo. Mox et ipse ab officio prefecti comprehensus, pariter dato sibi prius osculo pacis cum beato Felice decollatus est. Huius nomen quia non inuenerunt postmodum Christiani, Adauctum eum appellauerunt, eo quod sancto martyri Felici auctus sit ad coronam. Christiani uero  noctu uenientes, ibi in eodem loco sepelierunt eos. Quorum corpora uoluerunt pagani exinde effodere, sed quicunque manus apposuerunt a diabolo correpti sunt, ubi postea pacis tempore basilica fabricata est. Et natale sancte Gaudentie uirginis, cum aliis tribus. Et depositio Agili abbatis.

E. PRID. KALEND. SEPTEMB. Treuiris natale sancti Paulini episcopi et confessoris, qui tempore Ariane  infestationis, a Constantino imperatore, ob catholicam fidem exsilio relegatus, et extra Christianum nomen usque ad mortem mutando exsilia fatigatus  est, ad ultimum apud Phrygiam defunctus, beate passionis coronam percepit a Domino. Apud Athenas beati Aristidis confessoris.



SEPTEMBER Habet dies XXX, lunam XXX.


F. KALEND. SEPTEMB. Natale beate Anne prophetisse, filie Phanuel de tribu Aser, de qua euangeliste narrant, Iesu Naue et Gedeon prophetarum. Apud Capuam natale sancti Prisci martyris, qui unus fuit de illis antiquis Christi discipulis. Apud Senonas beati Lupi episcopi, sanctitate insignis, et beati Longini martyris. Scinomannis ciuitate Gallie, natale uictoris episcopi. Nam dum sanctus Martinus Turonis episcopus pergeret ad sepeliendum Leporinum  episcopum supradicte urbis, et uenisset ad oppidum, respiciens uidit hominem operantem in uinea  reuelatum est sancto Dei, eo quod ipse successurus esset in episcopalem locum. uocauitque illum sanctus Martinus ad se dicens illi: Benedic, domine uictor. Cui ille: Benedic mihi, domine tu mi, et benedictus sermo tuus. Sicque iussu sancti uiri secutus est eum: quem conuocata plebe ordinauit episcopum, eique filium uictorinum nomine baptizauit, et secum ad nutriendum ad Dei seruitium tulit, quem etiam post obitum patris  eidem ciuitati ordinauit episcopum. Ad aquas duras natale sancte uerene uirginis, et sancti Egidii abbatis et confessoris.

G. Iu NON. SEPTEMB. Natale sancti Iusti Lugdunensis episcopi, mire sanctitatis et prophetici spiritus uiri. Hic clam episcopatum suum relinquens, ascensa naui, comitante secum uno tantum puero, qui officio lector erat, nomine uiator, peruenit ad  Aegyptum, ubi per aliquot annos sanctis monachis celum solum exspectantibus, consociatus, humilitate et sanctitate non mediocri uixit. Cursu itaque temporis consummato, coronam iustitie percepturus migrauit ad Dominum, pridie Idus Octobris. Corpus eius a religiosis ciuibus Lugdunum cum ossibus beati uiatoris ministri eius relatum, et condigno cultu in basilica sanctorum Machabeorum conditum est,  quarta Nonas Septemb. Item apud prefatam urbem beati Elpidii episcopi et confessoris. Apud Apamiam sancti Antonini martyris.

A. III NON. SEPTEMB. Natale sancte Pheben, de qua beatus Apostolus Romanis scribit. Rome passio sancte Serapie uirginis, sub Adriano imperatore, iudice Beryllo. Hec Antiochena fuit genere, et cum in domo Sabine commaneret, exhibita est in conspectu presidis; cui ille dixit: Sacrifica diis. Que respondit: Timeo et colo Deum omnipotentem, non sacrifico demonibus. Tunc preses iussit eam quinque iuuenibus lasciuis tradi, ut ei nocturno furto insultarent. A quibus perducta in cubiculum ualde obscurum, cum uellent eam tangere, subito terre  motus factus est magnus: cecideruntque exanimes in terram membris omnibus resolutis. Post hec precepit eam fustibus cedi, et ardentes lampades lateribus eius apponi, sed qui ea tenebant, ceciderunt retrorsum. Tunc percuti gladio iubetur. Passa est autem quarta Kalendas Augusti, sepulta a beata Sabina, prid. Kalend. Augusti. Compositum et ornatum est ibi uenerabile sarcophagum ambarum, et locus orationis condigne dedicatus, tertio Non. Septemb. In Capua sanctorum martyrum, Antonini pueri uiginti annorum, et Aristei episcopi, quorum gesta habentur.

B. PRID. NON. SEPTEMB. Moysi prophete. Et apud Ancyram Galatie sanctorum martyrum, trium  puerorum, Rufini, Syluani et uitalice. Cabilone natale sancti Marcelli, qui sub Antonino imperatore per Priscum presidem passus, hunc immolantem diis suis incurrit. Cumque ab eo ad conuiuium profanum fuisset inuitatus, et huiusmodi exsecrans epulas, omnes qui aderant, cur idolis deseruirent, libera increpatione corriperet, inaudito crudelitatis genere defodi eum cingulo tenus erectum preses iussit. Sicque sanctus Dei martyr triduo in laudibus Dei omnipotentis perseuerans, incontaminatum spiritum reddidit.

G. NON. SEPTEMB. In suburbano Rome beati uictorini martyris, qui dum eremiticam uitam duceret, diaboli suasionibus est lapsus, sed per Dei gratiam recuperatus, et postea sacerdotium Aminternine  urbis adipiscitur. Inde postmodum sub imperatore Nerua, cum aliis Dei seruis, Eutice et Marone ab Aureliano iudice primo relegatur apud eum locum, ubi putentes aque et sulphuree emanant: in ipsis capite deorsum per tres horas suspendi iussus, et teneri ab impio iudice iussus est. Quod cum per triduum pro nomine Christi passus fuisset, gloriose coronatus uictor migrauit ad Dominum. Cuius corpus Aminternenses populi rapientes, honorificata sepultura condiderunt. Rome sancti Herculiani martyris. Capue sanctorum Quinti, Arcontii et Donati, Taurini, Nimpi et Saturnini, et depositio Ingenii episcopi.

D. uIII IDUS SEPTEMB. Zacarie prophete. Et natale beati Onesiphori, apostolorum discipuli, de  quo ait Apostolus: Det misericordiam Dominus Onesiphori domui. Apud Africam beatorum confessorum et episcoporum Donatiani, Presidii, Mansueti, Germani, Fusculi, qui persecutione uandalica, iussu Hunerici regis Ariani, pro assertione catholice ueritatis durissime fustibus cesi, et exsilio sunt damnati: inter quos etiam episcopum, nomine Letum, incendio concremauit. Tunc etiam episcopis, quasi ad consilium congregatis Carthagine, una die uniuerse Africe ecclesias clausit, uniuersamque substantiam episcoporum et ecclesiarum suis episcopis condonauit. Sancti Magni confessoris, discipuli  sancti Galli. Rome Eleutherii episcopi. Cappadocia ciuitate sancti Cuttidi episcopi et Eugenii, et sociorum eius.

D. uII IDUS SEPTEMB. Apud Nicomediam natale beati Ioannis sub Diocletiano imperatore. Cuius cum iam uiscera in suppliciis defecissent, nunquam efficere potuerunt ut eum ne estuantem aliquis in penis uideret. Et natale sancti Euritii episcopi et confessoris, et depositio Clodoaldi confessoris. Arelati sancti Augustalis episcopi et confessoris, et sancte Regine martyris

 F. uI IDUS SEPTEMB. Natiuitas beatissime Dei genitricis Marie perpetue uirginis. Apud Nicomediam natale sancti Adriani martyris, cum aliis uiginti tribus, quos Maximianus post innumeras penas iussit, ut uecte ferreo magno confringerentur tibie ipsorum. Confractis itaque cruribus, ac pedibus incisis insuper et beato Adriano incisa manu orantes et gratias agentes Deo spiritum emiserunt. Corpora eorum iussit tyrannus incendi; sed subito facte sunt coruscationes et tonitrua, ac pluuie, et exstinctus est ignis. Tunc Christiani rapientes martyrum reliquias, ascensis nauibus, fugerunt Byzantium, et reuerenti honore sepelierunt. Non longo post tempore beati Adriani corpus est Romam translatum. In suburbanis Moguntiacensis ecclesie natale  sancti Disboti confessoris, et Frisinge depositio sancti Corbiniani episcopi.

G. u IDUS SEPTEMB.---Sergii pape qui sedit Rome  annos tredecim. Hic inuenit mire magnitudinis portionem ligni salutaris Dominice crucis, in sacrario beati Petri. Hic statuit in tempore Dominici corporis confractionis, Agnus Dei a clero et a populo decantari, et constituit ut diebus annuntiationis Domini, dormitionis, et natiuitatis sancte Dei genitricis Marie, ac sancti Simeonis, quod hypanti Grece dicitur, litanie exeant a Sancto Adriano, et ad Sanctam Mariam populus occurrat. Passio beatorum martyrum, Dorothei et Gorgonii. Apud Nicomediam, sub Diocletiano imperatore, quos iussit appendi, et flagris toto corpore laniari, et uisceribus iam pelle nudatis aceto et sale perfundi. Post hec iubetur craticula prunis subterstrata in medio poni, ibique quod in eo reliquum fuerat, absumpti hominis supponi, et non  subito, sed paulatim succendi; ad ultimum laqueo appenso iussit necari. Interiecto tempore beatus Gorgonius Romam transfertur. In Sabinis sanctorum Iacincti,  Alexandri, Tyburcii. Eodem die sancte Kunegundis uirginis.

A. Iu IDUS SEPTEMB.---Apud Africam sanctorum episcoporum Nemesiani, Felicis. Item Felicis, Littei, Poliani, uictoris, Iaderis et Datii, qui sub Diocletiano et Maximiano passi sunt. In Chalcedonia sanctorum Sosthenis et uicturis martyrum, sub Prisco consule, Rome depositio Hilarii pape, per quem uicturius  ordinem paschalem conscripsit. Et depositio Saluii episcopi, de cuius sanctitate Gregorius Turonis episcopus scripsit, narrans quod per reuelationem uidisset diuine uocis euaginatum gladium imminere super tegulum, quod Hilpericus rex precepit construi, cui uisioni ueritas statim subsecuta est. Nam post dies uiginti duos, filii regis mortui sunt.

 B. III IDUS SEPTEMB.---Rome natale sanctorum, Prothi et Iacincti, qui erant eunuchi beate Eugenie uirginis. Cumque ab Heleno episcopo baptizati essent, aliquanto tempore diuinis solum eruditionibus uacantes, in seruorum Dei monasterio mira humilitate uersati sunt, et hoc apud Aegyptum, inde cum beata uirgine Romam reuersi, sub Gallieno imperatore, quod essent Christiani deprehensi, coguntur sacrificare, sed non consentientes, durissime uerberabantur. Cumque Deo fidem seruantes gauderent, pariter decollantur. Et sanctorum Felicis et Regule.

C. PRID. IDUS SEPTEMB.---Apud urbem Ticinum, que et Papia dicitur, sanctorum confessorum Siri et  Iuentii, qui a beato Hermagore Aquileiensi episcopo, discipulo sancti Marci euangeliste, ad prefatam urbem directi, primo illic Christi Euangelium predicantes, et magnis uirtutibus ac miraculis coruscantes, etiam uicinas urbes ueronensem scilicet et Brixenam, et Laudensem, diuinis operibus illustrarunt; sicque in pontificali honore, fundata et confirmata fide credentium populorum glorioso fine quieuerunt in pace. In Antiochia natale Timothei. Catenas sancti Eupli. Lugduno depositio Sacerdotis episcopi. Augustoduno beati Euentii episcopi.

D. IDUS SEPTEMB.---In Alexandria beati Philippi episcopi et martyris, qui prefectus primum fuit,  deinde baptismi gratia sanctificatus, episcopatus dignitatem, suffragium ferentibus populis Christianis assequitur, et sub uolusiano et Gallieno imperatoribus, Perhemmius, prefectus Alexandrie, cogitauit eum occidere. Sed cum hoc implere non posset, propter populum Christianum, immisit quosdam qui se fingerent Christianos. Quique ingredientes percusserunt eum in oratione constitutum. Sedit autem in episcopatu annum unum, menses tres. Et sancti Amati presbyteri, et abbatis monasterii sancti Romarici. Turonis depositio beati Licronis episcopi.

E. XuIII KALEND. OCT.---Rome uia Appia natale sancti Cornelii episcopi, sub persecutione Decii; cui primo os cum plumbatis est cesum, et decollatus est  eum aliis uiginti uno promiscui sexus, cum quibus et Cerealis miles cum Salustia uxore sua, quam Cornelius  ab infirmitate sanauit orando. Beatus itaque Cornelius rogatus a beata Lucina, corpora apostolorum beati Petri et Pauli de catacumbis leuauit noctu: primum quidem corpus beati Pauli beata Lucina accepit, et posuit in predio suo uia Ostiensi, ad latus ubi decollatus fuit, beati Petri uero corpus sanctus Cornelius accepit episcopus, et posuit iuxa locum ubi crucifixus est, inter corpora sanctorum, in templo Apollinis, in monte Aurelio uaticani palatii Neroniani, tertio Kalend. Iulii. Item sancti Cypriani episcopi, qui sub ualeriano principe post longum exsilium detruncatus capite martyrium consummauit, sexto milliario a Carthagine iuxta mare. Eodem die exaltatio sancte crucis. Treueris depositio sancti Materni episcopi et confessoris.

 F. XuII KALEND. OCT.---Natale sancti Nicomedis martyris, quem Flaccus comes, eo quod corpus sancte  uirginis Felicule, quam ipse pro Christo punierat, sepelisset, iussit duci ad sacrificandum. Quo renuente, plumbatis diutissime cesus migrauit ad Dominum. Cuius corpus in Tiberim iactauit, quod a clerico ipsius, nomine Iusto, est collectum, et sepultum iuxta muros uia Numentana. Cabilonensi castro Trenorcio sancti ualeriani martyris, sub preside Prisco, quem iussit suspendi, ac graui ungularum laceratione cruciari, ac deinde gladio percuti. Et natale sancti Apri episcopi, et sancti Leobini confessoris. In Alexandria sanctorum Serapionis, Leontii. In Cyra Galatie sancti Eleuci, ualerii et Cyrionis, Stratonis, Macrobii et Constantii. In Ancyra sancti Pauli episcopi. Lugduno depositio Albini episcopi, et octaua natalis sancte Marie uirginis.

 G. XuI KALEND. OCT.---Natale sancte Eufemie uirginis, que martyrizata est sub Diocletiano imperatore, proconsule autem Prisco, in ciuitate Chalcedona. Que tormenta et carceres, uerbera et argumenta  rotarum, ignes et pondera lapidum angularium, bestias et plagas uirgarum, serras acutas et sartagines ignitas uicit. In ultimo sancta uirgo precibus obtinuit, ut una ex bestiis morsum sibi infigeret, et ita immaculatum spiritum Domino reddidit. Cuius corpus Philophronus pater eius, et Theodora mater eius curatum sepelierunt, quasi mille passus a ciuitate Chalcedona. Rome sanctorum Lucie et Geminiani, imperatore Diocletiano, iudicibus Apofrasio et Megasio. Manserat autem beata Lucia in uiduitate annos triginta sex; totius enim uite sue anni fuere septuaginta quinque. Que accusata a filio suo quod christiana uiueret, primo in carcerem missa est, ubi consolationem diuinam promeruit; dein fustibus diutissime cesa, et subito terre motus factus est magnus,  et templum Iouis ita subrutum, ut nec lapis super lapidem remaneret. Tunc in ollam eream missa est, pice et plumbo feruentem, ubi triduo illesa permansit. Postea plumbo et ferro onerata, et  per plateas ciuitatis ducta, quidam uir Geminianus uidit sibi patere celum, et statim associatus est sancte Lucie in carcere, et ibi, monente angelo, a presbytero, nomine Prothasio, baptizatus Deinde sancta Lucia cum Geminiano Amegasio consulari arctati, nouissime gladio animaduersi sunt. Quorum corpora rapuit quedam mulier christiana, nomine Maxima, et ut decuit, sepeliuit.

A. Xu KALEND. OCT.---Tungrensi diecesi Leodio uilla publica natale sancti Lamberti episcopi; qui dum regiam domum zelo religionis increpasset, cum rediens orationi incumberet, ab iniquissimis uiris de palatio regio missis ex improuiso conclusus intra domum ecclesie occiditur. Cuius sepulcrum creberrimis miraculis illustratur. In Britannia Socratis  Stephani. Nouioduno sancti ualeriani, Macrini et Gordiani. Rome beati Iustini presbyteri, quem beatus Sixtus ordinauit. Hic beatos Laurentium, Hippolytum, et Concordiam, Ireneum, Abundium, et Cyrillam filiam Decii Cesaris martyres, et alios plurimos sepulturis condidit. Item Rome sanctorum martyrum Narcissi et Crescentionis.

B. XIu KALEND. OCT.---Natale sancti Methodii, Olympii, Lucii, et postea Tyri episcopi, qui sub Diocletiano  in Chalcide Grecie martyrio coronatus est. uienne sancti Ferreoli, qui persecutionis tempore, cum esset tribunitie potestatis, iussu presidis tentus primo crudelissime est cesus, deinde graui catenarum onustus pondere, in teterrimum carcerem trusus est; unde solutus Dei nutu, postea ab insequentibus captus, martyrii palmam capitis obtruncatione percepit; cuius corpus cum capite beati Iuliani ad urbem uiennensium relatum, et condigno honore conditum est. Mediolani depositio beati Eustorgii episcopi, et Satyri, Theophimi, Iociani.

C. XIII KALEND. OCT.---In Neapoli Campanie natale sanctorum Ianuarii, Beneuentane ciuitatis episcopi, cum Sosio diacono Mesenate ciuitatis, et diacono suo Festo, et lectore suo Desiderio, qui post  uincula et carceres capite sunt cesi in ciuitate Puteolana, sub Diocletiano principe, et iudice Dracontio. Qui cum ducerentur ad mortem, uiderunt inter alios, Proculum Puteolane ciuitatis diaconum, et duo laici Eutyches et Achatius, interrogauerunt quare iusti iuberentur occidi. Quos iudex ut uidit Christianos, iussit decollari cum illis. Sic omnes septem pariter sunt decollati, et tulerunt nocte eorum corpora populi Christianorum. Neapolitani Ianuarium posuerunt  iuxta ciuitatem in basilica, Mesenates Sosium eque in basilica, Puteolani Proculum Eutychen et Achatium, iuxta basilicam sancti Stephani. Festum et desiderium Beneuentani collegere. In Palestina sanctorum Pelei et Nili episcoporum, qui persecutione Diocletiani cum plurimis clericis igne consumpti sunt pro Christo. Apud Nuceriam sanctorum Felicis et Constantie, qui sub Nerone passi sunt. Lingonas Sigoni presbyteri, et Florentii episcopi et martyris, et natale sancti Eustochii.

D. XII KALEND. OCT.---In Cyzico natale Fauste uirginis, et Eiulasii sub Maximiano imperatore, quam idem Eiulasius, cum esset primus palatii, iussit decaluari, et radi ad turpitudinem, dein suspendi ac torqueri. Quo tempore coruscatio de celis multos  ministrorum percussit. Deinde iussit loculos afferri, et eam immissam ac fixam, quasi lignum secari mediam: sed non eam carnifices ferris ledere ualebant. Inter que stupens Eiulasius Christo credere cepit. Et hoc ubi imperatori nuntiatum est, misit prefectum,  qui eum suspensum fortiter torqueret. Qui etiam iussit Faustam nudam, et sine maforte flagellatam, incarceratam, caput terebrari, ac oculos infigi, cui postmodum non solum caput et facies, sed et pectus et totum corpus usque ad tibias clauis impletum est. Post hec sartaginem iussit igniri, sed hec psallente illa refriguit. Hec interueniens uox de celo uocauit eos, et sic tradiderunt spiritum. Erat autem Fausta annorum tredecim, et Eiulasius octoginta. Et uigilia sancti Matthei apostoli.

E. XI KALEND. OCT.---Natale sancti Matthei apostoli et euangeliste, qui primus in Iudea Euangelium Christi Hebreo sermone conscripsit. Post uero apud Aethiopiam predicauit, et multos ad fidem conuertit: missusque est spiculator ab Hirtaco rege, qui  eum gladio feriebat efficiens martyrem Christi: cuius Euangelium stylo scriptum, Hebreo ipso reuelante, tempore imperatoris cuiusdam inuentum est.

F. X KALEND. OCT.---In Gallia ciuitate Ceduno, loco Agauno, natale sanctorum martyrum Thebeorum,  Mauricii, Candidi, Exuperii, uictoris, Innocentii, uitalis cum sociis suis, nempe sex millibus, sexcentis, et sexaginta sex, qui sub Maximiano passi, pro Christo gloriosissime coronati sunt. uictor uero martyr, nec legionis eiusdem fuit, neque miles, sed emerite iam militie ueteranus. Hic cum iter agens incidisset in hos, qui passim epulabantur leti martyrum spoliis, atque ab his ad conuescendum inuitatus, prolatam ab exsultantibus per ordinem causam cognouisset, detestatus conuiuas refugiebat. Qui mox ab eis captus et iugulatus est, ac ceteris martyribus honore coniunctus est. At uero beatissimorum martyrum corpora post multos passionis annos, sancto Theodoro episcopo reuelantur, et in honore eorum basilica honeste componitur. Apud Ratisponam beati  Emmerami episcopi et martyris, cui singulariter omnia membra abscissa sunt.

G. IX KALEND. OCT.---Natale sancti Sosii diaconi Mesenate ciuitatis in Campania; qui cum esset annorum XXX cum beato Ianuario Beneuentano episcopo  capitis decollationem suscepit, tempore Diocletiani imperatoris. Is cum quodam tempore Euangelium legeret in ecclesia Mesenate ciuitatis, presente episcopo Ianuario  uidit subito idem episcopus de capite eius flammam exsurgere, quam nemo alius uidit, et pronunciauit eum martyrem futurum; et non post multos dies idem diaconus tentus, et in carcerem missus est. Ad quem uisitandum cum uenisset episcopus cum diacono Festo et lectore suo Desiderio, et ipse cum eis simul tentus est, ac pariter omnes cum aliis tribus occisi sunt. Eodem die natale sancte Tecle uirginis, de ciuitate Iconio, que a beato Paulo apostolo instructa est; que sub Nerone imperatore pro Christi nomine igni est  tradita, sed non exusta; postea bestiis atque serpentibus deputata, sed a nullo eorum est lesa; ad extremum uero in Seleucia cum duplici corona uirginitatis et martyrii per somnum pacis migrauit ad Dominum, Secunda assumptio sancte Marie uirginis.

 A. uIII KALEND. OCT.---Conceptio sancti Ioannis Baptiste. Augustuduno natale Andochii presbyteri, Tyrsi diaconi, et Felicis, qui a sancto Polycarpo episcopo ab oriente directi ad docendam Galliam, sub Aureliano principe sunt gloriosissime coronati. Siquidem flagellis cesi, in ultimo tota die inuersis manibus suspensi, in ignem missi, sed non combusti, tandem uectibus colla feriuntur, atque ita martyrium suum compleuerunt. Eodem die depositio solemnis episcopi. Hic cum quadam die obuium haberet hominem a natiuitate cecum et surdum, eum complexus collo, osculatus est, et statim sanum reddidit. Hic etiam Carnotensium episcopus Ludouicum regem cum trecentis septuaginta nobilibus sacro fonte regenerauit: sicque Dei sanctus tres olympiades gerens  in episcopatu, migrauit ad Dominum. Rome Priscille et Liberii episcopi et confessoris. Aruernis depositio Rustici episcopi et sancti Ruperti confessoris.

B. uII KALEND. OCT.---Natale beati Cleophe, qui unus fuit de septuaginta discipulis Christi, cui post resurrectionem Dominus, eunti cum alio condiscipulo in castellum Emmaus, quod Nicopolis nunc dicitur, apparuit. Quem tradunt in eadem urbe, in eademque domo, in qua mensam quasi peregrino Domino parauerat, pro confessione illius quem ibi ipse cognouerat, a Iudeis occisum, et gloriosa memoria etiam sepultum. Lugduno sancti Lupi episcopi, ex anachoretis, et natale sancti Firmini martyris. In Asia Bardomiani, Eucarpi et aliorum uiginti sex.

C. uI KALEND. OCT.---Natale sanctorum martyrum  Cypriani episcopi et Iustine uirginis. Quorum Iustina sub Diocletiano multa propter Christum perpessa, ipsum quoque Cyprianum cum esset magus, et magicis artibus eam dementare conaretur, conuertit ad Christum. Cum quo iam episcopo et nobili doctore facto, martyrizata est sub Claudio principe, et iudice Eutelmio, et cum eis Theognitus quidam: quorum corpora iacuerunt proiecta foris sex diebus insepulta. Quidam autem naute Christiani nocte rapuerunt ea, et deportauerunt ad urbem Romam, et matrona uenerabilis Rufina reuerenter excipiens illa sepeliuit in predio suo.

 D. u KALEND. OCT.---Apud Aegeam ciuitatem, natale sanctorum martyrum Cosme et Damiani, persecutione Diocletiani, sub preside Lysia, qui post multa tormenta, uincula et carceres toleratos, post mare et ignes, cruces, lapidationes et sagittas, capite plectuntur cum Anthimo, Leontio et Euprepio. Quorum corpora religiosi uiri sepelierunt in loco uenerabili, non longe a ciuitate Aegea. Duorum autem fratrum Cosme et Damiani memoria etiam templo preclaro opere, nomini eorum edificato solemniter agitur.

E. Iu KALEND. OCT.---In Hispaniis Corduba ciuitate  natale sanctorum Fausti, Ianuarii et Martialis, qui primum equulei pena cruciati, deinde rasis superciliis, et auribus ac naribus precisis, dentibus quoque superioribus euulsis, deturpati, ad ultimum ignis passione martyrium consummauere. In Germania sancte Liobe uirginis, que de Britannia insula a sancto Bonifacio archiepiscopo Moguntiacensis Ecclesie aduocata, ut famulas Dei in monasteriis Germanie diuinis Scripturis instrueret, ubi non solum multa miracula uiuens fecit, imo post obitum in Buchonia silua in monasterio Fulda, iuxta decretum sancti Bonifacii sepulta, non paucis miraculis claret. Eodem die passio sancti Wenslai martyris. Rome natale Stertei. In Africa Martialis, Laurentii et aliorum uiginti. Autissiodoro depositio sancti Alodi  episcopi, et in Gallia Solornis episcopi.

F. III KALEND. OCT.---In monte Gargano uenerabilis memoria beati archangeli Michelis, ubi ipsius consecrata nomine habetur ecclesia, uili facta schemate, sed celesti predita uirtute. uertice siquidem montis excelsi posita, de corpore eiusdem  saxi spelunce ad instar precauata ostenditur. Romano itaque pontifice, et Sipontino episcopo de consecratione loci ipsius querentibus, ac propterea triduanum ieiunium cum ciuibus celebrantibus, nocte ieiunii suprema sanctus Michel episcopo Sipontino per uisionem apparens monuit, ut intrarent ecclesiam, quam ipse dedicauit, et missas ibi iuxta morem agerent. Innumera quoque ibi prestantur beneficia, per sanctorum archangelorum merita. In Thracia ciuitate Eracle, natale Eutici, Plati. Autissiodoro depositio Fraterni episcopi.

G. PRID. KALEND. OCT.---In Bethleem Iudee depositio sancti Hieronymi presbyteri, cuius uita et doctrina ubique in ecclesiis Christi laudabilis exstat, quomodo diuinos libros ex Hebrea lingua in  Latinam transtulit, propheticosque sensu allegorico exposuit, tandem perfectam placitamque Deo post conuersationem, nonagesimo octauo etatis sue anno, apud Bethleem in pace quieuit, duodecimo Honorii imperatoris anno. In Galliis castro Solodoro sanctorum martyrum uictoris et Ursi, ex gloriosa legione  Thebeorum, qui iussu Maximiani tyranni, ab Hirtaco exsecutore, primo duris suppliciis excruciati, sed celesti lumine super eos coruscante, ruentibus in terram ministris erepti sunt. Deinde in ignem missi  sunt, sed ueniente mox pluuia uehementi exstincta pyra, in nullo penitus sunt lesi, nouissime gladio consummati sunt.



OCTOBER, Habet dies XXX, lunam XXuIII.


A. KALEND. OCTOB.---Apud Autissiodorum natale sancti Germani episcopi et confessoris, qui multis uirtutibus et doctrina, continentiaque clarus exstitit. Rhemis ciuitate sancti Remigii episcopi et confessoris, uiri preclarissime uirtutis et sanctitatis. Hic gentem Francorum idolorum culturis deditam conuertit ad Christum, rege ipsorum sacro fonte baptismatis et sacramentis fidei prius initiato, septuaginta et eo amplius annos in episcopatu expleuit.  Hic inter cetera facta, puellam a morte corporis suscitauit. Treueris sancti Nicetii episcopi et confessoris, qui de utero matris sanctus fuit. Nam ab ipso ortus sui tempore mirabiliter clericus designatus est. Cum partu itaque fuisset effusus, toto capite, ut est consuetudo nascentium, a capillis nudo egressus est, in circuitu modicorum ordine pilorum apparente. Adradis ciuitate beati uedasti episcopi et confessoris, et Babonis episcopi. Item sancti Fronti episcopi, cuius gesta miraculis plena conscripta habentur. Thomis ciuitate natale sanctorum Prisci, Crescentii et Euagri.

 B. uI NON. OCT.---Natale sancti Eusebii pape, qui sedit in episcopatu annos septem, sepultus est uia Appia, in cemeterio Calisti. Sub huius tempore inuenta est crux Domini nostri Iesu Christi, quinta Nonas Maii. Hic hereticos inuenit in urbe, quos ad manuum impositionem reconciliauit. In territorio Atrebatensi, uilla Syricinio passio sancti Leodegarii Augustudunensis episcopi, quem uariis iniuriis et diuersis suppliciis pro ueritate afflictum Hebroinus maior regie domus interfecit. Cuius sacratissimum corpus in diecesi Pictauorum translatum, in monasterio beati Maxentii honorifice est humatum. In Nicomedia sancti Eleutherii martyris, sub Diocletiano, qui per uaria tormentorum genera examinatus  migrauit ad Christum.

C. u NON. OCT.---Natale sancti Dionysii Areopagite, qui ab apostolo Paulo instructus credidit Christo, et primus Athenis ab eodem apostolo episcopus est ordinatus, et sub Adriano principe, post clarissimam confessionem fidei, post grauissima tormentorum genera glorioso martyrio coronatur. Apud antiquos Saxones natale sanctorum duorum Eualdorum presbyterorum, qui cum beato Willibrordo episcopo uenientes in Germaniam, transiere ad Saxones, et cum predicare ibi Christum cepissent, comprehensi sunt a paganis et occisi. Ad quorum corpora noctu multa diu lux apparens, et ubi essent et cuius essent meriti declarauit.

 D. Iu NON. OCT.---Apud Corinthum beatorum Crispi et Gaii, quos beatus Apostolus se dicit baptizasse, cuius Gaii meminit idem Apostolus ad Romanos: Salutat uos, inquit, Gaius hospes meus, et uniuerse Ecclesie. Cuius beatus Ioannes Epistolam scribens meminit ita: Senior Gaio carissimo, quem ego diligo in ueritate. Apud Aegyptum sanctorum martyrum Marci et Martiani fratrum, et cum eis innumerabiles alii non inferiori gloria tam uiri quam femine, sed et pueri ac senes, pro fide Domini nostri Iesu Christi, presentem uitam parui pendentes future glorie beatitudinem quesiuere: quidam ex ipsis post uerbera aliosque diuersi generis horribiles cruciatus, flammis traditi sunt, alii in mare precipitati, nonnulli inedia consumpti, alii patibulis affixi,  nonnulli etiam capite cesi, ita ut sponte ceruices suas securibus darent. In quibus quidam more peruerso capite deorsum presso, et pedibus in sublime sublatis, beatissimam coronam passionis meruerunt.  In Africa Audacti, Rome Marcelli pape, Autissiodoro depositio Marsi presbyteri. Eodem die sancti Francisci confessoris.

E. III NON. IAN.---Apud Siciliam natale sanctorum Placidi, Eutychii et aliorum triginta. In Gallia ciuitate ualentia, natale sancti Apollinaris episcopi, cuius uita et uirtutibus insignis fuit, et mors nichilominus signis et prodigiis decoratur. Apud Eumeniam beati Prasee episcopi, apud Smyrniam martyrio consummati, qui unus ex antiquis quasi ex traditione priorum se accepisse asseruit, Saluatorem precepisse apostolis suis, ut infra duodecimum annum a Ierosolymis non discederent. Autissiodoro depositio sanctorum Germanorum, et Firmati diaconi, et Flauine uirginis Deo sacrate.

 F. PRID. NON. OCT.---Apud Capuam natale sanctorum Marcelli, Casti, Aemilii, Saturnini. In Galliis ciuitate Agauino natale Fidei uirginis et martyris, cuius exemplo beatus Caprasius ad agonem martyrii  animatus est. Eodem die beati Sagaris martyris et episcopi Laodicensis, qui unus fuit de antiquis Pauli apostoli discipulis. Depositio Romani Antissiodorensis episcopi. Eodem die octaua sancti Michelis archangeli.

G. NON. OCT.---Rome uia Appia natale sancti Marci episcopi et confessoris, qui sedit in episcopatu annos duos, menses nouem, dies uiginti, qui etiam sepultus est in cemeterio Balbine uia Ardeatina. Item sanctorum martyrum Sergii et Bachi, qui sub Maximiano pro Christi nomine passi sunt. Nam Sergius primicerius erat schole gentilium, amicus imperatoris, beatus uero Bachus secundicerius erat eiusdem schole. Hi enim ab Antiocho duce pro Christi nomine, iussu Maximiani imperatoris passi  sunt, ita ut Bachus dum extensus crucis flagellis cederetur, emitteret spiritum; Sergius uero post multa tormenta gladio cesus est, et sic migrauit ad  Dominum. Item sanctorum martyrum Marcelli et Apulei, qui quidem primo adheserunt Simoni Mago; sed uidentes mirabilia que Dominus operabatur per apostolum suum Petrum, relicto Simone, doctrine apostolice se tradiderunt, et post martyrium apostolorum sub Aureliano consulari martyrii coronam compleuerunt, sepulti non longe ab urbe Roma.

A. uIII IDUS OCT.---Natale beati Simeonis, qui Dominum nostrum Iesum Christum presentauit in templum. Item natale sancte Reparate uirginis, que passa est in Cesarea urbe Palestine, sub Decio preside. Hec cum nollet idolis sacrificare, primum adhibita est illi olla plumbo feruente impleta, postea abscisse sunt illi mamille, et lampades ardentes  adhibite, deinde in caminum ignis missa est. Que cum in nullo ibi fuisset lesa, decollata est, et continuo de collo eius exiuit columba alba. Cuius corpus  rapuerunt Christiani, et conditum aromatibus sepelierunt. Apud Cretam urbem Cortine beati Philippi episcopi. Thessalonice sanctorum Demetrii et Pelagie. Eodem die sancti Amoris confessoris.

B. uII IDUS OCT.---Abrahe patriarche. Apud Parisium natale sanctorum martyrum Dionysii episcopi, Eleutherii presbyteri, et Rustici diaconi. Qui beatus episcopus a pontifice Clemente Romano in Gallias directus, ut predicationis operam populis a fide Christi alienis exhiberet, tandemque ad Parisiorum ciuitatem deuenit, et per annos aliquot sanctum opus fideliter et ardenter exsecutus, a prefecto Fescennino Sisinio comprehensus est, et cum eo sanctus presbyter Eleutherius, et Rusticus diaconus gladio  animaduersi martyrium compleuerunt. Item sancti  Donini, qui sub Maximiano imperatore propter fidem Christi decollatus est.

C. uI IDUS OCT.---Lot prophete. Apud Coloniam Agrippinam natale sanctorum martyrum, Gereonis cum aliis trecentis decem et octo, quos ferunt Thebeos fuisse, et cum legatione illa beati Mauricii, iussu Maximiani imperatoris in Gallias transitum fecisse, atque circa Rheni littora consedisse, et funestum tyranni imperium respuendo pro uera pietate colla patienter gladiis subdidisse. Apud Cretam beati Piniti episcopi. In Britannia beati Paulini episcopi Eboraci, qui gentem Northumbrorum, eam uidelicet nationem Anglorum que ad Aquilonem Humbri fluminis habitabat, cum rege suo Edwino predicando  uerbum fidei conuertit ad Dominum.

 D. u IDUS OCT.---Apud Tharsum metropolim Cilicie natale sanctorum martyrum Tharaci, Probi et Andronici, qui persecutione Diocletiani et Maximiano preside longo tempore carcerali squalore afflicti sunt, et tertio diuersis suppliciis exanimati. Nam neruis crudis grauiter cesi, et testis asperrimis defricati, etiam papyro ardente circa uentrem et latera adusti, post mamillarum confractionem, post tormenta tibiarum, post aceti et sinapis infusionem, post obolos ignitos, post confixionem digitorum clauis acutissimis, post oculorum transpunctionem, ac lingue abscissionem, nouissime in amphitheatro ursis et leonibus proiecti sunt. Sed cum nulla ex bestiis sanctorum corpora auderet attingere, Maximianus ira succensus iussit eos gladio iugulari, et corpora eorum inter  corpora gladiatorum proiici. Noctu uenientes fideles, et deprecantes Dominum, ut ostenderet eis sanctorum reliquias, uiderunt subito uelut stellam splendidam de celo missam super singula sanctorum corpora residentem, sicque cum ingenti gaudio rapientes ea, precedente se eiusdem stelle splendore, gloriosos Christi athletas loco aptissimo condiderunt.

 E. Iu IDUS OCT.---Apud Rauennam uia Laurentiana natale sancti Edisti. Apud Africam sanctorum confessorum et martyrum quatuor millium nongentorum septuaginta sex, qui, persecutione uandalica, cum essent Ecclesiarum Dei episcopi, presbyteri, diaconi, associatis sibi turbis fidelium populorum, iussu Hunerici regis Ariani, pro defensione catholice ueritatis in horribile eremi exsilium trusi, et inter Mauros ferocissimos sunt deputati. Inter quos erant Cyprianus et Felix precipui Domini sacerdotes. E quibus plurimi cum crudeliter ducerentur, et hastilium cuspidibus ad currendum, ac lapidibus sibi alligatis dum tunderentur, siue ligatis pedibus uelut cadauera per dura et aspera loca traherentur, tam diro supplicio per singula membra discerpti,  per gladios acutos petrarum, huic caput loris terebrabatur, alii latera findebantur, inter manus trahentium spiritum exhalabant. Exstat per totum aggerem publicum loquentibus tumulis sepultura sanctorum. In Syria Eustati presbyteri, et Eucaristi, Burri, Donati, Fortunate.

E. III IDUS OCT.---Natale sancti Carpi, discipuli  apostoli Pauli. Apud Troadam Antiochie Theophili, qui sextus ab apostolis Ecclesie pontificium tenuit, uiri eruditissimi. In Hispaniis natale Faustini, Marci et Adrie. In Chalcedonia Marcelli. In Alexandria natale sancti Anastasii episcopi et sancti Lupentii presbyteri, et sancti Geraldi confessoris.

G. PRID. IDUS OCT.---Natale sancti Callisti pape, qui sedit in episcopatu annos septem, menses duos, dies decem. Hic constituit ieiunium die Sabbati ter in anno fieri, frumenti, uini et olei, secundum prophetiam. Qui persecutione Alexandri imperatoris diutius fame in carcere cruciatus, et quotidie fustibus cesus, per uisionem a presbytero suo Calepodio, qui antea martyrium consummauerat, confortatus est,  qui in carcere eodem positus quemdam militem nomine Priuatum, ab ulcerum dolore ac feditate simul et ab infidelitate curauit. Quod audiens Alexander, ipsum quidem militem fecit plumbatis deficere, beatum uero Callistum per fenestram domus precipitari, et ligato ad collum eius saxo in puteum demergi, et in eum per rudera cumulari. Post uero dies quatuordecim presbyter eius Asterius, cum clericis noctu ueniens leuauit corpus, et sepeliuit in cemeterio Calepodii. Corduba in ciuitate sancti Lupi Aurelie. Lugduno Gallie transitus sancti Iusti in eremo. Eodem die translatio sancti Burchardi episcopi et confessoris.

A. IDUS OCT.---In Gallia apud Coloniam Agrippinam  sanctorum Maurorum de militibus, qui ex illa legione sacra Thebeorum cum essent trecenti quadraginta, apud eamdem urbem martyrium consummantes, conditi sunt in basilica, que admirabili opere ex Musiuo quodammodo deaurata resplendet. Unde et incole ad sanctos aureos uocitare consueuerunt. uienne sanctorum episcoporum Agrati, Costori. In Capua, Libuli et sancte Fortunate.

B. XuII CALEND. NOuEMB.---Depositio sancti Galli confessoris, cuius uita plena uirtutibus conscripta habetur. Apud Lugdunum beati Antiochi episcopi. Apud uiennam sancti Theodati episcopi,  item Heronis, qui post beatum Ignatium Antiochenam rexit Ecclesiam. Erat enim hic beati martyris Ignatii diaconus; qui episcopus factus, uiam magistri pius imitator sequitur, et pro commendato grege amator Christi occubuit. In Galliis ciuitate Arausica, sancti Florentii episcopi, qui multis clarus uirtutibus in pace quieuit. In Nicomedia Alexandri. In Mauritania, Nini, uictorii, Nobilitani, Mariani, Lucii, Mittini et Crescentiani, et sancti Eliphii martyris.

C. XuI KAL. NOuEMB.---In Africa sanctorum martyrum ducentorum septuaginta pariter coronatorum, et sanctorum martyrum Martiani et Satyriani, cum  duobus fratribus eorum, et egregie Christi ancille Maxime uirginis, qui tempore uandalice persecutionis sub Genserico rege Ariano, pro constantia fidei catholice primum nodosis fustibus cesi, et usque ad ossa laniati. Cumque multo tempore talia paterentur, sequenti semper die incolumes inueniebantur. Nouissime ligatis pedibus post terga currentium quadrigarum, inter spinosa loca siluarum pariter iussi sunt interire. Cumque ducta atque reducta a dumosis lignorum aculeis innocentium corpora carperentur, e uicino currentibus indomitis, uale sibi inuicem his uerbis dicebant: Frater, ora pro me, impleuit Deus desiderium nostrum, taliter peruenitur ad regnum celorum. Sicque orando et psallendo gaudentibus angelis pias animas emiserunt. Item beati Aristonis,  qui unus fuit de septuaginta Christi discipulis.

D. Xu KAL. NOuEMB.---Natale sancti Luce Euangeliste, qui fuit natione Syrus, Antiochensis, arte medicus, apostolorum discipulus, Paulum secutus usque ad confessionem eius, seruiens Domino sine crimine, neque unquam uxorem habens neque filios, septuaginta et trium annorum obiit in Bithynia plenus Spiritu sancto. Sepultus est autem nunc Constantinopolim, ad quam urbem uicesimo Constantii anno ossa eius cum reliquiis Andree apostoli translata sunt. Rome sancte Triponie, uxoris Decii Cesaris,  que, uiro suo post interfectionem beatorum Sixti, Laurentii et Hippolyti diuinitus punito, se petiit baptizari cum filia Decii Cyrilla, a Iustino presbytero, et alia die defuncta est, et iuxta sanctum Hippolytum in crypta sepulta. Item sancti Asclepiadis Antiocheni episcopi.

E. XIu KALEND. NOuEMB.---Apud Antiochenam Syrie, natale sanctorum Beronici et Pelagie, que primum fuit sub gentilitatis ritu meretricis officio functa, et mundanis illecebris dedita, postea uero per gratiam Dei, et sancti Nonni episcopi dogmata ad fidem Christi conuersa, et ab eodem episcopo baptizata, totam substantiam suam et supellectilem pauperibus erogauit; ipsaque cilicio induta, et uili indumento uestita, in peregrinationem perrexit, et in  Ierosolymis sub uirili habitu monasticam uitam duxit. Construxerat enim sibi paruam cellulam in monte Oliueti, ubi Dominus celum ascendit, et ibi uitam presentem finiuit, atque ad uitam eternam feliciter migrauit. Item beatorum martyrum Ptolemei et Lucii, sub Antonino Pio, et filio eius passorum, et sancti Aquilini episcopi et confessoris.

F. XIII KALEND. NOuEMB.---In Galliis ciuitate Agauno sancti Caprasii martyris, qui cum rabiem persecutionis declinans lateret in spelunca, audiens beatam uirginem Fidem pro Christo fortiter agonizare,  animatus ad tolerantiam passionum, orauit ad Dominum, ut si pro certo eum dignum gloria martyrii iudicaret, ex lapide spelunce illius aqua limpidissima emanaret. Quod cum Dominus continuo prestitisset, ille securus ad aream certaminis properauit, et palmam martyrii fortiter dimicando promeruit. Item natale Simplicii.

G. XII KALEND. NOuEMB.---Apud Nicomediam natale sanctorum martyrum Dasii, Zotici, Gaii, cum duodecim militibus. Eodem die sancti patris nostri Hilarionis, cuius uitam Hieronymus uirtutibus plenam conscripsit. Item natale sancti Asterii presbyteri,  Callisti pape, qui cum corpus eius leuatum de puteo sepelisset, post dies sex audiens hoc Alexander imperator, precepit eum per pontem precipitari. Cuius corpus inuentum est, et a quibusdam Christianis in eadem ciuitate sepultum. Scriptum est in passione sancti Callisti, et transitus sancti uiatoris lectoris. In Colonia sanctarum uirginum undecim millium.

A. XI KALEND. NOuEMB.---Ierosolymis beati Marci, qui primus Ierosolymis ex gentibus post episcopos ex circumcisione sacerdotium ciuitatis illius accepit, clarissimi et doctissimi uiri, ac non multo  post martyrio consummati. Item beata Salome, que in Euangelio legitur cum reliquis sanctis feminis circa Domini sepulturam sollicita. Apud Adrianopolim Thracie passio sanctorum Philippi episcopi, Seueri presbyteri, atque Hermetis diaconi, et Eusebii, qui persecutione seuiente Christianorum, ecclesias claudere et spoliare, iussu imperatoris Iuliani, per iniquos presides contradicebant, et ob hoc per Bassum presidem, nec non et Iustinum multis tormentis afficiebantur, hoc est, carceribus, uinculis, flagellis, ad ultimum uero flammarum incendio; sed Domini uirtute roborati, usque in finem in confessione nominis eius perseuerauerunt.

B. X KALEND. NOuEMB.---Apud Antiochiam Syrie natale sancti Theodori presbyteri, qui persecutione  impii Iuliani sub prefecto et auunculo eius Iuliano, cum ab eo Antiochenorum ecclesia spoliata, et religiosi quique fuissent eius terrore dispersi, in ecclesia permansit intrepidus, atque ab eo teneri iussus, post equulei penam, et multos ac durissimos cruciatus, etiam lampades circa eius latera apposite sunt. Sed his diuina uirtute restinctis, cum milites qui eas tenebant, angelorum aspectu territi ruissent  in faciem, et credentes in Christo impium ministerium recusarent, iussit eos Iulianus pelago immergi. Quibus B. Theodorus ait: Precedite, fratres; ego uero superans inimicum sequar Dominum. Sicque occisione gladii martyrium consummauit. In Hispaniis natale sanctorum Seruandi et Germani, qui post uerbera squalorem carceris, et famis ac sitis iniuriam, et longissimi itineris, quem iubente uiatore preside ferro onusti pertulerunt laborem, nouissime martyrii sui cursum ferro cesis ceruicibus impleuerunt. Colonie sancti Seuerini archiepiscopi et confessoris. uienne sancti Ioditii episcopi. Item sancti uenantii abbatis.

C. IX KALEND. NOuEMB.---In uenusia ciuitate Apulie natale sanctorum Felicis episcopi ciuitatis  Tubrocensis, Audacti et Ianuarii presbyterorum, et Fortunatiani et Septimi lectorum, qui temporibus Diocletiani in sua ciuitate Tyci, a Magnelliano procuratore multis diu uinculis et carceribus macerati, et in Africa et in Sicilia, tandem in occisione gladii consummati sunt. Sunt autem honorifice sepulture traditi inter Carthaginem et Uticam. In Nicomedia natale Seueri et Dorothei.

 D. uIII KALEND. NOuEMB.---Bonifacii pape, qui sedit Rome annos tres. Hic sepultus est uia Salaria, iuxta corpus sancte Felicitatis. Hic constituit seruum clericum non fieri, nec obnoxium curie, uel cuiuslibet rei. In Gallia ciuitate Suessionis, natale sanctorum Crispini et Crispiniani, qui persecutione Diocletiani et Maximiani ad trochleas extenti et fustibus cesi, postquam digiti eorum subulis transfixi sunt, et de dorso eorum lora precisa, ad ultimum gladio trucidati, coronam martyrii adepti sunt. Petragoricas ciuitate natale sancti Frontonis, qui Rome a beato Petro episcopus ordinatus, cum Georgio presbytero ad predicandum Euangelium missus est.  Cumque tertio die itineris idem Georgius fuisset mortuus, merens Fronto reuersus est ad Apostolum, acceptoque eius baculo, et super corpus defuncti posito, socium de morte recepit; sicque ad predictam ciuitatem ueniens, magnam gentis illius multitudinem conuertit ad Christum, et multis clarus uirtutibus in pace quieuit. Rome uia Salaria natale quadraginta sex militum qui simul baptizati sunt a beato Dionysio papa, et mox iubente Claudio imperatore decollati sunt.

E. uII KALEND. NOuEMB.---Apud Africam natale sanctorum martyrum, Rogatiani presbyteri, et Felicissimi, qui persecutione Decii et ualeriani illustri  martyrio sunt coronati. Scribit beatus Cyprianus in epistola ad confessores, his uerbis: Ut sequamini, inquit, in omnibus Rogatianum presbyterum gloriosum senem, uiam uobis ad gloriam nostri temporis religiosa uirtute, et diuina dignatione facientem; qui cum Felicissimo fratre nostro quieto semper et sobrio excipiens ferocientis populi impetum, primum hospitium uobis in carcere preparauit, et metator quodammodo uester, nunc quoque uos antecedit. In Nicomedia natale Luciani et Filori, Heraclide et Martialis. Eodem die sancti Amandi confessoris.

F. uI KALEND. NOuEMB.---In Hispaniis Abula ciuitate natale sanctorum uincentii, Sabine et Cristestes, qui primo adeo in equuteo sunt extenti, ut omnes compages membrorum eorum laxarentur;  deinde capita eorum lapidibus supposita, et usque ad excussionem cerebri ualidis sunt uectibus contusa, atque ita martyrium compleuerunt, agente preside Datiano. Apud Thyle castrum, natale sancti Florentii martyris: Rome Euaristi pape, qui sedit annos nouem, sub Traiano martyrio coronatur, sepultus est in uaticano. Hic constituit duos in urbe presbyteros,  et septem ordinauit diaconos, qui custodirent episcopum predicantem. Et uigilia apostolorum Simonis et Iude.

G. u KALEND. NOuEMB.---Natale sanctorum apostolorum, Simonis Chananei, qui et Zelotes scribitur, et Thadei, qui etiam Iudas Iacobi legitur, et alibi appellatur Lebbeus, quod interpretatur corcuculus. E quibus Thadeus apud Mesopotamiam, Simon uero apud Aegyptum traditur predicasse: inde simul Persidam ingressi, cum fidei innumeram gentis illius multitudinem subdidissent, et Ecclesiam Dei late iam fundatam uiderent, martyrium ibi cursu temporis explentes, beato certamine consummauerunt, honorifice sepulti a populis Christianis, quos Domino ipsi genuerant. Rome sancte Cyrille, filie  Decii Cesaris, que a Claudio principe iugulata est gladio, et sepulta a Iustino presbytero, cum matre sua, iuxta sanctum Hippolytum. Item sancti Fidelis martyris.

A. Iu KALEND. NOuEMB.---Natale sancti Narcissi Ierosolymorum episcopi, uiri sanctitate et patientia, ac fide laudabilis. Accidit aliquando in die solemni  uigiliarum Pasche oleum deesse luminaribus; tum precepit repente naturam aque in oleum uerti. Qui centum et sedecim annorum migrauit ad Dominum. Apud Sidonem urbem sancti Zenobii presbyteri, qui persecutione Diocletiani martyrio coronatur. uienne depositio beati Theodori abbatis. In Lucania sanctorum Iacincti, Quintini, Feliciane, Lucinii. Eodem die sancti Felicis diaconi et martyris.

B. III KALEND. NOuEMB.---Rome natale sancti Pontiani  pape et martyris, qui ab Alexandro imperatore cum Hippolyto presbytero in exsilium deputatus est in Sardiniam insulam, ubi est defunctus. Ciuitate Tingintina passio sancti Marcelli centurionis qui, capitis abscissione martyrium consummauit, sub Agricolano agente uices prefectorum pretorio. Apud Africam martyres numero ducentorum uiginti. In Antiochia beati Serapionis episcopi.

C. PRID. KALEND. NOuEMB.---Rome beati Nemesii  diaconi, et Lucille filie eius quos sanctus pontifex Stephanus baptizauit, quique ipsum Nemesium diaconem constituit. Qui decollatione quidem capitis martyrium compleuit, simul cum filia, sub ualeriano et Gallieno, octaua Kalendas Septembris: eiusque corpus a beato Stephano papa in eodem loco sepultum; sed a beato Sixto pontifice postea leuatum, pridie  Kalendas Nouembris, et in crypta uenerabiliter curatum. In Gallia oppido uiromandensi natale sancti Quintini, qui sub Maximiano imperatore passus est, et post annos quinquaginta quinque inuentum est, reuelante corpus eius angelo, et sepultum octaua Kalendas Iulii. Et uigilia Omnium Sanctorum Eodem die sancti uolfgangi episcopi et confessoris.



NOuEMBER, Habet dies XXX, lunam XXX.


D. KALEND. NOuEMB.---Festiuitas Omnium Sanctorum. Petente namque papa Bonifacio, iussit Phocas imperator in ueteri fano, quod Pantheon uocabatur, et a Domitiano prius factum erat, ablatis idololatrie sordibus, ecclesiam beate semper uirginis Marie, et  omnium fieri martyrum, ut ubi quondam omnium non deorum, sed demonum cultus agebatur, ibi deinceps omnium fieret memoria sanctorum: que ab illo tempore in Kalendis Nouembris, in urbe Roma celebris et generalis agitur, sed in Galliis, monente sancte recordationis Gregorio pontifice, piissimus Ludouicus imperator omnibus regni sui et imperii  episcopis consentientibus, statuit ut solemniter festiuitas Omnium Sanctorum in prefata die annuatim perpetuo ageretur. Quam sanctam constitutionem reuerenti animo suscepit omnis Ecclesia. In castro Diuione natale sancti Benigni presbyteri, qui cum Antiocho compresbytero, et Tyrso diacono missus est a sancto Polycarpo ab Oriente in Galliam: cuius predicatione comes Terentius comperta uinctum eum et cesum ad se adduci precepit; et rursum audita sermonum eius constantia, neruis durissimis cedi fecit. Post hec ad trochleas extensus et cesus, et rursum carceri mancipatus, mane idola orando destruxit, et reductus est in carcerem: cui subulas decem calentes in manibus infixerunt, et cum plumbo remisso pedes in lapide perforato fixerunt, et canes  duodecim feroces incluserunt cum eo per sex dies. Et angelus attulit panem celestem ei, subulas abstulit, et eum de plumbo ac ferro eripuit. Post hoc collum eius uecte ferreo tundi precepit, et corpus eius lancea perforari. Quo facto columba niuea de carcere Christianis aspicientibus ad celos ascendit, et odor suauissimus quasi de paradiso secutus est. uenit autem  beata Leonilla, et conditum aromatibus corpus non longe ab ipso carcere sepeliuit. Item sanctorum Cesarii diaconi, et Iuliani presbyteri; qui, uidelicet, Cesarius tempore Claudii ueniens ex Africa ad Terracinam Campanie ciuitatem, dum contra idololatras proclamaret, in publico tentus est a Firmino pontifice, et in custodiam reclusus; ubi diebus multis maceratus, deinde traditus est Leontio consulari Campanie: quem ille cum uerbis superare nequiret, iussit uinctum ante carpentum suum ducere ligatis manibus nudum usque ad templum Apollinis. Quo cum peruenisset, ad orationem eius corruit templum, et occidit pontificem Firminum. Post hoc reclusus a Luxurio in carcere primo ciuitatis, fuit ibi annum unum et mensem; deinde eductus in forum ab eo,  dum oraret, celesti est lumine circumdatus, ita ut ipse Leontius crederet, et Cesarium qui erat nudus, sua chlamyde indueret et baptizaretur, ac corpus et sanguinem Domini acciperet de manu Iuliani presbyteri. Nec mora, dicta super eum oratione, tradidit spiritum, tertia Kalendas Nouembris. Tunc Luxurius iussit Iulianum et Cesarium mitti in saccum, et precipitari  in mari. Qui eodem die reiecti sunt ad littus, et sepulti ab Eusebio homine Dei, iuxta urbem Terracinam, et idem Eusebius postea martyrium passus est cum Felice presbytero. Et depositio sancti Seuerini monachi de Tyburtina ciuitate, et sancte Marie martyris.

E. Iu NON. NOuEMB.---Natale sancti uictorini Pictauiensis episcopi, qui persecutione Diocletiani martyrio coronatus est. Apud Laoditiam beati Theodoti episcopi, uiri non solum uerbis, sed et rebus et uirtutibus ornati. Hic arte medicus fuit quidem, sed ad animarum a Domino translatus est medicinam, uere incomparabilis, qui super omnes pene homines fide,  misericordia, studio, uigilantia, atque omnibus optimis institutionibus claruit. In Scripturis quoque diuinis laboribus quamplurimum gessit, quieuit, sepultus in senectute bona. Item sancti Ambrosii abbatis monasterii Agaunensis. uienne sancti Georgii eiusdem urbis episcopi. In Africa sanctorum Publii, uictoris, Hermetis, Iusti et Papie.

F. III NON. NOuEMB.---Natale sancti Quarti apostolorum discipuli. Apud Cesaream Cappadocie natale sanctorum martyrum Germani, Theophili, Cesarii et uitalis, qui optime duxerunt martyrium sub Deciana persecutione. uienne sancti Domini episcopi gloriosi. Eodem die depositio sancti Pirminii episcopi et  confessoris, et sancti Hugberti episcopi et confessoris.

G. PRID. NON. NOuEMB.---Apud Alexandriam beati Hierii presbyteri, uiri acris ingenii. In Gallia ciuitate Rhedonis natale sancti Amantii episcopi et confessoris, cuius uita sanctitate et miraculis exstitit gloriosa. Augustuduno beati Proculi episcopi. In Galliis Bituricas depositio beati Illusoris pueri et confessoris. In Africa natale Primi, Cesaris, Gregorii,  Porphyrii, Amantis, Saturnini, uictorine.

A. NON. NOuEMB.---Zacarie prophete, patris Ioannis Baptiste. In Terracina Campanie ciuitate natale sanctorum Felicis presbyteri, et Eusebii monachi, temporibus Claudii imperatoris. Qui, uidelicet, Eusebius cum sepelisset sanctos martyres, Iulianum et Cesarium, et ad sepulcra eorum orans multos conuerteret ad fidem, quos Felix presbyter baptizauit,  tenti sunt ambo a Leontio, filio Leontii consularis, ob eam maxime causam, quia Cesarius patrem eius Christianum fecisset. Et ad forum eius ducti non sunt superati; inde carcere inclusi, nocte eadem cum sacrificare nollent, decollati sunt, atque in fluuium iactati. Quorum corpora uenerunt usque ad mare, et relicta sunt ad littus, atque a presbytero quodam, nomine Quarto, de Capua, inuenta, qui ea mox imposita uehiculo duxit in casam suam, et curiose querens etiam capita inuenit, adiunctaque corporibus sepeliuit iuxta sanctum Cesarium.

 B. uIII IDUS NOuEMB.---Tumissa Africe natale sancti Felicis. In huius solemnitate quemdam psalmum beatus Augustinus uidetur exponere ad populum ita dicens: Felix martyr uere felix, et nomine et corona, cuius hodie diei est festiuitas. In Oriente ciuitate Theopoli sanctorum decem martyrum, qui sub Saracenis passi leguntur in Gestis sanctorum quadraginta. In ciuitate Lemouicensi, in prouincia Aquitanie sancti Leonardi confessoris, discipuli sancti Remigii episcopi.

C. uII IDUS NOuEMB.---Apud Alexandriam beati  Achillee episcopi, eruditione, fide, conuersatione et moribus insignis. Item apud Perusinam Italie urbem sancti Herculiani episcopi, et sancti Amaranti, qui apud Albiensem urbem martyrizatus est. Depositio Willibrordi episcopi, de gente Anglorum, uiri sanctissimi, et miraculorum gratia admodum insignis, qui a Sergio papa Rome ordinatus est, et in Germaniam ad predicandum destinatus, ibidemque requieuit. Item sancti Rufi Metensis episcopi et confessoris, qui translatus est a predicta urbe, consentiente Drogone presule, in uormatiensem pagum, in uillam que uocatur Oternheim, temporibus Lotarii imperatoris, et Ludouici regis; ubi etiam sanctitas eius multis uirtutibus claruit. In Africa natale Rogati, Donati.

 D. uI IDUS NOuEMB.---Rome natale sanctorum martyrum, Claudii, Nicostrati, Symphoriani, Castorii et Simplicii, qui tempore Diocletiani Augusti pro Christi nomine passi sunt, eo quod nollent deos paganorum colere. Nam cum essent insignes artifices, et in lapidibus marmoreis imagines sculpere super omnes artifices regios nossent, et artis eorum peritia multum imperatori placuisset, tamen accusantibus eos philosophis, eo quod falsos deos adorare renuerant, iussit eos Diocletianus loculis plumbeis inclusos omnes precipitare in fluuium. Passus est autem cum eis et Simplicius, quem a gentilitatis ritu conuerterunt  ad fidem Christi. Post dies autem quadraginta duos, uenit quidam Nicodemus Christianus, et leuauit cum ipsis loculis corpora martyrum, et in domo sua honorifice posuit. Passi sunt autem sexta Idus Nouembris. Ipso die natale sanctorum Quatuor Coronatorum, id est, Seueri, Seueriani, Carpophori et uictorini. Hi cum impellerentur ad sacrificandum, reluctantes, nec omnino consensum impiis prebentes, perstiterunt in fide. Nuntiatum est hoc imperatori Diocletiano: quos illico iussit ut ante simulacrum Asclepii ictibus plumbatarum cesi deficerent; quorum corpora iussit in platea canibus iactari, que iacuerunt ibi diebus quinque illesa. Tunc Christiani uenerunt, et collecta corpora sepelierunt. uia Lauicana, milliario ab urbe tertio, in arenario iuxta corpora  sanctorum martyrum Claudii, Nicostrati, Simphoriani, Castorii et Simplicii. Post duos tamen annos passionis horum quinque martyrum, cum nomina eorum minime reperirentur, statuit beatus Melchiades episcopus ut anniuersarius Quatuor Coronatorum dies sub nominibus sanctorum quinque martyrum recoleretur. Intercurrentibus tamen annis, cuidam sancto uiro etiam nomina eorum reuelata sunt. Festiuitas uero, ut fuerat statuta, celebris in aliorum martyrum festiuitate permansit, ac locus Quatuor Coronatorum nomine insignis. Eodem die commemoratio Omnium Sanctorum.

 E. u IDUS NOuEMB.---Natale beati Theodori martyris, tempore Maximiani et Maximini imperatorum. Qui cum esset miles sub Brycha preposito legionis, missus est in carcerem, signatoque ostio ibi diuina uisitatione consolatur. Post aliquot dies adductus iterum ante presidem, suspensus est in ligno, et ungulis ferreis latera eius rasa, quousque coste eius nudarentur; deinde manibus post tergum ligatis, in focum missus est, et circumspiciens uidit in turba lacrymantem Cleonicum, qui cum eo tyro adductus fuerat, et exclamans dixit: Cleonice, exspecto te, festina et sequere me. Et cum iam flammarum globis undique uallaretur beatus martyr, orationem fudit, laudans Patrem, et Filium ac Spiritum sanctum, sicque sanctam animam Christo reddidit. Quedam autem  mulier Eusebia nomine, collegit corpus eius, et sindone munda inuoluens transtulit in possessionem suam, in locum appellatum Euchata. Apud Bituricas sancti Ursicini, qui Rome ordinatus a successoribus  apostolorum, primus ipsi urbi destinatur episcopus.

F. Iu IDUS NOuEMB.---In territorio Agatensi natale sanctorum martyrum Tiberii, Modesti et Florentie, qui tempore Diocletiani uariis tormentis cruciati martyrium compleuerunt. Eodem die sancti Martini pape, qui ob fidem catholicam ab imperatore Constantio heretico, per Theodorum exarchum de ecclesia raptus, ac productus Constantinopolim, relegatur apud Chersonam Lycie prouincie, ibidemque uitam finiuit, multis in eodem loco uirtutum signis usque hodie refulgens. Rome depositio sancti Leonis episcopi. In Antiochia natale Demetrii episcopi, Amnesi, Eustochii et sociorum eius. Aurelianis depositio beati Monitoris episcopi.

 G. III IDUS NOuEMB.---In Gallia Turonis ciuitate natale sancti Martini episcopi et confessoris, cuius uita et doctrina per miracula que Dominus per eum fecit, pene omnibus fidelibus claret; nec necesse est  a nobis hic aliquid exinde commemorari, quia ipsius uitam, uirtutes et signa Sulpitius manifeste luculento sermone descripsit, necnon et Gregorius eiusdem urbis episcopus in Miraculorum libris plenissime disseruit. In Scythia metropoli Phrygie passio sancti Menne martyris, qui persecutione Diocletiani et Maximiani cum esset miles nobili genere ex Aegyptiorum prouincia ortus, abrenuntians terrene militie, primum celesti Regi secreta conuersatione in eremo militauit; deinde in natalitiis prefatorum imperatorum procedens ad publicum, ac se Christianum libera coram ipsis uoce declarans, traditus est Pyrrho duci torquendus: qui iussit eum carcere includi, quandiu imperatorum natalitia celebrabantur. Peracta igitur festiuitate, iubente duce, et neruis bubulis manibus  ligatis, tandiu a militibus uirgis cesus, donec sanguine ipsius platee replerentur; deinde in equuleo exungulatus, et lampadibus circa latera adustus, cilicioque plage eius fricate et carbones ignis super plagas impositi, per tribulos quoque et sudes ferreos ligatis manibus ac pedibus tractus, plumbatis etiam collo et maxillis grauiter cesus, in laude Dei omnipotentis immobilis permansit. Nouissime gladio animaduerti  iussus est, et corpus igne comburi. Quod furtim a Christianis e medio ignis ereptum, et mundis linteaminibus aromatibusque conditum, debita ueneratione curatum est. Lugduni natale sancti uerani episcopi.

A. PRID. IDUS NOuEMB.---Apud Africam commemoratio sanctorum Arcadii, Paschasii, Probi et Eutychiani, qui ex Hispania oriundi, cum apud Genserichum uandalorum regem merito sapientie, et fidelis obsequii cari clarique haberentur, nec Marrianam [F. in Arianam] perfidiam, cui ipse deditus erat, ullatenus declinari paterentur, excitato in rabidissimam iram barbaro, primum proscripti, deinde in exsilium acti, atrocissimis suppliciis excruciati, ad postremum diuersis mortibus interempti, illustri martyrio mirabiliter occubuerunt.  Puer Paulinus nomine, frater Eutychiani et Paschasii, fustibus diu cesus, et ad infimam seruitutem damnatus est: Colonie sancti Cuniberti episcopi et confessoris. Item sancti Melani Rhedonice ciuitatis episcopi. uienne sancti Isicii episcopi. In Africa sanctorum martyrum Auruli, Publii. In Cesarea Cappadocie sanctorum Germani et Theophili, Cesaris et Eusebii

 B. IDUS NOuEMB. Rauenne natale sanctorum martyrum ualentini, Solutoris, uictoris. Turonis depositio sancti Bricii episcopi et confessoris. In prouincia apud Aquis ciuitatem beati Metrii clarissimi martyris.

C. XuIII KAL. DECEMB. Apud Thraciam ciuitatem Heracleam, natale sanctorum martyrum Clementini, Theodoti, Philomini. Apud Alexandriam beati Serapionis, quem persecutores sub Decio in domo sua crudelissimis affecerunt suppliciis, ita ut, omnes iuncturas ei membrorum prius soluentes, de superioribus  eius precipitarent, ac sic Christi martyr efficeretur. Item Heracli, Martialis, Donati, et aliorum multorum.

D. XuII KAL. DECEMB. Natale sancti Felicis episcopi, qui a quinto decimo etatis sue anno miraculorum gloria insignis fuit, et sub Martiano preside cum aliis triginta martyrium compleuit. Corpus eius Elypidius presbyter in Nolensi ecclesia sepeliuit. In Africa natale sanctorum Secundi, Fidentiani, uarici martyrum.

 E. XuI KAL. DECEMB. Natale sancti Eucherii, Lugdunensis episcopi, admirande fidei, uite et doctrine uiri. In Capua natale sancti Augustini. In Africa uitalis, Ianuarii, et depositio beati Othmari abbatis.

F. Xu KALEND. DECEMB. Apud Alexandriam beati Dionysii episcopi, in multis sepe confessionibus satis clari, et pro passionum tormentorumque diuersitate magnifici, ualeriani et Gallieni imperatorum temporibus. In Hispaniis Corduba ciuitate passio sanctorum martyrum Aciscli et uictorie. Aurelianis ciuitate Gallie depositio sancti Aniani episcopi et  confessoris. uienne sancti Mamati episcopi et confessoris. Sancti patris nostri Gregorii miraculorum libri factoris Turonice.

G. XIu KAL. DECEMB. Antiochie natale sancti Romani, qui temporibus Diocletiani cum Asclepiades prefectus ecclesiam irrumperet, ceteros Christianos hortatus est, ut ei contradicerent. Unde eum primum equuleo extendi, deinde plumbatis grauiter cedi, post hec etiam nouacula acutissima maxillas eius radi fecit, tunc ad petitionem eius puerum paruulum induci precepit. Quem Romanus Christi nomine inuocato, utrum unum, an plures deos melius  esset colere, interrogauit, ut ex eius confessione prefectus confunderetur; cumque puer in unum Deum solum credendum dixisset, indignatus Asclepiades, cathamo eum suspendi, ac uerberari, ac postremo etiam decollari iussit, cui nomen Baralas. Romanus uero rursus equuleo suspensus, ungulisque exaratus, ad rogum ardentem, in quem precipitaretur, perductus est. Sed orante eo, uenit repente imber inundans, et exstinxit. Post hec iussit ei linguam abscindi. Quo facto, cum Christum uoce clarissima laudaret, reclusus in carcere, ad extremum uero laqueo strangulatus est, sicque sanctus martyr migrauit ad Christum. Item in eadem urbe natale sancti Hesychii, qui sub prefato imperatore cum esset miles, et preceptum audisset, ut quisquis non  sacrificaret idolis, cingulum solueret, ob hanc causam imperator colobio muliebri indutum, primo eum in gynecium dedit; deinde ligato in dextera eius saxo ingenti, inde in fluuium precipitari iussit. Octaua sancti Martini episcopi et confessoris.

 A. XIII KAL. DECEMB. Rome uia Appia natale sancti Maximi presbyteri et martyris, qui persecutione Maximini passus, positus est ad sanctum Sixtum. Gelasii pape, qui sedit in episcopatu annos quatuor. Hic reuocauit Mesenum episcopum, quem Felix antecessor illius damnauerat, et communioni Ecclesieque sue restituit. Hic libros aduersus Eutychen et Nestorium composuit. uienne sanctorum martyrum, Seuerini, Exuperii et Feliciani. Item sancti Fausti diaconi, cui tantam Deus contulit gratiam, cum nullus ad sanctos qui affligebantur, accedere presumpsisset, isti una cum collega suo Eusebio nomine, inuitis omnibus hostibus, ad confessores Christi non negabatur ingressus. Grandeuus igitur beatus Faustus obtruncatione capitis consummatus  est. Eodem die in Marburch beate Elisabeth Landgrauie.

B. XII KAL. DECEMB. Rome sancti Pontiani pape, qui Maximino aduersus Ecclesiarum sacerdotes persecutionem commouente cum Hippolyto presbytero,  in Sardiniam deportatur, ibique fustibus mactatus, martyrium consummauit. Corpus eius a Fabiano papa relatum, atque in cemeterio Callisti sepultum est. Sedit in episcopatu annos nouem, menses quinque, dies duos. Apud Siciliam ciuitatem Mesanam, sanctorum Ampeli et Gagi. Apud Cabillonem Siluestri episcopi. In Heraclea Bassi, Dionysii, Agapiti, et aliorum quadraginta.

C. XI KAL. DECEMB. Natale beati Rufi, de quo beatus Paulus apostolus ad Romanos scribit: Salutate Rufum electum, et matrem eius et meam. Item natale sancti Mauri martyris, qui ab infantia Christianus fuit, orationibus et ieiuniis uacans; qui sub Numeriano imperatore et Celerino prefecto diuersis penis maceratus, hoc est, primum fustibus nodosis  cesus, deinde plumbatis iussum est maxillas eius contundi; postea in equuleo suspendi, atque ungulis radi, et lampades ardentes lateribus eius applicari, ad extremum uero caput eius amputari. Cuius corpus nocte naute Africani cognoscentes, ex sua patria ortum, rapuerunt, et uoluentes eum linteaminibus mundis, cum aromatibus posuerunt in sarcophagum, scripseruntque ad caput eius: Dei et Christi Iesu famulus Maurus, hoc seculum pro Christi fide relinquens, uitam eternam acquisiuit. Celerinus namque prefectus, nautas iussit comprehendi; at illi omnes fugerunt. Tunc iussit nauem, in qua martyris corpus erat, sarmentis impleri, et igne supposito, in medio mari comburi; sed gubernante Domino, martyrem suum, ubi uoluit, ad portum salutis perduxit.

 D. X KAL. DECEMB. Natale sancte Cecilie uirginis, Marci, Aurelii, et Commodi imperatorum temporibus, que sponsum suum ualerianum, et fratrem eius Tiburtium, ad credendum Christo perdocuit, ac deinde ad martyrium incitauit. Hanc Almachius urbis prefectus post martyrium eorum teneri fecit, et ut thura demonibus poneret, impelli. Apparitores uero attendentes decorem et prudentiam eius, rogabant eam ne tale decus omitteret. At illa consilium pietatis eis sufficienter insinuans, cum ad credendum Christo permotos cerneret, dicit eis: Ite, dicite infelici Almachio quod ego inducias peto, et intra domum meam faciam uenire qui uos omnes uite eterne faciat participes. ueniens igitur papa Urbanus, baptizauit plusquam quadringentos promiscui sexus homines.  Iterum Almachius beatam Ceciliam sibi presentari iussit. Et cum insuperabilem eam in confessione fidei permanere uideret, iubet ut ad domum suam duceretur, et ibi flammis balnearibus concremaretur. Ubi inclusa die integro et nocte, quasi in loco frigido integra perstitit sanitate, cum semper incendia lignis congestis ministrarentur. Quod audiens Almachius, misit qui eam decollaret: quam spiculator tertio ictu percussit, sed caput eius amputare non potuit, superuixit autem triduo. Tunc sanctus Urbanus corpus eius auferens nocte, sepeliuit eam inter collegas suos episcopos. Item sancte Mederasme uirginis.

E. IX KAL. DECEMB. Natale sancti Clementis. Hic quartus post Petrum Rome episcopus ordinatus est.  Hic septem regiones diuisit notariis fidelibus, qui gesta martyrum sollicite perquirerent. Hic ex precepto beati Petri, Ecclesie suscepit pontificatum. Linus et Cletus ideo ante eum scribuntur, quia ab ipso principe apostolorum ad ministerium sacerdotale episcopi sunt ordinati. Qui iubente Traiano, missus est in exsilium trans Pontum mare, in eremo, ubi multis ad fidem uocatis per miracula et doctrinam eius, precipitatus est in mare, ligata ad collum eius anchora; sed recessit mare orantibus discipulis per tria millia, et inuenerunt corpus in arca saxea, in  marmoreo templo, et anchoram iuxta, talique martyrio Petri discipulus coronatur. Item natale sancte Felicitatis matris septem filiorum martyrum, que iubente Antonino decollata est pro Christo. In Italia, monasterio Bobio, depositio sancti Columbani abbatis, qui multorum cenobiorum fundator, et innumerabilium pater exstitit monachorum, multisque uirtutibus clarus quieuit in senectute bona. Et sancti Drudonis confessoris.

F. uIII KAL. DECEMB. Natale sancti Ignatii episcopi et martyris, qui tertius post Petrum apostolum  Antiochenam rexit Ecclesiam, persecutione Traiani damnatus ad bestias, Romam uinctus mittitur; ubi presente Traiano, circumsedente senatu, pilis plumbeis scapule eius primum contuse, deinde ungulis latera eius dilaniata, et lapidibus asperis confricata; post expanse manus eius, et igni replete, papyro oleo infuso et incenso, latera eius adusta, post super carbones pauimento aspersos, ubi sancte plante illius steterunt. Post lectum flammantem, post dorsum eius ungulis discissum et dilaceratum, post acetum et salem, quibus plage eius infuse sunt, post uinculis ferreis beata illius astricta, et pedes in ima carceris in ligno conclusos; ubi tribus diebus ac noctibus panem non comedens, et aquam non bibens mansit. Sedente pro tribunali Traiano, in  amphitheatro, concurrente omni turba Romanorum, ligatus duobus obiicitur leonibus. Cumque iam proiectus bestias rugientes audiret, ardore patiendi, ait: uiri Romani qui hoc certamen spectatis, non sine causa laboraui, quia non propter prauitatem hec patior, sed propter pietatem frumentum Christi sum, dentibus bestiarum molar, ut panis Dei mundus inueniar. Hec illo dicente, accurrerunt ad eum leones, et ex utraque parte super eum incidentes, prefocauerunt eum tantummodo, et non tetigerunt carnes eius. Item Rome natale sancti Chrysogoni martyris, qui per biennium iussu Diocletiani coniectus est in uincula; ubi multa perpessus sancte Anastasie alimoniis fouebatur, ad ultimum decollatus est, et in mare proiectus. Corpus eius Zoilus  senex presbyter inuentum, adunato capite in cubiculo suo collocauit. Et natale sancti Crescentiani martyris, sub persecutione Maximiani.

G. uII KAL. DECEMB. Natale sancti Petri Alexandrini  episcopi, inter precipuos egregii. Hic duodecimo episcopatus sui anno martyrii coronam capitis obtruncatione promeruit, tempore Maximiani imperatoris; cum quo simul et alii plures ex Aegypto episcopi trucidantur, fere cum clericis et laicis sexcentis sexaginta. Hic dum in carcere seruaretur, et uniuersus populus Alexandrie urbis fores carceris obseruaret amore patris sui, Arius infelix, qui a beato Petro excommunicatus et degradatus propter dogma erroris habebatur, cognita sententia Maximiani aduersus beatum Petrum, festine peruenit ad ecclesiam, obsecrans ut pro eo clerus et populus apud episcopum intercederet, putans quod post discessum eius ipse leuaretur episcopus. uenientes igitur qui rogaturi fuerant, ceperunt pro Ario beato  episcopo supplicare; quibus sanctus episcopus cum magno suspirio respondit: Quia iam Arius Deo mortuus, a facie Dei proiectus esset, quia grauiter in essentia Deitatis blasphemasset, dogmatizans Patrem, et Filium ac Spiritum sanctum non esse unius essentie et nature. Et apprehendens duos presbyteros, Alexandrum et Achillam, de turba seorsum, ait illis secrete: Ego quidem etsi peccator sum, tamen scio me uocatione celesti ad hunc agonem martyrii esse uocatum. uobis igitur confiteor mysterium Dei, quod mihi reuelatum est, quia uos post martyrium meum sedem et episcopatum meum consecuturi estis, et tu quidem primus Achilla, post te uero Alexander. In hac hora noctis, ut uobis totum de Ario aperiam, cum solemni consuetudine Deo sacrificium orationum  consummassem, ecce subito apparuit mihi in habitu pueri Christus Dominus meus; ad cuius presentiam splendore nimio illustratus, uultum maiestatis eius non ualebam aspicere. Erat autem indutus colobio  nimis candido, quod conscissum a summo usque deorsum, ambabus manibus coniungebat circa pectus suum, quodammodo cooperiens nuditatem suam. Quem ut uidi, timore nimio correptus, tandem confortatus aio ad eum: Quid est? domine, quod uideo tunicam tuam scissam a summo usque deorsum? Qui respondens dixit mihi: Quotidie inde tractas, et nescis quomodo scissa est. Arius namque hoc fecit, qui separauit a me populum hereditatis mee, comparatum sanguine meo. Precipio nunc, et moneo, ne eum recipias in communionem; nec rogantibus his qui uenturi sunt ad te, quos ille direxerit, ueniam ei ne prestes. Hec que tibi manifestaui, duobus presbyteris tu notum facias, ut ipsi post te, eum anathematizando abiiciant, ne populus illius errore  decipiatur. Exhortationis igitur sermonem eis faciens, et in catholice fidei unitate ut manerent, commendans eos Domino, in quem crediderant, dimisit in pace. Eodem die passio sancte Catharine uirginis et martyris Christi, et aliorum.

A. uI KAL. DECEMB. Natale sancti Lini pape, qui post apostolum Petrum primus Romanam Ecclesiam tenuit annos duodecim, menses tres, dies duodecim. Hic ex precepto beati Petri constituit ut mulier in ecclesiam uelato capite introiret, et martyrio coronatus, sepultus est in uaticano. Apud Alexandriam natale sanctorum martyrum, Fausti presbyteri, et Dii, et Ammonii, qui cum beato Petro eiusdem episcopo  iubente Maximiano trucidati sunt. Eodem die  beati episcopi et martyris, sub Antonino imperatore, qui inter alia facta miracula mortuum suscitauit. Rome Syricii episcopi, et in Capua Nicanoris, Cassiani et Felicissimi. Augustuduno depositio sancti Amatoris episcopi. In Nicomedia beati Marculi sacerdotis et martyris, qui temporibus Constantis regis tyranni persecutiones maximas pertulit, ad extremum ab alta rupe precipitatus est.

B. u KAL. DECEMB. Natale sanctorum martyrum uitalis et Agricole, qui apud Bononiam urbem Italie post alia tormenta ultimo crucifixi, martyrium compleuerunt: quorum corpora postmodum, cum essent posita inter sepulcra Iudeorum, et populo Christiano prorsus incognita, beatus Ambrosius ipsis sanctis martyribus reuelantibus, apud Bononiensem  ciuitatem reperit, queque exstructa ecclesia cum magna fidelium letitia et demonum penis confitentium merita martyrum, sub altare deposuit. In Gallia ciuitate Regensi, natale sancti Maximi episcopi, qui primeua etate uirtutum omnium gratia preditus, primum Liriniensis cenobii Pater, deinde Regensis Ecclesie episcopus, signis et prodigiis inclytus extitit. Denique inter alia gesta magnifica tres mortuos uiuens, unum tactu, quo ad sepulcrum uehebatur loculi, mortuum suscitauit. In Nicomedia natale Marcelli, Petri, Numeri, Hierene, et Melosi. Et depositio Optati episcopi.

C. Iu KALEND. DECEMB.---Natale sancti Sosthenes,  discipuli apostolorum et Trophimi, de quo scribit  Apostolus ad Timotheum: Trophimum autem reliqui infirmum Meleti. Hic ab apostolis Rome ordinatus episcopus, primus ad Arelatem urbem Gallie illuc ob Christi euangelium predicandum missus est: ex cuius fonte, ut beatus papa Zosimus scribit, tota Gallia fidei riuos accepit, qui apud eamdem urbem in pace quieuit, Gregorii pape, qui rexit Ecclesiam annos decem. Hic constituit in canone a sacerdote dicendum: Quorum solemnitas hodie in conspectu tue Maiestatis celebratur, Domine Deus noster, toto in orbe terrarum, inter quorum nos consortia, et cetera. Sepultus est in ecclesia beati Petri apostoli. Eodem die sancti Rufi martyris, quem Dominus iehsu Christus cum omni domo sua per Chrysogonum martyrem lucratus est, et cum omni  domo sua Diocletianus punitum Christo martyrem fecit. Apud Africam natale sanctorum martyrum Papii et Mansueti episcoporum, qui tempore uandalice persecutionis sub Genserico rege Ariano, pro fidei catholice defensione, candentibus ferri laminis toto corpore adusti, gloriosum agonem consummauerunt. Quo in tempore etiam alii sancti episcopi, id est, Quoduultdeus, Carthaginensis ualeanus, Urbanus, Crescens, et qui uocatur Habetdeum, et Eustachius,  Cresconius et Crescentianus, et Felix, et Hortulanus, et Florentianus, damnati exsilio cursum uite sue consummauerunt. uienne sancti Philippi eiusdem urbis episcopi. In Syria Trophimi, Theodoli, Expicati, Eruceri, Eusebii et Iulii.

D. III KAL. DECEMB.---Rome natale sancti Saturnini martyris, et Sisinnii diaconi, sub Maximiano, a quo primo inter alios seruos Dei damnati, ad fodiendam arenam, ad faciendas thermas Diocletiani, deinde in carcere diu sunt macerati; ubi multos gentiles docentes baptizabant, et denuo educti, uincti catenis ac nudis pedibus ante prefectum urbis Laodicium iussi sunt in equuleo leuari, et attrahi neruis, et fustibus ac scorpionibus cedi. Quibus etiam postmodum flammas ad latera iussit apponi,  et depositos de equuleo capite truncari. Quorum corpora colligens Trason cum Ioanne presbytero sepeliuit in predio suo uia Salaria. Apud Tholosam natale sancti Saturnini episcopi, qui temporibus Decii in Capitolio eiusdem urbis tentus a paganis, eo quod ad eius presentiam omnes dii ipsorum obmutefacti, nullum sacrificantibus possent dare responsum, tauro ad uictimam preparato funibus religatus est. Quo uehementius stimulato, a summa  Capitolii arce per omnes gradus precipitatus est, capite colliso, excussoque cerebro, et omni corpore dilaniato dignam Christo animam exhalauit. Cuius corpus in ecclesia digno honore ueneratur. Et uigilia sancti Andree Apostoli.

E. PRID. KAL. DECEMB.---In ciuitate Patras prouincie Achaie, natale beati Andree Apostoli, qui interpretatur uirilis, uel decorus, frater Petri. Hic predicauit in Scythia, qui ab Egea proconsule comprehensus, cum perseueranter in fide Christi et Euangelio duraret, carcere clausus primum, inde coram proconsule grauissime cesus, ad ultimum cruce ligatis manibus et pedibus, funibusque toto  corpore tensus, ut longius cruciaretur, biduo inibi superuixit, non cessans ea que Dei sunt, populum docere. Cumque hi qui Christo crediderant Domino satis agerent, ut deponeretur, Egeamque ut hoc perficerent, nolentem impellerent, Apostolus Domini circumstante populo, et Egea proconsule, ut solueretur agente, post uerba orationis fulgore celesti fere una desuper circumfulsus hora, cum ipso lumine abscedente emittens spiritum perrexit ad Dominum. Cuius corpus Maximilla potentissima matronarum reuerenter depositum sepeliuit. Apud Sanctonas natale sancti Trophiani episcopi, uirtutis uiri. Rome Castuli, Euprepitis.



DECEMBER. Habet dies XXXI, lunam XXIX.


F. KALEND. DECEMB.---Natale sanctorum martyrum Chrysanti et Darie, qui tempore Numeriani, iudice Celerino Rome passi sunt. Chrysanti pater  Polemius uir illustris fuit: hic filium suum cuidam uirgini coniunxit, quam ex nobilissimis Romanis fuisse constat; hanc Chrysantus ad fidem Christi conuertens, baptizari fecit. Factumque est ut per  Chrysantum multitudo uirorum et per Dariam innumerabiles femine ad Christi gratiam confluerent. Prefectus namque Celerinus, comprehensos tradidit Claudio tribuno, qui septuaginta milites ad torquendum dedit, qui neruis crudis eum astringunt, sed  mox ligamenta omnia resoluta sunt. Deinde in cippum, ita ut in tertio puncto eius tibiam coarctarent, eum mittunt, mox ligneus cippus in cinerem resoluitur. Tunc perfundunt eum lotio humano putentissimo,  ut maleficia, inquiunt, amittas; sed fetor in suauem odorem mutatus est. Deinde corio recenti uitulino nudum eum constringunt, et ad solem feruentem componunt, sed uirtute Domini corium ut erat, molle permansit. Deinde collum, manus ac pedes, catenis ferreis constringentes, recludunt in obscurissimo loco, et statim catene solute sunt, et magna lux infulsit. Daria uero in publico meretricum lupanari ponitur, sed leo de cauea ueniens ad tutelam Domini uirtute ei donatur. Qui ingressus cellam, in qua sancta Dei in oratione prostrata iacebat, iuxta prosternitur, ut uenientes a se repelleret. Dum hec omnia Celerinus imperatori indicasset, ille iussit eos duci uia Salaria in arenario, et uiuos deponi, et terra ac lapidibus obrui. Contigit  ut ad diem natalis eorum infinita populi multitudo concurreret: hoc nuntiatum est imperatori, qui iussit ut in introitu crypte paries leuaretur; ac sic factum est ut omnes dum sacramenta Christi perciperent, martyrii gloriam celebrarent; inter quos erant Diodorus presbyter et Martinianus diaconus, et plurimi clericorum. Ipso die beati Egilii Nouiomensis episcopi. Rome Candide, Umboni.

G. Iu NON. DECEMB.---Natale sancte uiniane martyris, beatorum martyrum Fausti et Dafrose filie, que iubente Iuliano imperatore sacrilego tandiu plumbatis cesa est, donec spiritum redderet; cuius  corpus iussione imperatoris biduo in foro iacuit, tandem raptum nocte a Ioanne presbytero, sepultum est in domo, ubi mater et soror eius Demetria iam sepulte erant, iuxta palatium Licieuanum. Rome natale sanctorum Primenti, Pontiani, Pimini, Dimetri, Iubiani. In Mauritania, Seueri, Securi, Ianuarii, uictorini.

A. III NON. DECEMB.---Tingi metropoli Mauritanie natale sancti Cassiani presbyteri, gloriosi martyris. Item sanctorum martyrum Claudii tribuni, et uxoris eius Hilarie, ac filiorum Iasonis et Mauri, et sexaginta militum, qui omnes ad predicationem beati Chrysanthi crediderunt in Christo. Quod ut nuntiatum est imperatori Numeriano, iussit Claudium tribunum ingenti saxo alligatum precipitem in  medio mari dari, milites uero septuaginta, cum quibus Iasonem et Maurum filios Claudii capitali sententia puniri. Erat autem in loco ubi decollati sunt colliculus antiquus, hunc emundantes nocte Christiani, simul in unum omnia corpora sepelierunt uia Salaria. Corpora autem Iasonis et Mauri collegit sancta Hilaria, relicta martyr, ubi dum assiduis orationibus uacaret, migrauit ad Dominum. In oriente Mecrobi, Claudici et Felicis. In Nicomedia Ambici, uictoris et Iulii. In Africa Claudii, Crispini, Magine, Ioannis, Stephani. In Pannonia sancti Agricole.

 B. PRID. NON. DECEMB.---Rome natale sanctorum martyrum, Simphronii et Olympii, temporibus ualeriani et Gallieni imperatorum. Hic Simphronius traditur Olympio tribuno, ut ab eo facultates Nemesii requireret, sub penarum examinatione: qui interrogatus a prefecto respondit: Si facultates queris Nemesii domini mei, iam eas tradidi Christianis pauperibus, quoniam ipsius erant; si autem sacrificium me offerre compellis, sacrifico Christo Iesu Deo meo sacrificium laudis. Iratus Olympius, fecit eum extendi in catasta et fustibus mactari, deinde simulacrum Martis aureum una cum tripoda deferri. Quod statim ad uerba Simphronii liquefactum sicut lutum. Hoc uidens Olympius cum uxore sua Exuperia, et filio Theodolo, prostrauerunt se ad  pedes Simphronii, agentes penitentiam. uocatusque beatus Stephanus papa, uenit nocte ad domum Olympii, baptizauit eos, et omnes qui crediderunt in domo Olympii. Quod dum predicti audirent imperatores,  miserunt ut adducerentur. Simphronius namque adducitur ferreis uinculis onustus, nudusque ac capistratus, cum Olympio et uxore et filio. Gallienus dixit Olympio: Adhuc differo penarum tibi inferre supplicia, quia de tua conscientia dubius sum. Olympius respondit: Ego quidem non feci quasi Olympius, sed quasi impius et crudelis: pro quibus peniteo commissis, et effundo lacrymas in conspectu cui credo uiuo et uero. Tunc data est sententia, ut igne consumerentur. Ducti sunt itaque ante statuam Solis, fixisque in terram stipitibus, ligatis manibus deuincti sunt, ac in congerie sarmentorum spinarumque ignis est suppositus, statimque in ipso ignis initio gratias Christo decantantes emiserunt spiritum; quorum colligens sanctus Stephanus  episcopus corpora sepeliuit. Item Eracli, Christiani, Pudenti.

C. NON. DECEMB.---In Africa apud Coloniam Thebestinam natale sancte Crispine, que tempore  Diocletiani et Maximiani cum sacrificare nollet, iussu Anolini proconsulis decollata est. Item natale sancti Dalmatii martyris, et sanctorum Crispini, Felicis, Iulii, Potamie, Grati et aliorum septem, et Zeloti, Fortunati et Gatti.

D. uIII IDUS DECEMB.---Natale sancti Nicolai Myrensis Ecclesie metropolitani episcopi. Apud Africam sanctarum Dionysie, Datiue, Leontis, Aemiliani medici, et religiosi uiri nomine Tertii, Bonifacii,  Seruii, uictricis et Maiorici adolescentis, qui omnes persecutione uandalica sub Hunerico Ariano rege, pro confessione catholice fidei, et ne ab Arianis rebaptizarentur, grauissimis et innumeris suppliciis excruciati, confessorum Christi numero sociari meruerunt; e quibus Maioricus cursum palmiferum in certamine consummauit

E. uII IDUS DECEMB.---Apud Alexandriam beati Agathonis martyris. Qui cum esset militaris, et assisteret  ubi beati martyres laniabantur, inter quos erat Iulianus et Eunus in Domini Iesu Christi confessione perdurantes, et quosdam uolentes etiam illudere mortuis cadaueribus martyrum, prohiberet, clamor aduersus eum totius uulgi extollitur. Offertur iudici fortissimus miles iam Domini, et nunquam se inferior factus in confessione persistens, capite pro pietate damnatur. Apud Sanctonas beati Martini abbatis, discipuli sancti Martini Turonice urbis episcopi, qui in monasterio quod edificauit, in pace quiescit. In Antiochia natale Polycarpi et Theodori. Eodem die octaua sancti Andree.

F. uI IDUS DECEMB.---Conceptio sancte Marie perpetue uirginis. Rome natale sancti Eutychiani pape, qui rexit Ecclesiam annum unum, et sub  Aureliano imperatore martyrio coronatus, sepultus est in cemeterio Callisti, qui et ipse per diuersa loca trecentos quadraginta duos martyres manu sua sepeliuit. Hic constituit fruges super altare tantum fabas et uuas benedici. Apud Alexandriam beati Macarii sub Decio, qui gente Pibycus, cum multis uerbis a iudice ad negandum suaderetur, et eo maiore constantia fidem suam profiteretur, uiuus ad  ultimum iubetur exuri. In ciuitate uerona natale sancti Zenonis martyris.

G. u IDUS DECEMB.---Natale sancte Leocadie uirginis, que tempore Diocletiani et Maximiani a prefecto Hispaniarum Daciano, apud Toletum dira carceris custodia macerata est. Ubi cum grauissimos beate Eulalie, et reliquorum martyrum, qui a Daciano interficiebantur, audisset cruciatus, genibus in oratione positis, impollutum Christo spiritum reddidit. Ipso die beati Cypriani abbatis Petragorici magnifice sanctitatis uiri. In Africa natale Petri, Successi, Primitiui, Publicini et aliorum uiginti. Treuiris depositio sancti Eucarii episcopi et confessoris.

A. Iu IDUS DECEMB.---Rome sancti Melchiadis  pape, qui sedit in episcopatu annos tres, sepultus est in cemeterio Callisti. Hic constituit ut die Dominico, aut feria quinta nullus ieiunaret, quia ipsos dies pagani, quasi sacro ieiunio celebrant. Et hic constituit, ut ex consecratu episcopi, oblationes propter hereticos per ecclesias dirigerentur. Apud Emeritam Hispanie ciuitatem natale sancte Eulalie. Que cum esset annorum tredecim, iussu Daciani  presidis, plurima tormenta perpessa, nouissime in equuleo suspensa et exungulata, faculis ardentibus ex utroque latere appositis, hausto igne spiritum reddidit, et cernentibus Christianis in specie columbe niuee eius anima celum petiit. Cuius corpus per triduum iussu presidis pependit in ligno. Sed cui non humana fuerant, diuina sunt concessa munera. Nam nix desuper puelle corpus aspersit, ut quod ex utraque parte appositus ignis ardoris sui incendio conflagrauerat, niuali candore coopertum diuina gratia dealbaret. Sicque a Christianis reuerenter ablata, et deuotione debita sub sacro altari deposita, miraculorum gratia illustratur. Apud prefatam urbem passio sancte Iulie, que fuit conuirginalis beate Eulalie, queque illi ad passionem properanti  indiuidua comes et sodalis adhesit. Item apud Hispalim ciuitatem, sanctorum martyrum Carcophori presbyteri, et Abundii diaconi, qui persecutione Diocletiani, sub iudice Martiano in confessione Christi primo fustibus crudelissime cesi sunt, deinde in carcerem, negato cibo et potu, retrusi; unde per angelum ducti, et uerbum Dei predicantes iterum  tenti sunt, et ora ipsorum lapidibus contusa, rursumque equuleo torti, et post hec diu in carceri macerati, nouissime gladio sunt percussi. uienna sancti Sindulfi episcopi et confessoris.

B. III IDUS DECEMB.---Danielis prophete. Rome Damasi pape, qui rexit Ecclesiam annos decem et octo, menses tres, dies duos. Hic constituit ut Psalmi diu noctuque canerentur per omnes ecclesias. Hic multa corpora sanctorum requisiuit, et inuenit, quorum memoriam etiam uersibus declarauit. Item Rome natale sanctorum martyrum Pontiani, Pretextati atque Tarsonis, qui potens et locuples de facultatibus suis cum esset Christianus, sanctis martyribus in carceribus et in metallis damnatis, uictum ministrabat, per beatum Sisinium et Cyriacum,  non post multo et ipse tentus a Maximiano palmam martyrii cum duobus aliis percipere meruit. In ciuitate Ambianis Gallie, sanctorum martyrum uictorici et Fusciani. In Hispania sancti Eutychii, cuius gesta habentur, et sancti Gentiani martyris.

C. PRID. IDUS DECEMB.---Sanctorum martyrum Hermogenis, Donati et aliorum uiginti duorum.  Apud Alexandriam beatorum martyrum Epimachi et Alexandri, qui multo tempore et magnis cruciatibus uinculorum et carceris torti, ignibus ad postremum consumi iubentur. Item sanctarum quatuor mulierum, Ammonarie, Mercurie, Dionysie; et item alie Ammonarie, que dum nimia constantia uterentur apud iudicem, et ille erubesceret uinci a feminis, inauditis tormentorum generibus toleratis, finem omnium ferro cedente suscipiunt, gloriose apud Alexandriam sepulte.

D. IDUS DECEMB.---Apud Syracusas Sicilie ciuitatem sancte Lucie uirginis et martyris, que passa est persecutione Diocletiani et Maximiani sub Paschasio consulari. Hec nobilissima Syracusanorum, postquam omnia sua que de parentibus ei remanserant,  pauperibus, uiduis, orphanis, peregrinis, et Deo seruientibus distraxit, a sponso suo, quod esset Christiana, Paschasio delata, impellebatur ad sacrificandum demonibus. Que cum nullo modo consentiret, traditur lenonibus, ut populum ad castitatem eius inuitarent, et tandiu deluderetur, donec  mortua nuntiaretur. Quam lenones nullatenus mouere poterant. Tunc precepit Paschasius ut ignem copiosum circa eam accenderent, et picem et resinam, et feruens oleum super eam iactarent; sed illa in nomine Domini stetit immobilis. Tandem gladio in gutture merso percussa, quandiu uoluit turbam circumstantem allocuta est, nec omnino mortua est, donec uenientibus sacerdotibus communionem dominici corporis et sanguinis acciperet; sepulta in loco in quo percussa est, basilica supra corpus eius postmodum edificata.

E. XIX KALEND. IAN.---Apud Antiochiam sanctorum martyrum Drusi, Zosimi, Arsenii et Isidori atque Theodori. Apud Alexandriam beatorum martyrum Heronis, Dioscori, qui sub Deciana persecutione  uariis tormentis dilaniati, nouissime ignibus sunt traditi. Item beati Lupicini uiennensis Ecclesie octaui episcopi. Apud Cyprum natale sancti Spiridonis episcopi admirande beatitudinis uiri, qui unus fuit de illis confessoribus, quos Maximianus dextris oculis effossis, et sinistro poplite succisso,  per metalla damnauerat, qui etiam propheticam uitam duxit. Lugduno Gallie sancti uiatoris episcopi. Rhemis Nicasii episcopi, et Eutropie, Aspedie et Theodoli.

F. XuIII KALEND. IAN.---Apud Africam sancti ualeriani episcopi et confessoris, qui tempore uandalice persecutionis cum ex precepto Genserici regis Ariani ad tradendum diuina mysteria uel libros arctarentur cuncti Domini sacerdotes, ita ut idem impii Ariani de ipsis palliis altaris camisias sibi et femoralia facerent, uiriliter ne sacramenta diuina traderet dimicans, extra ciuitatem singulariter expelli iussus est, et ita preceptum, ut nullus eum neque in domo, neque in agro dimitteret habitare. Cumque esset annorum plusquam octoginta, in strata publica multo tempore iacuit nudus sub  ere, sicque in confessione catholice ueritatis cursum beate uite impleuit. Aurelianis beati Maximini presbyteri. In Africa natale Faustini, Lucii,  Candidi, Celiani, Marci, Ianuarii et Fortunati.

G. XuII KALEND. IAN.---Martyrium trium uirorum sanctorum Ananie, Azarie et Miselis. In Tuscia sancte Barbare uirginis, que tempore Maximiniani imperatoris passa est pro Christo. Hec primum a patre suo Dioscoro diu afflicta sub dira custodia, deinde tradita presidi Marciano, et exspoliata, neruis taureis ualde cesa et discerpta est, et cilicio plage eius defricate; inde reclusa in carcerem, ubi luce diuina consolata est. Deinde circa latera eius lampades applicate, et malleis caput eius cesum, et mamille eius precise; deinde per plateas circumducta, et flagellis diutissime afflicta est, ad extremum uero gladio martyrium consummauit. Rauenne ualentini, Naualis, Agricole, Concordi. uienne beati Adonis episcopi. Eodem die translatio sanctorum  martyrum Simplicii, Faustini et Beatricis.

A. XuII KALEND. IAN.---Translatio sancti Ignatii martyris, qui tertius post Petrum apostolum Antiochenam  rexit Ecclesiam. Apud urbem Romam passus, sed Antiochie postmodum sepultus. Eodem die beati Lazari, quem Dominus suscitauit a mortuis, et beate Marthe sororis eius, quorum uenerabilem memoriam exstructa ecclesia non longe a Bethania, ubi e uicino domus eorum fuit, conseruat. In Oriente apud Eleutheropolim ciuitatem passio sanctorum martyrum quinquaginta, qui sub Saracenis passi sunt.

B. Xu KALEND. IAN.---Beatorum martyrum Rufi et Zozimi, qui de illis primis discipulis erant, per quos primitiua Ecclesia in Iudeis et Grecis fundata est. Hi requiescunt apud ciuitatem Macedoniam Philippis. Apud Africam natale sancti Moysitis martyris. Turonis sancti Gratiani episcopi, qui ad prefatam  urbem ab urbe Roma transmissus, multis clarus uirtutibus ibi quieuit in pace. Laodicea ciuitate Theotini, Basiliani. In Africa Quinti, Simplicii.

C. XIu KALEND. IAN.---Apud Aegyptum beati Nemesii martyris, qui primo per calumniam quasi latro iudici delatus est Aemiliano. Quo crimine absoluto, postea quod Christianus esset, defertur. In hoc uero nulla a iudice miseratio reseruatur, sed geminatis suppliciis excruciatum cum latronibus  iussit incendi, ignorans quod crudelitate sua optimo martyri similitudinem Saluatoris detulit, qui pro salute humani generis una cum latronibus pertulit crucem. Aurelianis sancti uiti abbatis, qui spiritu prophetie illustris fuit. In Nicomedia Cyriaci, et Palili, Secundi, Anastasii, ac Syddimi episcoporum, et Gregorii pape.

D. XIII KAL. IAN.---Beatorum martyrum Ammonis, Zenonis, Ptolomei, Ingenii et Theophili, qui tribunalibus apud Alexandriam astantes, cum quidam Christianus a iudice torqueretur, et iam pene ad negandum suaderetur, disrumpebantur intra semetipsos, et uultu, oculis ac nutibus uelut erigere conabantur illum qui in suppliciis positus trepidabat. Interdum etiam manus protendere, ac totius reliqui  corporis motibus et habitu diuerse inclinati, tanquam subleuare lapsantis animos gestiebant. Conuersi uero ad eos omnes, et quid de semetipsis profiterentur, ex eorum motibus agnoscentes, prius pene quam in eos uulgus clamoribus insiliret, ipsi in medium prorumpunt, ac se Christianos esse testantur. Per quorum uictoriam gloriosissime Christus de inimico triumphauit. Rome Zefenni episcopi, sanctorumque Liberati et Baiuli. Et uigilia sancti Thome apostoli.

 E. XII KALEND. IAN.---Natale beati Thome apostoli, qui Parthis et Medis Euangelium predicans, passus est in India. Corpus eius in ciuitatem, quam Syri Edessen uocant, translatum, ibique digno honore conditum est. Catalaunis sancti Maximi episcopi, primi illi ciuitati ab urbe Roma directi, qui inter alia innumera miracula mortuum suscitauit. In Tuscia natale sanctorum Ioannis et Festi.

F. XI KALEND. IAN.---Rome uia Lauicana inter duas lauros, natale triginta martyrum, qui omnes  una die persecutione Diocletiani coronati sunt. Apud Alexandriam beati Chiridonis martyris. Is namque cum rem cuiusdam potentis sub mercede procuraret, iubetur ab eo idolis immolare. Recusans cogebatur iniuriis; persistens rursum blanditiis mulcebatur. Cum uero utrumque contemneret, preacuta sude ualidissima transuerberatur per media uiscera, et neci traditur. Ipsos die aliorum quamplurimorum martyrum, qui in desertis et montibus apud Aegyptum oberrantes, fame, siti, frigore, languore,  latronibus, bestiisque consumpti sunt, qui omnes imitati electos Dei prophetas, gloria martyrii coronati sunt. Inter quos et uenerandus senex Cheremon. Hic episcopus urbis Aegypti, que dicitur Nicopolis, cum ad Arabicum montem una cum grandeua coniuge discessisset, nulli ultra apparuit. Rome depositio sancti Felicis episcopi. In Antiochia natale sancti Basilei, et alibi passio Theodosie uirginis, et Didymi monachi.

G. X. KALEND. IAN.---Rome natale sancte uictorie uirginis, persecutione Decii imperatoris. Que cum esset desponsata uiro pagano Eugenio, et nec nubere uellet, nec sacrificare, propter draconem pestiferum de illis locis expulsum, et alia facta miracula, et propter uirgines quas ad seruiendum Domino  aggregauerat, percussa est gladio in corde a carnifice Thaliarcho. Corpus eius cum omni reuerentia curatum est. Apud Nicomediam sanctorum martyrum uiginti, quos Diocletiana persecutio grauissimis tormentis martyres Christo fecit. Item Rome beati Seruuli, cuius beatus meminit Gregorius in homeliis. In alio loco Euaristi, uictoris et aliorum octingentorum triginta duorum.

A. IX KALEND. IAN.---uigilia Domini nostri Iesu Christi. Apud Antiochiam Syrie sanctarum uirginum quadraginta, que persecutione Deciana per diuersa tormenta martyrium consummauerunt. Eodem die sancti Gregorii presbyteri et martyris: apud Spoletum,  tempore Diocletiani et Maximiani imperatorum, sub iudice Flacco. Qui dum perseueranter in fide maneret, fustibus nodosis dorsum eius uerberatum rumpitur, rigiratus uenter eius dissipatur, inde ligatus manus et pedes in craticula superponitur, lignis suppositis. Continuo terremotu facto, cecidit una regio in ciuitate Spoletana, et oppressit plusquam trecentos idolis seruientes. Post ferro constrictus, sub custodia militum in carcerem truditur, ubi angelica uisitatione consolatur. Eductus e carcere carduis ferreis genua illius percussa sunt: sed et ardentibus lampadibus latera eius incensa, dicente beato martyre iudici impio: Si totum corpus meum perdas, presto est Dominus meus iehsu Christus, qui me sanat et corroborat. Tunc Flaccus  iussit Tircano cuidam, ut beatum Gregorium tractum in amphitheatrum decollaret. Quo facto iussit Tircanus feras terribiles dimitti, ut corpus sancti martyris absorberent, sed nulla earum corpus sanctum attigit. Quedam autem mulier Abundantia nomine, petiit corpus sancti martyris; sed quia aliter obtinere non potuit, datis triginta quinque aureis Tircano, corpus recepit et, ut decuit, martyrem sepeliuit iuxta pontem lapideum. In Thropoli ciuitate, sancti Luciani, Metrobi, Pauli, Zenoti, Theutini, Drusi.

B. uIII KALEND. IAN.---IESUS CHRISTUS FILIUS DEI IN BETHLEEM IUDAEAE NASCITUR, ANNO CAESARIS AUGUSTI  OCTAuIANI QUADRAGESIMOSECUNDO, OLYMPIADIS uERO CENTESIMAE NONAGESIMAE TERTIO ANNO, AB URBE AUTEM CONDITA SEPTINGENTESIMO QUINQUAGESIMO SECUNDO, compressis cunctarum per orbem terre gentium motibus, et firmissima pace ordinatione Dei a Cesare Augusto Octauiano composita, quando Cyrenius ex consilio senatus, in Iudeam missus, census hominum possessionumque describebat, sextam mundi etatem suo piissimo consecrauit aduentu. Eodem die natale sancte Anastasie, que tempore Diocletiani primo durissimam et immitem custodiam a uiro suo Publio perpessa, in qua tamen a Chrysogono confessore Christi multum consolata et confortata est, deinde a prefecto Illyrico in grauissima, atque diutina custodia macerata est, in qua duobus mensibus  refecta est celestibus escis per sanctam Theodoram, que martyrium prius passa est. Deinde naui imposita cum ducentis uiris, et quingentis feminis, ut demergerentur in mare; sed perlata est ad insulas Palmarias, ubi per manus et pedes extensa, et ligata ad palos fixos, et circa medium eius ignis accensus, in quo martyrium consummauit, et omnes qui cum illa uenerant, uariis interfectionibus martyrium celebrarunt. Inter quos omnes unus erat innocentissime nature, nomine Eutychianus. Qui sublatis sibi, cum diues esset, omnibus facultatibus, tacuit nichil cogitans, nichilque metuens nisi hoc, ne facultates ac diuitias fidei perderet. Quotiescunque fuisset auditus, quotiescunque interrogatus, nichil aliud dicebat: Christum mihi non tollit,  etiam qui caput abstulerit. Tunc Apollonia Christiana matrona tollens corpus beate Anastasie, exosculabatur, et aromatibus et linteaminibus mundis obuoluens, intra uiridarium domus sue fabricata  basilica, ut decuit, martyrem sepeliuit. Ipso die Rome in cemeterio Aproniani passio sancte Eugenie uirginis, que tempore Gallieni imperatoris post multa insignia uirtutum, et sacros uirginum choros, quos Christo Domino aggregauerat, sub Nycetio urbis prefecto alligato saxo, et precipitata in Tiberim, sed mergi non potuit. Inde thermis ignitis inclusa, illesa reperta est, nouissime in die natalis Domini sicut ipse Saluator ei ante reuelauit, per spiculatorem in custodia gladio iugulatur. Et sublatum est corpus eius a Christianis, et positum non longe ab urbe uia Latina, in predio eius proprio, ubi multorum ipsa sepelierat membra.

C. uII KALEND. IAN.---In oppido Ierosolymitano Caphargamala passio sancti Stephani protomartyris  Christi, qui non multo post ascensionem Domini ab apostolis diaconus ordinatus est. Scribit beatus Lucas euangelista eius passionem in Actibus apostolorum. Eodem die sancti Ignatii, Rufi et Zosimi pape, qui sedit Rome annum unum. Hic constituit ut diaconus leuam tegeret palliis, et precepit ut nullus clericus poculum in publico propinaret, nisi tantum in cellis fidelium et clericorum. De quorum agone felici, sanctus Polycarpus in epistola ad Philippenses scribit, dicens: Deprecor autem omnes uos obedientie dare operam, ac meditari patientiam, quam uidistis in Ignatio, et Rufo, et Zosimo beatis uiris, scientes quod hi non in uacuum, sed per fidem et iustitiam cucurrerunt, donec uenirent ad locum sibi a Domino preparatum, quoniam quidem passionum  eius participes exstiterunt; nec dilexerunt presens seculum, sed Christum, qui pro ipsis et pro omnibus mortuus est, et resurrexit.

 D. uI KAL. IAN.---Natale beati Ioannis euangeliste, quem Dominus iehsu amauit plurimum; qui secundam post Neronem persecutionem mouente Domitiano, posteaquam in oleo ignito demersus nichil passus est, in Pathmum insulam relegatus uidit Apocalypsim. Interfecto autem Domitiano, et actis eius ob nimiam crudelitatem rescissis a senatu, sub Pertinace principe rediit Ephesum: et quia concussam se absente per hereticos uidit Ecclesie fidem, confestim hanc descriptam in Euangelio suo uerbi Dei eternitatem stabiliuit. Rogatus siquidem ab Asie episcopis aduersus Cerinthum, aliosque hereticos, et maxime contra Ebionitarum tunc dogma surgens, qui asserunt Christum ante Mariam non fuisse, unde compulsus est scribendi Euangelii sanctum opus suscipere.  Ipse autem usque ad Traiani principis tempora perseuerans, totas Asie fundauit, rexitque Ecclesias, et confectus senio sexagesimo octauo post passionem Domini anno, etatis autem sue nonagesimo nono mortuus, iuxta eamdem urbem est sepultus. Rome Dionysii pape, qui sedit in episcopatu  annos sex; sepultus uia Appia, in cemeterio Callisti. Hic Ecclesias presbyteris dedit, et parochias diecesis dedit, atque constituit. Et episcopatus sancti Iacobi fratris Domini, qui ab apostolis primus ex Iudeis est ordinatus Ierosolymis.

E. u KAL. IAN.---Bethlehem Iudee natale sanctorum Innocentum, quos Herodes cum Christi natiuitatem magorum indicio cognouisset, tricesimo quinto anno regni sui interfici iussit, qui anno tricesimo sexto morbo intercutis aque, et scatentibus toto corpore uermibus, miserabiliter et digne mortuus.

F. uI KAL. IAN.---Dauid regis. Item apud Arelaten natale sancti Trophimi episcopi et confessoris, discipuli apostolorum Petri et Pauli. Eodem die  sancti Crescentii apostoli Pauli discipuli, uiennensis Ecclesie primi doctoris. In Africa natale Domini, uictoris, Primiani, Lybosi episcopi. Rome Callisti, Felicis et Bonifacii episcopi in cemeterio Callisti. Eodem die sancti Thome archiepiscopi et martyris Cantuariensis.

 G. III KAL. IAN.---Apud Spoletum passio sancti Sabini episcopi, Exuperantii et Marcelli diaconorum, et uenustiani cum uxore ac filiis, sub Maximiano Augusto. Qui beatus Sabinus cum esset in omnibus diuinis instructionibus clarus, tentus est a preside Tuscie uenustiano, cum duobus diaconibus Exuperantio et Marcello, et multis clericis. Cui uenustianus deum Iouem suum, quem habebat in cubiculo ex lapide mire formatum, uestimentis aureis ad adorandum obtulit. Quem beatus Sabinus in manibus acceptum, facta oratione continuo elisit in pauimento, et confregit. Quod factum uidens uenustianus, cum furore iussit ut preciderentur ei manus, et in conspectu eius Marcellum et Exuperantium equuleo suspendi, ac fustibus cedi, et unguibus radi  latera eorum, ignem etiam supponi. Hoc facto in confessione Domini spiritum emiserunt. Sabinum uero episcopum iussit retrudi in carcerem. Audientes autem quidam piscator et presbyter, collegerunt corpora sanctorum, et sepelierunt iuxta uiam pridie Kalendas Ianuarii. Serena uero Christiana uidua curam habens sancti Sabini episcopi, adduxit in carcerem nepotem suum Priscianum, qui erat cecus. Tunc sanctus Sabinus truncas manus super oculos eius posuit, et illuminauit. uidentes autem qui in  custodia erant, miserunt se ad pedes eius, numero undecim, et baptizati sunt. Quod cum nuntiatum esset uenustiano presidi, indoluerant oculi eius, et pre dolore neque cibum, neque potum, neque somnum capere poterat, misitque uxorem suam, et duos filios, ut adducerent beatum Sabinum ad domum eius de carcere. Adductus itaque prostrauit se ad pedes eius uenustianus cum fletu, uxorque ac filii agentes penitentiam, et rogantes se baptizari. Mox baptizatus ut de pelui leuatus est, nullum dolorem sensit oculorum: nuntiatum est autem hoc Maximiano, qui iratus precepit Sabinum damnari, et ipsum uenustianum capite truncari. ueniens autem Lucius tribunus, sine auditione beatum uenustianum cum uxore et filiis necauit, in ciuitate Assisina;  Sabinum uero episcopum adduxit in ciuitatem Spoletum, et tandiu precepit cedi, donec deficeret. Cuius corpus collegit uenerabilis Serena, que manus eius in dolio uitreo cum aromatibus condiuerat, et infra domum suam posuerat, sepeliuitque eum a ciuitate Spoletana milliario plus minus uno, sub die septimo Idus Decembris. Festiuitas tamen eius et supra nominatorum martyrum, tertio Kalendas Ianuarii agitur.

 A. PRID. KAL. IAN.---Rome natale Syluestri pape et confessoris, qui post beatum Petrum tricesimus quintus sedit annos uiginti quatuor, menses decem, dies undecim. Cuius industria synodus preclarissima toto orbe terrarum trecentorum decem et octo Patrum, apud Niceam urbem Bithynie celebratur, sub consulatu Constantini Augusti, et Licinii, tertio decimo Kalendarum Iuliarum. Iulii tamen pape tempore consummatur, et constituit ut nullus clericus propter causam quamlibet in curiam introiret, nec ante iudicem causam diceret, nisi ut Ecclesie et altaris sacrificium in sindone lintea celebraret. Fecit autem ordinationes sex mense Decembri,  presbyteros quadraginta duos, diaconos uiginti quinque, episcopos per diuersa loca sexaginta quinque. Sepultus est in cemeterio Priscille, uia Salaria. Hic constituit chrisma ab episcopo confici, et ut baptizatum liniat presbyter. Et constituit ut nullus laicus crimen audeat inferre de clerico, et dalmaticas in ecclesia, ut eorum leua tegeretur, scilicet, diaconorum. Senonis sancte Columbe uirginis sub Aureliano imperatore, que superato igne gladio cesa est. Item Senonis beatorum Sabini et Potentiani, qui a beatis apostolis ad predicandum directi, prefatam urbem martyrii sui confessione illustrem fecerunt.



EDITIO BOLLANDIANA.



IANUARIUS.


1.---KALENDIS. Octaue Domini, et secundum carnem Circumcisio eius. Et natalis Almachii; qui iubente Alypio Urbis prefecto, cum diceret: Hodie octaue Dominice diei sunt, cessate a superstitionibus idolorum  et sacrificiis pollutis, a gladiatoribus hac de causa occisus est.

A. T. L. C. Eodem die natalis S. Basilii [a 1Kb] episcopi. Et [Rome passio. T.] passio S. [b 1Kb] Martine uirginis. A. Et [c 1Kb] S. Euphrosine. L. Eodem die in Aethiopia Rutuli.  Hierosolyma natale S. Stephani.

2.---Iu NONAS. uacat Beda.

Florus in A. T. L.: Rome natale [d 1Kb] S. Telesphori pape et martyris. Is ex anachoreta cum per XII annos Ecclesie Romane preesset, ieiunium septem  hebdomadarum ante Pascha, et missam in nocte Natalis Domini; sed et ante sacrificium hymnum Angelicum; uidelicet Gloria in excelsis Deo, decantandum instituit; passusque est temporibus Antonini et Marci martyrium.

 D. Apud Antiochiam passio B. [a 1Kb] Isidori Episcopi. Et in Ponto ciuitate [b 1Kb] Tomis trium fratrum, Argei, Narcissi et Marcellini, pueri: qui sub Licinio principe inter tirones comprehensus, mersione maris martyrizatus est. C. u. Hierosolyma Stephani, Macari Abbatis, Isidori Episcopi. T. Eodem die depositio B. abbatis [c 1Kb] Macarii.

3.---III NON. Rome nat. [d 1Kb] Anteros pape et mart. qui duodecim annos rexit Ecclesiam, et in cemeterio Calixti sepultus est uia Appia. Eodem die Parisius [e 1Kb] Genouefe uirginis.

Florus in A. T. L. addit: Que in corpore posita tantum in uirtute preualuit, ut mortuum suscitaret.

Florus in A. T. L. In ciuitate Auclara [Potius in ciuitate Aulona] passio S. Petri [f 1Kb] qui crucifixus est sub Maximiano imperatore. Ipso die passio [g 1Kb] S. Theogenis  qui precipitatus est in mari tempore Licini. Et natalis [h 1Kb] Potiti qui sub Antonino imperatore primo fustibus cesus est; deinde carcere inclusus, magno pondere ferri damnatus; unde eductus in eculeum  est suspensus, et cum iussu imperatoris secare et canibus proiicere uellent eum milites, tangere non poterant. Inde iussus est frigi in sartagine, frixusque plumbo superfundi; postea uero palo ferreo fixus est a capite usque deorsum. Quo ab angelo ereptus, iussit illi imperator linguam abscindi et oculos compungi. Et cum nec sic uinci posset, iussus est capite plecti, cum esset tredecim annorum puer.

A. In pago autem uiromandensi inuentio corporis B. Quirini [i 1Kb] Mart. ab Eligio episcopo, et translatio ipsius. Etenim corpus eiusdem martyris pro tempore in secretis locis repositum, illic a populis diu uenerabatur ubi non erat. Itaque S. Eligius diuino nutu instigatus, quesitum nocte reperit: perforatoque tumulo tantum lumen, comitante permaxima odoris fragrantia, ex eo manauit, ut obscuritatem noctis in magnam diei claritatem mutaret. Sicque de tellure  eleuatum exosculans, cum ex maxilla eius dentes pro reliquiis auferret, de radice eorum gutta sanguinis exiuit. Scriptum in gestis eius.

4.---II NON. uacat Beda.

D. Natalis B. Titi, qui ordinatus est ab apostolo  Paulo Cretensium episcopus. A. T. L. In Africa nat. Aquilini, Gemini, Eugenti, uincti, [Triphonis deest L.] Triphonis. In Oriente Bononia ciuitate, Hermetis, Aggei, Gagii. C. u. In Africa Aquilini. In Bononia ciuitate [a 1Kb] Hermetis, Aggei. Deficit nomen utrumque in C.

5.---NONIS. uacat Beda.

Florus in A. T. L. Hierosolyma depositio Simeonis prophete, qui a Spiritu sancto responsum accepit, non uisurum se mortem, nisi uideret Christum Domini. In Antiochie ecclesia, que uocatur Penitentia, depositio S. Simeonis [b 1Kb] confessoris, qui in columna stans arctissime uixit, et incolis loci illius multas tribuit sanitates. Hic post conuersionem nullam unquam mulierem oculis attentis aspexit. Postquam uero columne editiori se sanctitate feruens  inuexit, non modo extranee mulieri, uerum etiam  nec proprie matri se uidendum permisit. Scriptum in gestis eius.

D. Rome Natalis [c 1Kb] Telesphori pape et martyris, qui septimus post Petrum pontifex ordinatus est. u. C. Hierosolyma Simeonis prophete: et Simeonis confessoris, qui in columna stetit. A. Eodem die in Nouiomo translatio corporis B. Eligii [d 1Kb] confessoris atque pontificis: qui multum miraculorum signis enituit. T. Eodem die natale [e 1Kb] sanctorum Honorii, Luciani, Iocundi.

6.---uIII IDUS. Epiphania Domini.

Florus addit in A. T. L.: Quando stella duce magi ab Oriente ad Dominum uenerunt et mysticis muneribus ut Deum, hominem, regemque uenerati sunt. Idem Florus ibidem: In Antiochia passio sanctorum [f 48Kb] Iuliani et Basilisse sponse eius, quam Deus in  pace orantem suscepit, et Celsi pueri sub Martiano  preside tempore Diocletiani et Maximiani. Hucusque L. Qui Iulianus, post flagella et catenarum nexus uariasque torsiones, prefatum puerum, nomine Celsum, filium presidis, conuertit, eorumque postmodum  custodes et matrem pueri, uxorem ipsius presidis. Postea uero missi in carcerem, ceteris trucidatis, uidelicet uiginti militibus et septem germanis, Iulianus ad audientiam et cum filio mater, et Antonius presbyter, et ille quem S. Iulianus de morte suscitauerat, reseruati sunt. Postea iussit preses S. Iuliano et Celso puero cutem capitis auferri, sancto uero Antonio presbytero et Anastasio, qui suscitatus fuerat, oculos; sanctam uero Marcianillam matrem pueri Dominus defendit ne tangi posset. Sed post talia tormenta, cum sani essent inuenti, gladio sunt addicti.

L. Et depositio Alberti episcopi et confessoris. D. In territorio Remensi passio S. Macre [a 1Kb] uirginis:  que iubente Rictiouaro preside, cum in igne precipitata esset, permansit illesa. Rhedonis S. Melanii [b 2Kb] episcopi et confessoris. u. C. Et passio SS. Iuliani, et Basilisse, et Celsi.

 7.---uII IDUS. uacat Beda.

Florus in Mss. A. T. L. In Nicomedia S. Luciani [c 2Kb] presbyteri: qui in quatuor est partes diuisus; singule autem partes singulis lapidibus alligate in mari sunt merse: quas Deo redintegrante, Elenopoli altera die consolidatum corpus cum ipsis lapidibus inuentum est. Item [d 1Kb] clerici et diaconi Antiocheni, qui septies torti et de carcere producti, decollati sunt.

D. Relatio pueri Iesu ex Aegypto. D. u. C. In Nicomedia S. Luciani presbyteri. u. C. In Militana ciuitate nat. Poliocti, ianuarii.

8.---uI IDUS. uacat Beda.

Florus in A. T. L. Beluacus ciuitate natale SS. [e 1Kb] Luciani presbyteri, Maximiani, Iuliani martyrum: qui [Lucianus] ab urbe Roma egressus, Galliarum  ciuitatem Beluacensium perueniens, uerbo predicationis et miraculorum signis coruscans, multum populum ibidem Domino acquisiuit. Quem apparitores Iuliani Imperatoris perquirentes, uinctis manibus cesum decollauerunt. Cuius corpus exanime, ut fertur, se erigens, et propria manu caput sanctum abscissum apprehendens, stabili gressu ad locum, quem uir sanctus funeri tradendum elegerat, deportauit. Scriptum in gestis eius.

D. Neapoli Campanie, natale S. Seuerini [a 1Kb] Episcopi et confessoris, fratris B. uictorini martyris. u. C. In Grecia Rustici episcopi, Timothei, Telesphori, Anastasie.

9.---u. IDUS. uacat Beda.

D. Apud Antiochiam sanctorum martyrum, qui  sub Diocletiano et Maximiano cum aliis multis gloriam martyrii adepti sunt. Deerant uel erasa erant nomina. A. Natale Iuliani [b 1Kb] et Basilisse martyrum: perperam preponitur. In Africa. A. T. L. In Africa natalis Epicteti, Iucundi, Quinti. In Smyrna, Reuocati, Firmini, Saturnini. Deest in L. Epictetus, et huius sociis omissis intermediis cum ipso loco, coniungitur Saturninus: In u. et C. sic habebatur. In Africa Epicteti, Iucundi, Secundi, uitalis, Felicis. C. addit et septem aliorum.

10.---Iu ID. Natale [c 1Kb] Pauli primi eremite, qui a sexto decimo anno usque ad centesimum tertium decimum solus in eremo permansit: cuius animam  inter apostolorum et prophetarum choros ad celum ferri ab angelis Antonius uidit. Eodem die Rome [d 1Kb] Melchiadis episcopi et confessoris.

Florus addit in A. T. L. Qui post B. Petrum trigesimus secundus per quadriennium rexit Ecclesiam.

Addit C. et aliorum XII.

11.---III. ID. In Africa S. Saluii [e 1Kb] : in cuius natali S. Augustinus uerbum fecit ad populum Carthagine.

Florus in A. T. Passio sanctorum Poliucti, Candidiani, et Filotomi, qui pariter in confessione Christi perseuerantes, igni traditi sunt. A. T. L. In Achaia passio [f 1Kb] S. Iuliani martyris: qui sub Martiano  Preside in carcere gladio peremptus est.

12.---II ID. Apud Achaiam nat. B. Saturi [g 1Kb] martyris. Ita D. Ast u. In Achaia Cyriaci. Plene et integre C. et R. In Achaia Cyriaci, Mosanti, Saturi ciuis Arabie, qui transiens ante templum cuiusdam idoli, insufflans, cum signasset frontem, corruit. Tenentes eum ibidem obseruantes, duxerunt ad ducem; et indicantes factum, decollatus est. Hec ut arbitramur ex ipsa origine uerbotenus Beda.

Florus in A. T. L. phraseos barbariem sic emolliuit: In Achaia natale Saturi Arabie ciuis, de quo  fertur, quia dum ante cuiusdam idoli templum transiret, et idem idolum in fronte insufflaret ac consignaret, statim corruerit; cuius cultores hoc uidentes duci dicunt, narrantes quod fecerat; qua de causa decollationis ictum accepit.

 u., In Achaia Cyriaci. u. C., In Africa Zotici, Rogati, Modesti. C., Castuli, Corone et militum XI.

13.---IDIBUS. In Pictauis depositio [a 3Kb] Hilarii Pictauensis episcopi et confessoris, de quo inter alias uirtutes fertur quod mortuum suscitauerit.

Florus in A. T. L., Qui ob fidei ueritatem in Phrygia a Constantio imperatore relegatus est exsilio. Hic doctrinis et miraculis ualde coruscauit. Idem  Florus ibidem: Remis depositio S. [b 1Kb] Remigii episcopi et confessoris. Hic primus Francorum gentem, cum Clodoueo principe eorum, baptizauit. Qui plurimorum miraculorum signis coruscans, puellam, quam prius demonio uexatam sanauerat, postea mortuam  suscitauit. Scriptum in gestis eius. Ibidem ante omnia ponuntur, octaue Epiphanie, uel Theophanie.

14.---XIX KAL. FEBR. In Campania nat. [c 2Kb] Felicis presbyteri et confes. de quo inter alia scribit Paulinus episcopus, quia cum a persecutoribus in carcere mitteretur, et cochleis ac testulis uinctus superpositus iaceret, per noctem ab angelo solutus atque eductus sit.

 Florus in A. T. L., Eodem die in Antiochia natalis Clerici diaconi, multis tormentis passi, et in mare mersi.

15.---XuIII KAL. uacat Beda.

D. Abacuch et Michee [a 1Kb] prophetarum, et B. [b 1Kb] Macarii abbatis discipuli B. Ioannis. u., In Aegypto Crisconii. C., Tyrsi. u. C., Et depositio Abacuch prophete. C., Et S. [c 1Kb] Remedii episcopi. A. T., In Aegypto passio sanctorum martyrum Crisconi et Tyrsi. Et depositio Abacuch et Michee prophetarum. Et depositio S. [d 1Kb] Mauri abbatis. Et S. Macarii. Et S. [e 1Kb] Isidori episcopi. T. S., Mauri abbatis. Eodem die in Aegypto SS. martyrum Crisconi et Tyrsi, et depositio Abacuch prophete. L., Depositio Abacuch prophete.  Et in Aegypto SS. Crisconi et Tyrsi. Et eodem die S. Mauri discipuli S. Benedicti.

16.---XuII KAL. FEBR. Nat. S. [f 1Kb] Marcelli pape, qui, iubente Maximino imperatore primo, fustibus cesus, et a facie eius quem corripiebat expulsus est. Deinde audiens, quod domum S. Lucine, quam ipse  proscriptione damnauerat, eo quod de facultatibus suis Christianis donauerit, Ecclesiam faceret, atque in ea missas celebraret in media ciuitate: iussit in eadem ecclesia plancas sterni [D. paleas sterni] ad animalia catabuli publici, et eidem stabulo episcopum ad seruitium animalium deputauit cum custodia publica. Ubi etiam post multos annos seruiendo, indutus amictu cilicino, defunctus est, et conditus aromatibus a Ioanne presbytero et B. Lucina, sepultus est in cemeterio Priscille.

Florus in A. T. L., Ipso die in Galliis Perone monasterio  natalis [g 1Kb] Fursei abbatis, qui corpore sublatus multa de supernis audiuit et uidit: que et postea reanimato corpore per duodecim annos [L. sedecim annos] multis annuntiauit. Scriptum in gestis eius.

u. C., Arelate [Arelate deest u.] depositio S. [h 1Kb] Honorati episcopi. Passio S. Marthe.

 17.---XuI KAL. In Aegypto depositio [a 2Kb] Antonii monachi.

Florus addit in Mss. qui cum esset abstinentissime  uite multis miraculis effloruit; cuius uitam B. Athanasius conscripsit.

Et apud Lingones natale [b 1Kb] geminorum Pseusippi, Elasippi et Melasippi: qui cum essent uiginti quinque annorum, cum auia sua Leonilla, et Ionilla et Neone martyrio coronati sunt, tempore Aureliani imperatoris. Gemini quidem in una arbore suspensi, ligatis manibus sursum, pedibus deorsum, ita exstenti, ut putarentur ab ipsa membrorum compage separari: et post hec in ignem precipitati, nec tamen flammis lesi inter uerba orati num simul migrauerunt ad Dominum. Hic finit A. [Ionilla hec uidens confessa est se etiam Christianam, et post comprehensa a turbis, a capillis suspensa ac multis afflicta suppliciis,  cum Christum negare noluisset, cum Leonilla est simul gladio perempta. Neon exceptor gestorum et ipse Christi nomen confessus, martyrio coronatus est. Docuit autem et baptizauit geminos hos Benignus  presbyter, quem misit ab Oriente B. Polycarpus, B. Ioannis apostoli auditor in Galliam, cum Andochio presbytero et Thyrso diacono] sepulti sunt autem iidem gemini in secundo milliario ab urbe Lingonum.

Tornacensi et Letiensi mss. desunt que [ ] uncis inclusa uides: Tornacensi autem etiam extremo loco ponitur S. Antonius.

Florus in A. T. L., Bituricas S. [c 1Kb] Sulpicii episcopi et confessoris, per quem Dominus miracula operari dignatus est preclara.

18.---Xu KAL. Natalis S. [d 2Kb] Prisce uirginis et martyris.

Florus in A. T. L., Eodem die in Aegypto triginta  septem [a 1Kb] militum, qui in quatuor partes diuisi, iussi sunt interfici; ita ut qui in parte Orientali segregati erant, igni traderentur, Septentrionales uero capite plecterentur, Meridiani autem igne cremarentur: illos quippe qui de Occidentali constiterant, passioni Dominice tradiderunt.

C., Et [b 1Kb] depositio S. Marie uirginis, matris D. N. Iesu Christi. L., Et passio S. Tyrse cum sociis suis. A., Et depositio Atte abbatis. T., ante omnia hec habet: Rome [c 1Kb] cathedra S. Petri apostoli

19.---XIu KAL. uacat Beda.

 D., In Smyrna B. [d 1Kb] Germanici martyris, qui sub Marco Antonino et Lucio Aurelio per gratiam uirtutis Dei, metum corporee fragilitatis excludens, sponte preparatam bestiam prouocauit. Apud Spoletum S. [e 1Kb] Pontiani martyris. u., In Africa Pauli, Quinti, Germani, et aliorum triginta nouem. A. T. L., In Africa SS. Pauli, Hermetis, Quinti, Ianuarii, Successi, ualentis, Publii, Gagi cum aliis sexcentis. A., Et depositio Marthe et [f 1Kb] Marie. Et translatio S. [g 1Kb] Hugonis Rothomagensis archiepiscopi. T., Eodem die depositio S. [h 1Kb] Launomari abbatis et confessoris. L., Et Hierosolymis SS. Marie et Marthe, sororum Lazari.

20.---XIII KAL. Rome [i 2Kb] Fabiani episcopi: qui cum  uiginti quinque annis Ecclesie preesset, passus est martyrium tempore Decii, et cemeterio Callixti sepultus. Eodem die S. [a 1Kb] Sebastianus de Mediolano, qui in tantum charus erat imperatoribus Diocletiano et Maximiano, ut principatum ei prime cohortis traderent. Quem Diocletianus ubi Christianum agnouit, nec a fide posse reuocari, iussit ligari in medio campo quasi signum ad sagittas, et sagittari a militibus. Qui cum sagittis plenus quasi ericius staret, putantes  eum mortuum abierunt. Nocte autem ueniens quedam mulier, nomine Herene, tollere corpus, inuenit eum uiuentem, et adduxit ad domum suam, et curam eius egit. Qui ubi conualuit multos in fide confortauit: [nec [b 1Kb] mora ipsis imperatoribus apparens, hos, ut digni erant, corripuit. Tunc iussit eum Diocletianus in hippodromum duci, et fustigari donec deficeret. Quem mortuum in cloacam maximam miserunt; sed ille apparuit in somnis sancte matrone Lucine, dicens:  Iuxta Circum inuenies corpus meum pendens in unco: hoc sordes non tetigerunt: et dum laueris perduces ad Catacumbas, et sepelies me in crypta, iuxta uestigia apostolorum. Que ipsa nocte cum seruis ueniens totum ita compleuit.] Eodem die nat. sanctorum [c 1Kb] Marii et Marthe cum filiis suis Audifax et Abacuc nobilium de Persida, qui ad orationem uenerant Romam tempore Claudii principis: e quibus post toleratos fustes, equuleum, ignes, ungues, manuum  precisiones, Martha in Nympha necata, ceteri decollati, et cetera sunt omnia incensa.

L., Et membra eorum cesa atque incensa.

21.---XII KAL. Rome S. [d 1Kb] Agnetis que sub prefecto urbis Sempronio ignibus iniecta, sed his per orationem eius exstinctis, gladio percussa est.

Florus in A. T. L., Ipso die in Hispania Tarracona ciuitate, passio sanctorum [e 1Kb] Fructuosi episcopi, Augurii et Eulogii diaconorum, qui per ignem confessionis  sue gloriam acceperunt sub Aemiliano prefecto, tempore ualeriani et Galieni imperatorum.

L., Et in ualeria ciuitate S. [a 1Kb] ualerii episcopi et martyris. C., Alibi Felicis, Fructuosi, Ceciliani, Martialis.

 22.---XI KAL. In Hispania [b 1Kb] uincentii diaconi et martyris. Ad Aquas Saluias S. [c 2Kb] Anastasii monachi et martyris de Persida: qui post plurima tormenta carceris, uerberum et uinculorum, que in Cesarea Palestine perpessus fuerat a Persis; postremum in Perside multa pena affectus, atque ad ultimum decollatus est a rege eorum Chosre.

Florus in A. T. L., In ualentia ciuitate Hispanie, passio S. uincentii diaconi sub Daciano preside. Hunc enim preses primo equuleo suspendi iussit et uehementer torqueri. Unde depositus torquetur, tunditur, flagellatur, exuritur, et distentis membris crescebat  corpus ad penam: sed spiritus, qui Christum Dominum fatebatur, in uictoria permanebat. Hactenus Atrebatense et hinc ad Anastasium transit: alia duo Mss. elogium prosequuntur his uerbis: Imprimuntur ardentes pectori lamine, et liquefactus inter  ipsas candentis ferri acies liquor guttis flamma stridente respergitur. uulnera uulneribus imprimuntur, et supra tormenta deseuiunt. Sales ignibus sparsi crepitantibus minutiis per membra dissiliunt: et iam non ad artus tantum, sed ad ipsa uiscera suppliciorum tela iaciuntur, nulla iam corporis parte integra remanente. Sed postmodum clausus carcere et super congeriem testarum fragminum missus iacere, non multo post tantis affectus penis, inuictus fide, defecit corpore.

T. Eodem die natale [d 1Kb] uictoris et Orontii.

23.---X KAL. Rome natalis S. Emerentiane  uirginis Christi et martyris que erat collactanea S. Agnetis, et dum oraret ad sepulcrum S. Agnetis, ac simul orantes a gentilium lesione defenderet, lapidata est ab eis.

A., Et Passio [a 1Kb] Parmene diaconi, et [b 1Kb] Macarii. C., Eodem die S. Sauine uirginis. T. L., Eodem die natalis S. Macarii martyris.

24.---IX KAL. Natale S. [c 10Kb] Timothei apostoli. Et in Antiochia S. [d 1Kb] Babylle et trium paruulorum, Urbani,  Prilidiani et Epolonii. Eadem die S. [e 1Kb] Sabine uirginis.

Florus in A. T. L., In Antiochia passio S. Babile episcopi, et trium paruulorum, Urbani, Parilidani [A., Prilidani] et Epolonii sub Numeriano imperatore:  quem imperator per manum uictorini ducis ualidis catenis ligari iussit, et per ciuitatem trahi. Post hec Babilam in equuleo suspendi, et pueros precepit uerberari: quorum primus duodecim annorum, secundus nouem, tertius septem fuerat. Deinde pariter in fide et uirtute perseuerantes, imperator eos gladio ferire iussit. Eodem die Trecas passio S. [f 1Kb] Sauiniani martyris. Et depositio S. Sabine [T., Sabiane.  L., Sauine] uirginis, sororis eius.

A., Apud Ephesum natale S. Timothei episcopi et martyris, discipuli beati Pauli apostoli. Eodem die eleuatio corporis S. [g 1Kb] Autberti Cameracensis episcopi.

 25.---uIII KAL. S. [a 2Kb] Gregorii theologi et natale S. [b 1Kb] Proiecti.

Florus in A. et T., In ciuitate Mileto passio S. [c 1Kb] Tyrsi, qui passus est sub Cumbricio, Syluano, et Plaudo, proconsulibus in ciuitate Cesarea. Hic enim primum iussus est catenis ad penam extendi, ut dissiparentur membra eius. Sed catenis disruptis, uas quoddam iussum est impleri aqua, in quod  martyr deorsum suspensus capiteque mersus flagellaretur. uase autem uirtute Domini dissipato, bis in carcere recluditur et ad audientiam reseruatur: postmodum uero resticulis flagellatus, bestiis traditur. Unde illesus exiens, iussus est fieri locellus, in quo missus medius secaretur. Sed illis deficientibus, qui eum secare debuerat, cum B. Tyrsus de locello exiret, diuino nutu calcaneus eius locello  adhesit: quod ille cognoscens, iterum se in locello collocauit, taliterque passionis sue terminum fecit. In iisdem Mss. et simul in L., Eodem die in pago Aruernico natalis Proiecti episcopi et martyris: qui more prophetico electus ab utero, purpurantem stolam seruauit in triumpho.

C. A. T. L., Conuersio S. Pauli apostoli.

26.---uII KAL. Natale S. [d 1Kb] Polycarpi, episcopi  Smyrne: qui sub Marco Antonino et Lucio Aurelio Commodo, sedente Smyrne proconsule, coniurante [coniurgante] in eum omni populo, igni traditus est.

Florus addit in Mss. A. T. L., Cum esset octoginta sex annorum. L., Scriptum in Historia Ecclesiastica. T., Cum ergo eum catenis ligare uellent, consuetudinem legemque seruantes: Permittite me sic, inquit:  qui enim mihi dedit uelle, largietur et posse, atque ipsum tolerabilem faciet uiolenti ignis ardorem. Itaque ferro eum nemo uinxit: sed post tergum ligatis manibus, ut deuotus aries, passionis limen ingressus est: illicque oratione completa subiiciunt ignem: sed flamma martyris corpusculum nullo uiolabat amplexu. Totus ergo in igne splendidus factus, pro fetore mirabilem ex se dedit odorem. Iussum deinde est gladiunculum sancto pectori iniicere: quo facto, ecce subito fluente sanguinis copia, de corpore columba processit, ac statim cruore sopitum cessit incendium.

T., Eodem die Bethleem ciuitate transitus S. [a 1Kb] Paule, Deo dicate.

27.---uI KAL. uacat Beda.

 D., Natale B. [b 2Kb] Ioannis cognomento Chysostomi: qui uerbis atque exemplo plurimum Christiane profuit religioni. u. C., In Africa Datiui [u., Dauiti] et Iuliani, uincentie, Secundi, Aemiliani et aliorum tringinta quinque. A. T. L., In Africa passio SS. Secundi et Fortunati. Et natale S. Processi. Et S. Ioannis Chrysostomi. In L. deest Processus. In T. primo loco ponitur Chrysostomus: sed perperam in Burgundia.

28.---u KAL. Natale S. [c 1Kb] Agnetis uirginis de natiuitate.

Aliter T., Rome natiuitas S. Agnetis uirginis. u. C., [d 1Kb] Perpetue, Iuliani et aliorum quadraginta quatuor. A., In Africa natalis Datiui et Iuliani. Eosdem habet L., sed absque loco agonis. T., Eodem die natalis Publiani, Quintilli, Festi, et aliorum. Datiui et Iuliani. Et in Burgundia S. [e 2Kb] Ioannis abbatis.

 29.---Iu KAL. Rome natale SS. Papie et Mauri militum, tempore Diocletiani: qui uidentes constantiam Saturnini et Sisinnii martyrum, conuersi sunt ad fidem, statimque iussum est a Laudicio prefecto, ut os sanctorum, quo Christum confitebantur, cum lapidibus contunderetur, et retruderentur in carcere: ubi baptizati sunt a B. Marcello. Quos post dies duodecim  eductos iussit sterni in terram et fustibus cedi; deinde leuatos de terra plumbatis cedi, donec exspirarent. Quorum corpora colligens noctu Ioannes presbyter, sepeliuit uia Nonientana, ad Nymphas B. Petri, ubi baptizabat. Scriptum in gestis beati pape Marcelli.

30.---III KAL. uacat Beda.

Florus in A. T. L., In Malbodio monasterio depositio  S. [a 1Kb] Aldegundis uirginis, que ex prosapia regali edita, suasionem matris super coniunctionem mariti spernens, Christum sponsum elegit; unde et eius allocutione, et sepe angelica meruit perfrui.

D., Antiochia passio S. [b 1Kb] Hippolyti, Hierosolymis S. [c 1Kb] Matthie, episcopi. u. C., In Africa Feliciani, Philippi et aliorum. C., Centum uiginti trium. A. T. L., In Antiochia passio S. Ypoliti. In Africa natale  SS. Cleri [L. Celeris], Pelliani, Philippiani, et aliorum centum uiginti trium.

31.---II KAL. uacat Beda.

D., Alexandria [d 1Kb] Mytrani martyris. Trientine S. [e 1Kb] uigilii episcopi et martyris. u., In Alexandria natale SS. Abbaciri et Ioannis, Cyriaci, Tarsi, Galerici et aliorum quindecim sacerdotum. A. T. L., In Alexandria SS. Tyrsici, Zotici, Ammonis. In Africa SS. uictoris, Publii. L., et Polycarpi. Et [f 1Kb] depositio  S. ueroni confessoris. A. T., Et Passio SS. Callinici et aliorum quindecim sacerdotum. C., In Alexandria  Tarsacii, Zodici, Cyriaci, Tyrsi, Galeni, et aliorum Et [a 1Kb] Cyri et Ioannis.



[FEBRUARIUS.]


1.---KALENDIS. Natale S. [a 1Kb] Brigide uirginis.

Preponit Florus in A. T. L. in Scotia: deinde subiungit: que ab ineunte etate Christo iuncta est amore. Hec casto proposito sanctissime uiuens multis coruscauit miraculis.

 u. C., In Grecia SS. [b 1Kb] Polycarpi, [c 1Kb] Dionysii martyrum. C., Eodem die natalis SS. Aproniani, Fortunati, Feliciani. A. T. L., Eodem die passio SS. [d 1Kb] uindemialis et Eugenii. In Augusta ciuitate S. [e 1Kb] Ursi episcopi et confessoris. L., Et natale S. [f 1Kb] Precordii.  L. A., Et passio S. [a 1Kb] Ignatii martyris. T., Et in Rauenna natalis S. [b 1Kb] Seuerini episcopi.

2.---Iu NONAS. Hypapante Domini. Eodem die natalis S. [c 1Kb] Aproniani.

Addit u., Et Feliciani. C. ad diem precedentem retulit. L., Et in Hierosolyma depositio B. [d 1Kb] Simeonis prophete: qui a Spiritu sancto responsum accepit,  non uisurum se mortem, nisi prius uideret Christum Domini.

3.---III NONAS. uacat Beda.

D., Beati [e 1Kb] Celerini diaconi et Celerine auie eius. u. C. S., [f 1Kb] Blasii episcopi. In Africa Felicis, Simpronii, Laurentii, Ypoliti, Felicitatis. A. T., In Africa Felicis et Felicitatis. In Sebastia Cappadocie [In Sebastia Cappadocie abest. a T.] passio S. [g 3Kb] Blasii episcopi et martyris. Lugduno depositio Lupicini  episcopi et confessoris. L., Monte Castriloco translatio S. [a 2Kb] Waldetrudis. Et in Africa natale Felicis et Felicitatis, et S. Blasii episcopi et martyris.

4.---II NONAS. uacat Beda.

D., In ciuitate Aegypti Tmuium B. [b 2Kb] Philee, eiusdem urbis episcopi, et Philoromi Tribuni, et innumerabilium  martyrum. u. C., Natale Gemini, Gelasii, Mannie, Donati, Aquiline. A. T. L., Natale [c 1Kb] Gemini, Gelasi et Magni.

A., fortassis ex Floro, Ipso die depositio S. Waldetrudis; que in magno honore posita mundum dereliquit, cum sacrum uelamen ex manibus B. Autberti  pontificis suscepit, sponsumque suum celestem sepissime uidere promeruit. Ipso die passio S. [d 1Kb] Liphardi martyris, Cantorbeie archiepiscopi.

5.---NONIS. S. [e 1Kb] Agathe uirginis in Sicilia, sub Quintiano consule tempore Diocletiani; que post  alapas et carcerem, post equuleum et tortiones, post mamillarum abscissionem, sed a Domino sanationem, post uolutationem in testulis et carbonibus, tandem in carcere consummata est.

L., In Gandauo depositio S. [f 2Kb] Bertulfi confessoris.

 6.---uIII IDUS. uacat Beda.

Florus in A. T. L., sed ordine ob S. uedastum in A. mutato. Elnone monasterio depositio S. [a 2Kb] Amandi episcopi: qui multorum miraculorum uirtutibus pollens, inter alia fertur, quod reum cui ante mortem a seuo iudice uitam non potuit impetrare, post mortem a pio iudice Christo uitam impetrauit et salutem. Eodem die Atrebata ciuitate depositio S. [b 1Kb] uedasti  episc. et confessoris: hic dum plurimorum miraculorum signis rutilaret, diuersis diuersas impertiens sanitates, gentem Francorum barbaricam ad fidem paulatim conuertit catholicam.

D., Cesarea Cappadocie S. [c 1Kb] Dorothee uirginis et Theophili scholastici. u. C. A. T., Rome uia Appia passio [d 1Kb] Soteris uirginis. Et S. [e 1Kb] Dorothee uirginis.

 7.---uII IDUS. Britanniis in Augusta natale [a 1Kb] Augusti episcopi et martyris.

Addunt u. et C., interposito commate, Et martyris Anatolii. A. T. L., Et sanctorum Statiani et Saturnini.

 8.---uI IDUS. uacat Beda.

D., [b 1Kb] Dionysii, Aemiliani, et Sebastiani. Alexandria S. [c 1Kb] Coynte martyris. u. C., Natale S. [d 1Kb] Inuentii [C., uenantii] episcopi et confessoris. u. C. A. T. L., Rome depositio S. Pauli episcopi. Lucii. C., Et alibi, Luci et depositio Thome. A. T. L.,  Et Iulii pape. In Armenia SS. Dionysii et Sebastiani.

9.---u IDUS. uacat Bed

D., Alexandrie S. [e 1Kb] Apollonie uirginis. u. C., Natale Alexandrie [C., Alexandri] et aliorum triginta octo.  u., Depositio [f 1Kb] Thome. A. T. L., Sueno apud Cyprum natale Alexandri, Ammonis et Didymi. L., In Fontanelle monasterio depositio S. [g 1Kb] Ansberti archiepiscopi Rothomagensis. C., Eodem die edificatio B. [h 1Kb] Benedicti abbatis, et S. [i 1Kb] Sene uirginis.

10.---Iu IDUS. Rome SS. [i 1Kb] Zotici, Irenei, Hyacinthi et Amantii.

 Addit C., Et aliorum nonaginta. A. T. L., Eodem die in Campania natale S. [a 1Kb] Syluani episcopi et confessoris. u. C. A. T. L., Et S. [b 1Kb] Scholastice uirginis. A. T., Ipso die in Bethleem Iude, sub Herode rege, passio SS. [c 1Kb] Andree et Apori. A. L. Et S. [d 1Kb] Sotoris. L., Et eleuatio S. [e 1Kb] Gertrudis uirginis.

11.---III IDUS. Rome [f 1Kb] Calloceri et Parthenii. Eodem die Lugduno [g 1Kb] Desiderii episcopi.

A. T. L., In Campania natale Basiliani et Amantii.

12.---II IDUS. uacat Beda.

D., Barcinona [h 1Kb] Eulalie uirginis et martyris. Alexandrie Modesti et Ammonii. u. C., in Africa passio Damiani militis. Carthagine Modesti, Iuliani.  A. T. L., In Africa passio S. Damiani martyris. In Italia depositio Simplicii episcopi. In insula Ratensi natale S. Basilii monachi. T., In ciuitate Carthagine natalis SS. [i 1Kb] Saturnini presbyteri, Datiui et Felicis.

13.---IDIBUS. uacat Beda.

D., Agabi prophete in Nouo Testamento apud Antiochiam. S. [i 1Kb] Polyocti martyris Melitena Armenie. u. C., In Nicomedia passio S. [k 1Kb] Iuliani. Et alibi S. Dicentii. Et depositio [l 1Kb] Stephani episcopi. A. T. L., In Nicomedia passio S. Iuliani martyris. In Alexandria natale SS. Tulliani [L. Tullii] et Ammonii. Lugduno depositio B. Stephani episcopi.

14.---XuI KAL. MARTII. Natale S. ualentini  [a 2Kb] presbyteri Rome: qui post multa sanitatum et doctrine insignia fustibus cesus, et sic decollatus est sub Claudio Cesare. Eodem die natale S. ualentini Interamnensis [b 1Kb] episcopi: qui tentus a paganis ac uirgis cesus, et post diuturnam cedem custodie mancipatus, cum superari non posset, medie noctis silentio eiectus de carcere decollatus est, iussu furiosi Placidii urbis prefecti. Huc usque A. Tunc Proculus, Efybus [D. T. L., Esibus] et Apollonius discipuli eius, transferentes corpus ad suam ecclesiam Interamnanam urbem, noctu sepelierunt: ubi cum quotidianis uigiliis incubarent, tenti a gentilibus, custodie sunt traditi Consulari Leontio. Quos ille iussit medio noctis suis tribunalibus presentari: et cum a fide reuocari nec blandimentis nec minis  possent, iussit capite cedi: qui non longe sunt a corpore S. ualentini sepulti.

A. T. L., Eodem die natale SS. [c 1Kb] uitalis, Felicule et Zenonis. L., In Alexandria [d 1Kb] Bassiani, Orionis, Agathonis, qui igne combusti sunt.

15.---Xu KAL. uacat Beda.

Florus in A. T. L., Bituricas depositio S. [e 1Kb] Austregisili episcopi et confessoris: qui in Dei rebus magnificus atque insignis fuit.

D., Rome S. [f 1Kb] Cratonis martyris. Apud Sebastiam passio S. [g 1Kb] Blauii episcopi. u. C., Interamne natale S. [h 1Kb] Agape uirginis, Saturnini, Castulii, Magni. u., In Antiochia Ioseph Diaconi et Romani, Lucii, Rogati. C. Lucium Interamnensibus iungit. A. T., addunt S. Agape socios martyres XXX. T., Et depositio S. Saluini episcopi et confessoris. Ipso die passio S. [i 1Kb] Desiderii episcopi et martyris. Eodem  die in Antiochia natalis SS. Iosippi et Rufini. L., Ipso die SS. [a 1Kb] Ioannis, Magni et Iosephi diaconi.

A. Ipso die Taruenne ciuitatis depositio B. [b 2Kb] Siluini eiusdem ciuitatis episcopi. Hic dum in corpore uixit multis miraculorum effulsit signis: et, ut liber uite eius elucidat, magne abstinentie fuit; uolens talenta sibi commissa cum usuris sine fraude suo reddere Creatori. Postea de Aegypto ad terram promissionis uocatus, cum Deo uiuit, possidens gaudia perpetue felicitatis. Que Flori stylum sapiunt.

16.---XIu KAL. S. [c 1Kb] Onesimi apostoli. Et in Cumis natale S. [d 1Kb] Iuliane uirginis: que tempore Maximiani imperatoris primo a suo patre Africano cesa et grauiter cruciata a prefecto Eolesio [L., Eleusio,  Rab., Eulesio], quem sponsum habuerat, nuda uirgis cesa et a capillis suspensa, et plumbo soluto a capite perfusa , et rursum in carcere recepta, ubi palam cum diabolo conflixit, et rursum  euocata, rotarum tormenta, flammas ignium, ollam feruentem superauit, ac decollatione capitis martyrium consummauit. Que passa est quidem in Nicomedia; sed post paucum tempus Deo disponente in Campaniam translata.

u. C., Alibi [e 1Kb] Maxime Iunelle, et quinquaginta quatuor. L., Et depositio [f 1Kb] Tetrardi episcopi.

17.---XIII KAL. In Babylonia natale [g 1Kb] Polocronii episcopi eiusdem ciuitatis: qui presente Decio persecutore os lapidibus cesus, manibus extensis oculos ad celum eleuans, emisit spiritum. Scriptum in Passione [T. add. eius]. S. Laurentii.

 L., Ipso die SS. [h 1Kb] Donatii Secundiani, Casti, et Marcelli. u. C., Eodem die S. [i 1Kb] Faustini martyris et aliorum quadraginta quatuor, quorum nomina Deus scit.

18.---XII KAL. uacat Beda.

 D., Hierosolymis [a 1Kb] Simeonis episcopi et martyris. u., In [b 1Kb] Africa SS. Rutuli [u., Retuli], Siluani, Classici [C., Castici], Secundini, Fructuli. A. T., In Africa Rutuli, Damasi, Siluani, Casici. Et depositio [c 1Kb] S. Martialis episcopi. L., In Africa natale SS. Rutuli, Damasi. Ipso die Saluini et Paulini.

19.---XI KAL. uacat Beda.

D., Rome [d 1Kb] Gabinii presbyteri et martyris. u., In Africa Publii, Iuliani, Marcelli, Lampasii, Maiuli. Iidem preter Lampasium sunt in A. T. L., sed ultimo loco refertur Marcellus: qui in L. Marcellinus. C., In Africa Marubii, Publii, Iuliani, Marcelli, Tullii, Iamnasii, Iuli, uictoris, Corone.

 20.---X KAL. uacat Beda.

D., Apud [e 2Kb] Tyrum martyrum quorum numerum Dei scientia sola colligit. u. C., Apud Cyprum natale Potamine. Rome uia Appia depositio [f 1Kb] Gagi episcopi. A. T. L., Rome uia Appia in cemeterio Calixti depositio Gagii episcopi. Apud Cyprum natale sanctorum Potamie et Didymi. A. T., Et alibi uictoris martyris. T., primo loco, In ciuitate Tornaco depositio S. [g 1Kb] Eleutherii, eiusdem urbis episcopi et confessoris.

21.---IX KAL. uacat Beda.

D., Sicilia martyrum [h 1Kb] septuaginta nouem qui sub Diocletiano passi sunt. u. C., In [i 1Kb] Africa natale SS.  ueroli, Secundini, Seruuli, Siricii, Felicis. C., Saturnini. A. T. L., In Africa natale SS. Secundi, Seruuli, Iuliani, Saturnini, Felicis et aliorum septemdecim. Primus deest in L.

A., primo loco. Nobiliaco monasterio dedicatio ecclesie S. [a 1Kb] uedasti episcopi et confessoris: que per reuelationem angelicam B. Auberto episcopo manifestata est.

22.---uIII KAL. Apud [b 1Kb] Antiochiam Cathedra S. Petri.

 Addit u. et C., Et S. Thecle. A. T., Nicomedia natale S. [c 1Kb] Thecle uirginis, discipule S. Pauli apostoli. Rome uia Tiburtina ad S. Laurentium natale S. [d 1Kb] Concordie. In Sirmio natale S. [e 1Kb] Serene, que tempore Maximini plexione capitis suscepit martyrium. Eadem habentur in L., sed abest Concordia.

23.---uII KAL. uacat Beda.

 D., Apud Sirmium [f 1Kb] Sinerii monachi, et sexaginta duorum martyrum. u. C., In Asia [g 1Kb] Polycarpi episcopi cum aliis duodecim et S. Herotis [u., Eloritis]. A. T. L., Natiuitas S. [h 1Kb] Ioannis euangeliste. A. T., Smyrne natale sanctorum de antiquis Heroti et Garphori. T. interponit: Eodem die natalis S. [i 1Kb] Polycarpi presbyteri et confessoris. L., Et in [i 1Kb] Pannoniis SS. Antigoni, Rutuli, Libii, Ominandri et Zenonis.

24.---uI KAL. [k 1Kb] Inuentio capitis Ioannis precursoris,  et natale S. Matthie apostoli.

Addit Florus in A. T. L., Qui ex discipulis septuaginta sorte electus pro Iuda Scarioth duodecimus inter apostolos subrogatus est.

Similia habet u. et subiungit: solus sine cognomento, cui datur Euangelii predicatio in Iudea. A. T., In Nicomedia natalis Luciani presbyteri. L., Et  Rome S. Primitiui. u., Primitiue. C., Rome natale S. Primitiue.

25.---u KAL. uacat Beda.

D., Apud Aegyptum [a 2Kb] uictorini, uictoris, Nicephori et aliorum martyrum. u. C., In Africa Donati, Iusti, Herenei, Ingenui [C., Ingenue], et aliorum quadraginta quinque. A. T. L., In Africa natalis SS. Donati et Iusti. In Pamphilia natalis Nestoris et [b 1Kb] Caste. Et depositio S. Eugenie. Abest hec a L., et pro Casta Castus legitur.

 26.---Iu KAL. uacat Beda.

D., Pergen Pamphilie B. [c 1Kb] Nestoris episcopi. u. C., natale SS. [d 1Kb] Alexandri, Nestoris. u., Fortunati. u. C., Et aliorum uiginti sex. A. T. L., In Alexandria natalis SS. Felicis et Alexandri, Nestoris. Ultimus abest a L.

27.---III KAL. uacat Beda.

D., Apud Alexandriam [e 1Kb] Iuliane martyris. u. C., [f 1Kb] Alexandri, Abundantii, Ianuarii, Dionysii et aliorum uiginti quatuor. A. T. L., Rome uia Aurelia natalis  S. [a 1Kb] Felicis episcopi et martyris. Smyrna Asie natalis SS. Seruiliani, Daciani et Leandri. T., Et translatio S. [b 1Kb] Ragnulfi martyris.

28.---II KAL. uacat Beda.

D., Alexandria [c 1Kb] Metrani martyris et aliorum. u.  C., natalis SS. Celeris, Pupilli, Serapionis, Iusti. u., Candidi. C., Claudiani. A., In Alexandria natalis SS. Dionysii, Claudiani, et Theophili. T. L., In Alexandria natalis SS. Serapionis, Celeris, Claudii. Addit T., uictorini, Saturnini, Alexandri et uictoris.



[MARTIUS.]


1.---KALENDIS. uacat Beda.

D., [a 1Kb] Sanctorum ducentorum sexaginta, qui temporibus Claudii passi sunt. u. C., Natale SS. [b 1Kb] Leonis, Donati, Habundantii, Nicefori et aliorum nouem. A. T. L., In Africa passio S. Leonis et Donati. Et in Andegauis ciuitate depositio S. [c 1Kb] Albini episcopi, cuius uitam Fortunatus presbyter conscripsit comptam miraculis. Abest hoc ultimum a L., et primo loco ponitur: Depositio [d 1Kb] Moysi hominis Dei.

 2.---uI NONAS. uacat Beda.

 D. Rome [e 1Kb] Iouiniani et Basilei et plurimorum martyrum. u. C., In Cesarea Cappadocie Luce episcopi, Primitiui. Rome Pauli, Ianuarii. u., Marini. C., Antigoni, Ianuarii. A. T. L., In Cesarea Cappadocie natalis Luce [A., Lucii] episcopi, Ianuarii et Primitiui. T., eodem die, in portu Romano, in cemeterio Pauli, natalis Secundole et Ianuarie uirginum.

3.---u NONAS. uacat Beda.

 D., SS. [a 1Kb] Emytherii et Celedonii et Calagurri martyrum. u. C. A. T. L., Felicis, Iusti, Fortunati. u., Marcie, Antigoni, Ianuarii. T. preponit locum agonis: In Africa natale SS., etc.

4.---Iu NONAS. uacat Beda.

 D., [b 1Kb] Lucii pape et martyris et aliorum [c 1Kb] octingentorum martyrum. u. C., Natalis martyrum octoginta decem [C., DCCCX]. Rome depositio Iulii [C., Iuliani] episcopi, et aliorum uiginti septem. A. T. L., Rome depositio Iulii episcopi, Sisinnii et Gagi. Et uia Appia natale sanctorum martyrum octingentorum. L. tamen hos coniungit prioribus et pariter omnes in cemeterio uia Appia collocat. A. T., Nicomedie passio S. [d 1Kb] Adriani cum aliis uiginti tribus et Natalie uxoris eius.

5.---III NON. uacat Beda.

D., Antiochia S. [e 1Kb] Phoce martyris, et S. [f 1Kb] Eusebii Palatini, et aliorum octo martyrum. u. C., In Africa Adriani. In Antiochia passio S. Foce. C., Et aliorum  XII. A. T. L., Natale SS. Adriani, Rustici, uictoris, et Eusebii. L. premittit locum: In Antiochia. A. deest uictor. A. T., Antiochie passio S. Foce [g 1Kb] uirginis. T., Eodem die, in Gallia ciuitate Suessionensi, depositio S. [h 1Kb] Drautionis episcopi.

6.---II NON. uacat Beda.

 D. A. T. L., Nicomedia uictoris et uictorini. Addit D.: qui in carcere mortui sunt. A. T., Et depositio S. Claudiani. T., Et [i 1Kb] Diodori et Mercurii. L. Claudianum et Mercurium iungit duobus primis. u. C. plenius et distinctius de his: In Nicomedia uicturis, uicturini, qui per triennium in persecutione apud Apamiam ciuitatem Bithinie exhibiti cum Claudiano et Bassa uxore eius, qui ex laicis tenti atque tormentis multis afflicti et retrusi in carcerem ibidem uite sue cursum impleuerunt. Quid si forte hec sint Bede in aliis Mss. temere omissa? Sic uidetur Ado reperisse et transcripsisse Notkerus.

7.---NONIS. Apud Carthaginem [i 1Kb] Perpetue et Felicitatis,  que bestiis sunt deputate sub Seuero principe, et cum Felicitas parturiret in carcere, omnium militum qui simul patiebantur precibus impetratum est, ut octauo mense pareret. Iam uero Perpetue inter alia concessum est, ut eius mens quodammodo  auerteretur a corpore, in quo uacce impetum pertulit, ita ut adhuc futurum exspectaret, quod in se iam gestum esse nesciret.

L., et S. Cassiani episcopi.

8.---uIII IDUS. uacat Beda.

D., Carthagine [a 1Kb] Pontiani diaconi et beati [b 1Kb] Cypriani martyris. u. C., Nicomedia Quintilli episcopi. In Africa Rogati, Felicis, Felicitatis. A. T. L., In Africa natalis sanctorum Rogati, Felicis, Urbani et Cyrilli episcopi. T. L., In Nicomedia Quintilli episcopi et Capitulini.

9.---uII ID. In Sebaste in Armenia minore, [c 1Kb] quadraginta militum, tempore Licinii regis, sub preside Agricolao, qui post uincula et carceres creberrimos,  post cesas lapidibus facies, missi sunt in stagnum; ubi gelu constricta corpora eorum noctu disrumpebantur, et mane crurifragio martyrium consummarunt. Deinde corpora eorum combusta et in flumen proiecta, sed dispensatione diuina reliquie  eorum sunt integre reperte, et digno honore condite. Erant autem nobiliores inter eos Quirion et Candidus.

10.---uI IDUS. uacat Beda.

D., Apamia Alexandri et [d 1Kb] Gaii de Eumenia. Perside quadraginta duorum martyrum. u. C., In Nicea Gorgonii [u., Golgoni], Palatini, Firmi. u. C. A. T. L., In Antiochia Agape uirginis. T. L., Et Mariane. A. T., In [e 1Kb] Antiochia natalis SS. Firmiani et Palatini. T. L., Et in Alexandria natalis SS. [f 1Kb] Candidi et ualerii.

11.---u IDUS. uacat Beda.

D., [g 1Kb] Sebasten Armenie minoris quadraginta martyrum  sub Licinio. u. C., Carthagine Eraclii, Zosimi. In [a 1Kb] Alexandria Gagi, Candidi. C., Et alii Xu. A. T. L., In Nicomedia SS. [b 1Kb] Gorgonii, Eraclii, Alexandri; sed deest in L. locus agonis. T., In Carthagine Zosimi. In Alexandria natale SS. Candidi, Marciani, Quirilli. L., In Carthagine Zosimi, Candidi, Martiani, Quirilli. A., In pago Atrebati depositio S. [c 2Kb] uindiciani.

12.---Iu ID. Depositio S. [d 1Kb] Gregorii pape beate memorie.

Florus, in A. T. L.: Et in Nicomedia passio [e 1Kb] Pioni presbyteri, qui passus est sub Proconsule  Asie Iulio Proclo et Quintiliano, qui post carceres et corporis dilacerationem confixus ligno, cum Metrodoro presbytero igni traditus est.

u. C., Nicomedie Egdoni [C., Agdoni] presbyteri et aliorum septem suffocatorum diebus singulis. C., ut aliis uidentibus timor incuteretur. Rome depositio [f 1Kb] Innocentii episcopi, qui etiam nominatur in A. T. L.

13.---III ID. In Nicomedia natalis Macedonii presbyteri, Et Patricie uxoris eius, et filie Modeste.

A. T. L., et S. [g 1Kb] Eufrasie uirginis.

 14.---II ID. uacat Beda.

D., Rome martyrum quadraginta septem militum a B. Petro apostolo [a 1Kb] baptizatorum. u. C., In Nicomedia Felicissimi, Datiui, Frontine [B., Frontiane] Pionis. Sed postremos duos C. connectit Modeste die precedenti. A. T., In Alexandria passio S. Petri martyris. A., [b 1Kb] Eufrosii et Frunimii. Et S. [c 1Kb] Leonis  pape. T., In Thessalonica natalis SS. Alexandri et Eufrosii, et S. Frunimii. L., In Alexandria SS. Alexandri et Eufrasii. B., quod hucusque habemus acephalum: In Africa Alexandri, Petri. Antiochia [d 1Kb] Nimedie Pionis.

15.---IDIBUS. uacat Beda.

D., Thessalonica [e 1Kb] Matrone ancille et martyris. B. C., In Cappadocia S. [f 1Kb] Longini. B. C. u., In Nicomedia Luci episcopi. u. C., Carthagine S. Iacobi fratris Domini. B., Carthagine Pauli, Saluatoris, Alexandri, Theophili, Octaui, Theodoli. A. T. L., Ierosolyma natale SS. [g 1Kb] Iacobi apostoli et [h 1Kb] Luce euangeliste. In Nicomedia natalis S. Luci episcopi et martyris. In A. recentiori manu correctum erat: Luciani. C., Et uigilia S. [i 1Kb] Cyriaci.

16.---XuII KAL. APR. Rome natalis S. Cyriaci, qui post longam carceris macerationem, quam sub Maximiano pertulit, cum Sisinnio diacono suo et  Smaragdo et Largo, post multa facta miracula, in quibus filiam Diocletiani Artemiam ipsius rogatu a demonio curauit et baptizauit , filiam quoque Saporis regis Persarum Iobiam, missus illuc a Diocletiano pro hoc, eque a demonio liberauit ac baptizauit, cum ipso rege et aliis quadringentis triginta   rediens Romam post mortem Diocletiani, tentus est inter alios Christianos a filio eius Maximiano, et in custodiam missus, eo quod sororem suam Christianam fecisset. Deinde precepit ut die processionis sue nudus, catenis obligatus, ante rhedam eius traheretur; et post hec eductus est e carcere, cum sociis Largo et Smaragdo et Crescentiano, per Carpasium uicarium, et pice eliquata caput eius perfusum est. Denuo de carcere in catasta extentus, attractus neruis, et fustibus cesus, post hoc iubente Maximiano capite truncatus est, cum Largo et Smaragdo et aliis uiginti. Scriptum in gestis Marcelli pape. Ipso tempore Maximianus interfecit sororem suam Arthemiam.

 B., In Nicomedia Castoris, Dionysii, Nonni, Sereni, Quiriace.

17.---XuI KAL. In Scotia S. [a 1Kb] Patricii confessoris. Eodem die obitus S. Gertrudis uirginis.

In Rabano deest [b 1Kb] Gertrudis. In B. ponitur in Niuiala. Deinde Rome [c 1Kb] Alexandri episcopi et Theodoli diaconi. B., Ierosolyme [d 2Kb] Quiriaci episcopi.

18.---Xu KAL. uacat Beda.

 D., S. [e 2Kb] Alexandri episcopi, qui cum Narcisso Ierosolymitane  Ecclesie gubernaculum suscepit. u. B. T., In Alexandria Collegi [f 1Kb] diaconi. u. B., Rogati, Saturi. Rome [g 1Kb] Pigmenii presbyteri. A. T. L., In Campania natalis SS. Rogati, uictoris. A. T. et S., Luciani. T. L., Et Mauri. L., Et Saturnini. B., In Nicomedia Apurilis, Seruuli. In Campania Quinti, Luciani, uictoris et Mauri. In Mauritania Currenti et [h 1Kb] Timothei.

19.---XIu KAL. uacat Beda.

 D., Pararense ciuitate S. [i 1Kb] Ioannis magne sanctitatis  uiri. B. u. L., In Cesarea Cappadocie S. Theodori presbyteri. B., In Africa Lucille, Basii, Apollonii, Ammonii. A. T., In Africa depositio S. [a 1Kb] Leonis episcopi et confessoris. Et S. Quinti. Eodem die natalis Theodori episcopi. Et S. [b 1Kb] Landualdi archipresbyteri et confessoris.

20.---XIII KAL. S. [c 1Kb] Gutberti episcopi.

Perperam A. et T., In Africa. u. B., In Antiochia S. [d 1Kb] Ioseph. u. B., In Syria Pauli. B., Cyrilli, Exuperii. D., [e 1Kb] Archippi commilitonis Pauli apostoli. A. T., Et depositio [f 1Kb] Wulfranni episcopi et S. ualentini. T., Rome uia Appia natalis [g 1Kb] Fabiani episcopi et martyris.

 21.---XII KAL. S. [h 1Kb] Benedicti abbatis.

Addit in L. forte Florus: Qui maximis elucens uirtutibus regulam monachorum et ordinem descripsit. Huius uitam beatus papa Gregorius claro stylo dilucidauit.

A. T. L. B., In Alexandria natalis SS. [i 1Kb] Serapionis monachi [B. add., Polycarpi] et Amatoris. D., Et Serapionis Anachorete.

22.---XI KAL. uacat Beda.

Florus, in A. T. L., Ciuitate Narbona natale S. [i 1Kb] Pauli episcopi, quem ita labor domesticus et tribulatio  exercuit, ut eum uerum Domini famulum approbaret.

D. Narbone S. Pauli episcopi discipuli apostolorum. u. B., In Narbona ciuitate S. Pauli confessoris. u., In Africa Saturnini.

23.---X KAL. uacat Beda.

Florus in A. T. L., In Antiocha [a 1Kb] Theoderici presbyteri, qui tempore Iuliani imperatoris gladio  percussus occubuit.

D., In Africa martyrum [b 1Kb] uictoriani, Frumentii et duorum germanorum. u. B., In Africa Fidelis. In Antiochia Theodori presbyteri. u., Iuliani. B., In Prouincia Carmille, Pauli, Cesaree, Iuliani. L., Et SS. Pauli et Iuliani.

24.---IX KAL. uacat Beda.

D. Rome Pigmenii presbyteri [c 1Kb] et martyris. B., In Syria Seleuci. In Africa, Agapiti, Romuli. u.,  Rogati. A. T. L., In Syria natalis SS. Seleuci, Agapiti et S. Romuli. T. L. B., Et in Mauritania, ueruli, Felicis et Saturnini. B., Et aliorum XuI. Ibidem, ante alios tres, Secunduli.

25.---uIII KAL. Annuntiatio dominica. Natale Dule ancille militis, que pro castitate occisa est. Et Rome Cyrini, qui interfectus est a Claudio et in Tiberim iactatus, in insula Lycaonia inuentus, et  in cemeterio Pontiani [d 1Kb] conditus est. Scriptum in Passione S. ualentini [Al., Laurentii].

u., primo loco, In Hierosolyma D. N. iehsu Christus crucifixus est: ultimo loco, Et quadraginta martyrum et S. Theodole. A., secundo loco, Et crucifixio Christi: ultimo, Et depositio confessoris Christi et episcopi [e 1Kb] Monas. T., Apud Nazareth ciuitatem Galilee, ut fides fidelium adorat, ueneratur et predicat, uirginem Dominum parituram angelus Gabriel  uenerando salutat. Eodem die crucifixo D. N. Iesu Christi secundum carnem. Et uictoria Michelis archangeli. B., In Nicea uictorini, Alexandri, Eufrate, Cassule, Nicostrati, Lucille et quadringentorum martyrum. Alibi S. Theodole.

26.---uII KAL. In Sirmio [a 1Kb] Montani presbyteri, Maxime uxoris eius et aliorum quadraginta.

Florus in A. T. L., Eodem die Rome S. [b 1Kb] Castuli martyris, qui tempore Diocletiani cum fuisset arctatus, et tertio appensus, tertioque auditus, in  confessione Domini perseuerans, missus est in foueam, et dimissa super eum massa arenaria, talique martyrio migrauit ad Christum. Scriptum in Gestis S. Sebastiani.

B., In Antiochia [c 1Kb] Timothei, Diogenis. In Africa uictoris, Saturnini, Saluatoris, et aliorum XII.

 27.---uI KAL. uacat Beda.

D., Apud Aegyptum [d 1Kb] Ioannis eremite. u., Natale S. [e 1Kb] Marciani. In Africa Romuli, Donati. Et Resurrectio D. N. Iesu Christi. A. T., Resurrectio Domini. A. T. L., in Nicomedia natale SS. [f 1Kb] Pastoris et uictorini. A. T., In Africa natalis Romuli. B., In Africa Romuli, Maroli, Successi. In Pannonia passio S. [g 1Kb] Alexandri mart.

28.---u. KAL. uacat Beda.

D., Cesarea Palestine [h 1Kb] martyrum Prisci, Malchi, et Alexandri. u., In Cesarea Rogati, Alexandri,  Dorothei. L. omittit Dorotheum. A. et T., Alexandrum, quo etiam omisso B. habet Audactam. Addit T. et alii decem. B., In Tarso Cicilie Castori. B. T. L., In ciuitate Cabulon depositio [i 1Kb] Guntranni regis.

29.---Iu KAL. uacat Beda

 D., Apud Africam confessorum [a 1Kb] Armogasti, Archinimi et Satyri. u. B., Nicomedie [b 1Kb] Pastoris, uictorini et Saturnini. B., Et aliorum trium. A. T., in Nicomedia natale SS. Pastoris et uictoris. Et  depositio S. Saturnini. A., Et ordinatio [c 1Kb] S. Gregorii pape. B. T. L., In Antiochia natale S. Theodori presbyteri et Iuliani. L., Et in Nicomedia S. uictoris.

30.---III KAL. uocat Beda.

D., Rome [d 1Kb] Quirini tribuni. u., In Thessalonica ciuitate Domnini et Palatini. B. interponit Philophili.  B., Et alibi uictoris, Marcellini, Saturnini, et Eulalie uirginis. A. T., Natale S. Eulalie uirginis et Palatini. A. T. L., In [e 1Kb] Siluanectis depositio. S. [f 1Kb] Reguli episcopi et confessoris.

 31.---II KAL. uacat Beda.

D., Rome S. [g 1Kb] Balbine uirginis. u. B., In Africa Anesii, Felicis, Diodoli, Cornelie, ualerie. A. T., In Antiochia natale S. Romani monachi. A. T. L., Et S. Cornelie uirg. T. L., In Africa natale SS. Felicis, Anesii [L., Onesi], Diodoli.



[APRILIS.]


1.---KALENDIS. In Thessalonica natale [a 1Kb] Agapes et Chionie, sub Diocletiano: que primo in carcere macerate, postea in ignem misse sunt; sed intacte a flammis post orationem ad Deum fusam animas reddiderunt.

u., Natale Paterni, Quintiani, uicturis. B., In Aegypto passio SS. uictoris et Stephani. In Armenia natale SS. Partini, Quintiani, Secundi.

2.---Iu NONAS. uacat Beda.

 Florus in A. T. L., Lugduno natale S. [b 1Kb] Niceti episcopi et confessoris: qui uir totius sanctitatis, conuersationis castissime, caritatis eximie uita perfunctus est.

D., Cesarea Cappadocie [c 1Kb] Theodosie uirginis. u., In Africa Amsani, uicturis et aliorum decem. Et Marcelli. B., In Africa natale SS. Amphiani, uictoris et aliorum XIu. Et alibi Marcellini, Quiriaci  cum aliis sex. Lugduno Gallie depositio S. Niceti episcopi. T., Eodem die Luxouio depositio Eusebii abbatis. A., Eodem die natalis S. [d 1Kb] Marie Aegyptiace.

3.---III NONAS. uacat Beda.

Florus in A. T. L., Rome S. [e 1Kb] Sixti pape et martyris qui [f 1Kb] [dum cathedre B. Petri Rome decem annis presideret, constituit ut intra actionem sacerdos incipiens populo hymnum decantaret, uidelicet: Sanctus, sanctus, sanctus Dominus Deus Sabaoth, etc.] martyrioque coronatur tempore ueri et Anniculi.

 D., Thessalonice uirginum [g 1Kb] Agapes et Chionie. u. B., In Cesarea Palestine [h 1Kb] Theodosie uirginis: in Nicomedia Donati. T. A. L., In Cesarea Palestine natale S. Theodosie uirginis. Et in Sicilia natale SS. Euagrii et Benigni. B. C., In [i 1Kb] Cilicia [C, Sicilia] natale SS. Thome, Euagri. B., Benigne, Rufi, Patricii. Et passio S. [i 1Kb] Ampriani martyris.

 4.---II NONAS. Mediolano depositio S. [a 1Kb] Ambrosii confessoris.

Addit Florus in A., T., L., Qui ingentibus doctrinis coruscauit et uirtutibus.

B. In Thessalonica nat. SS. [b 1Kb] Agathonis diaconi, Theodoli. Alibi, Pauli, Matutini, Orbani.

5.---NONIS. In Thessalonica natale [c 1Kb] Irenes: que post tolerantiam carceris et interrogationes sagitta percussa est a Sisinnio comite: sub quo et sorores eius Agape et Chionia martyrizauerunt.

u., In [d 1Kb] Sicilia Taraci. C., In Nicomedia natalis Claudiani, Taraci. B., In Nicomedia natalis SS. [e 1Kb] Martiani, Nicandri, Apollonii. In Alexandria natale SS.  Didymi presbyteri, Quirici, Pancrati, Successi.

6.---uIII IDUS. uacat Beda.

 Florus in A. T., In Sirmiensium ciuitate passio S. [f 1Kb] Irenei episcopi: qui gladio est percussus tempore Diocletiani imperatoris.

D. [g 1Kb] Xysti pape et martyris, temporibus Hadriani passi. u., Nicomedie, [h 1Kb] Firmi, Irenei episcopi. Et alibi natalis S. Marine. A. T. L., Libya superiori natale SS. [i 1Kb] Theodori episcopi, Erenei diaconi, et Serapionis.

T. L. B., In Africa natale S. [i 1Kb] Epiphanii episcopi, Donati, Rufini [Rufini addit. in B.], Modesti et aliorum undecim [B. om. undecim]. C., In Africa natale Epiphanie, Rufini. B., In Nicomedia Firmi, Benerei episcopi. In Sirmia Rufine, Moderate, Romane, Secundi cum aliis septem. In Macedonia [k 1Kb] Timothei, Diogenis.

 7.---uII IDUS. uacat Beda.

Florus in A. T., In Chalcedonia passio S. [l 1Kb] Eufemie  et Eucapie: que multa tormenta pro Christi nomine tolerantes, requieuerunt in Christo.

D. [a 1Kb] Hegesippi, qui uicinus apostolorum exstitit. u. C. B. L. T., In Antiochia Syrie [b 1Kb] Timothei, Diogenis, Macarie. Deest postrema in L. et T.; in B. additur Maxime. Et alibi [c 1Kb] Eleusi presbyteri. Libye superioris, Coprice et uictori. In Alexandria nat. S. Peleusii presbyteri.

8.---uI IDUS. uacat Beda.

D., Turonis [d 1Kb] Perpetui episcopi. C., In Africa Timoris et Macari. u., In Africa Macarii, Conexi,  Maxime, Concessi. B., In Africa Timoris, Macarii, Conexi, Maxime. Et alibi: Concessi, Ammonii et Successi. L., In Africa SS. Macarii, Conexi et Maximi. A. T. L., Et depositio S. Saluatoris et S. [e 1Kb] Marie Aegyptiace. A. T., In Africa natale S. Macarii et S. Frontini monachi.

 9.---u IDUS. In Sirmio natale septem uirginum, que in unum meruerunt coronari.

A. T. L. B., Et natale S. Demetrii, diaconi. B. Hilarii, Concessi. Et alibi, Fortunati, Donati. A., Et depositio S. [f 1Kb] Hugonis Rothomagensis episcopi. T., Eodem die natale S. Marie Aegyptiace. L., Et translatio S. [g 1Kb] Waldetrudis.

10.---Iu IDUS. Ezechiel prophete.

B., In Alexandria [h 1Kb] Apollonii presbyteri, Saturnini, Concessi. In Thracia natale [i 1Kb] Gaiani. A. T.,  Natale S. Saturnini. A. T. L., In Africa natale SS. Successi et Marcelli. [Deest. locus in L.]

11.---III IDUS. Rome, [i 1Kb] Leonis pape et confessoris.

B. In [k 1Kb] Salmona Dalmatie Domnionis episcopi, et  militum octo: et [a 1Kb] Dalmati. In Africa Fortunati et aliorum ducentorum quadraginta. A. T., Et Domnini episcopi. Et S. Dalmatii. u., [b 1Kb] Donati et aliorum ducentorum quadraginta et unius. A., Eodem die Nouiomo depositio S. [c 1Kb] Godeberte eximie uirginis, que in pago Ambianensi nobili prosapia orta exstitit. T., Eodem die Lugduno depositio [d 1Kb] Fiagri et Patricii.

12.---II IDUS. Rome depositio [e 1Kb] Iulii [B., Iuliani] episcopi et confessoris: qui sub Constantio Ariano, filio Constantini, decem mensibus tribulationes et exsilia perpessus, post eius mortem cum magna gloria ad suam sedem reuersus est.

 Addit u. [f 1Kb] Positus ad S. Mariam in Transtiberim. C., In Capua Cypriane. B., In Capua natale SS. Cypriani, Nouelle, Siluani. In Cepingo ciuitate depositio B. [g 1Kb] Constantini episcopi. Et alibi Euphemie, Macarii et aliorum nouem.

13.---IDIBUS. uacat Beda.

D., Pergamum Asie [h 1Kb] Carpi presbyteri et Papyrii et Agathonice et aliarum multarum. B. u. A. T. L., In Chalcedonia natale S. [i 1Kb] Euphemie uirginis et martyris. Addunt L. T. B., Et Eucapie, B., post multa tormenta requiescentium. u., Secutoris, Caroli, [i 1Kb] Ianuarii. A. T., Eodem die natale S. Secutoris. B., Et alibi Ianuari, Pauli.

 14.---XuIII KAL. MAII. Rome [a 1Kb] Tiburtii, ualeriani et Maximi, sub Almachio Urbis prefecto: quorum primi fustibus cesi et gladio sunt percussi, ultimus tandiu plumbatis uerberatus, donec spiritum redderet.

B., ualeriani, Quiriaci, Optati. Interamne Proculi, [b 1Kb] ualentini. In Alexandria [c 1Kb] Frontoris monachi.

 15.---XuII KAL. In ciuitate Cordula natale [d 1Kb] Olympiadis et Maximi nobilium: qui iubente Decio ustibus cesi et deinde plumbatis, ad ultimum eorum capita securibus tunsa sunt, donec emitterent Spiritum.

B., In Mesopotamia Archelai, Cypriani, [e 1Kb] Diogenis  cum duobus fratribus. In [f 1Kb] Hispaniis Cesaree passio SS. Luberti, Apomidi cum duobus fratribus.

16.---XuI KAL. uacat Beda.

D., Corinthum Calixti et Carisii cum aliis septem in mari mersorum. u., in Achaia Corintho ciuitate Calixti, Leonidis. Et passio sanctorum omnium in mari martyrum. B., In Achaia Corintho ciuitate natale SS. Calisti, Carissi, Leonidis, Lote, Tertie, Christiane, Galle et Theodore: hi omnes in mari  sunt mersi. In Mauritania natale Basilie. Et alibi, natale [g 1Kb] Mauritani, Faustini et Luciani. A. T. L., In Achaia passio S. Calixti martyris. L., et Fausti. A. T., Eodem die natale SS. Fausti et Leonidis. T. L., In pago Constantiensi depositio S. [h 1Kb] Paterni episcopi et confessoris.

17.---Xu KAL. uacat Beda.

D., Apud Africam S. [i 1Kb] Mappalici. D. u. A. T. L.,  Antiochie Petri diaconi et Hermogenis ministri eius. B., [a 1Kb] Fortunati et Marciani. In Africa [b 1Kb] Iuliani presbyteri, Banici, Theodore et Meconi. Et alibi S. [c 1Kb] Domnini martyris. A. T. L., Rome natalis S. [d 1Kb] Eleutherii episcopi et S. [e 1Kb] Fortunati. L., Et Turonis depositio [f 1Kb] Cogitosi episcopi.

18.---XIu KAL. uacat Beda.

Florus in A. T., In Africa natale SS. uictoris et Donati. Eodem die Rome passio S. [g 2Kb] Eleutherii et eius genitricis Anthie ; qui sub Adriano imperatore passi sunt. Quorum Eleutherius in craticula missus prunis suppositus est, postea in clibanum ardentem proiectus et non consumptus, alligatus est quatuor equis indomitis, nec etiam sic per frusta diuisus, sed ab angelo solutus, nouissime iussu imperatoris gladio est percussus. Anthia  uero mater eius cum se supra corpus filii proiecisset,  confessa se Christianam, mox capite plexa est.

D., Nesano Apulie Eleutherii episcopi et Antie matris eius. u. B., Roma Eleutherii episcopi et Antie matris. u., Proculi, Apolonii. A. T. L., Eodem die Lobiis natale S. [h 2Kb] Ursmari episcopi. B., In Salona ciuitate nat. SS. Septimi diaconi et uictorici. In Africa uictoris, Pamphylii, Prisciani. T., Turonis depositio [i 1Kb] Cogitosi episcopi.

19.---XIII KAL. uacat Beda.

D., Corinthum [i 1Kb] Timonis diaconi de septem. Melitina Hermogenis cum aliis quinque. u. T., In Armenia Hermogenis, Gagi, Expediti, Rufi. Ultimus hoc loco omittitur in T.; ast L. Rufum preponit Expedito et interponit uincentium, addens cum T. qui pariter sunt coronati. A. T. B., In Militana ciuitate passio S. Rufi martyris. A. T., et [k 1Kb] uincentii. B., Antonici. A. T., Rome natale [l 1Kb] Adriani episcopi et Anthie matris eius, qui percussi sunt  gladio sub Adriano principe. B., In Africa Sericiani,  Heladii, Ermogenis. A., Ipso die depositio Leonis pape, requiescentis in ecclesia B. Petri apostolorum principis. L., Et depositio bone memorie [a 1Kb] Leonis pape, qui Bruno dictus est nomine.

20.---XII KAL. uacat Beda.

Florus in A. T. L., Rome depositio S. [b 1Kb] Aniceti pape et martyris: qui cum Ecclesiam Romanam annis undecim rexisset, passus est tempore Seueri et Marci.

D. Rome depositio [c 1Kb] uictoris episcopi et martyris, [d 1Kb] Sulpitii et Seruiliani. u. B., Rome depositio S. uictoris episcopi, Felicis, Alexandri. Et in cemeterio iuxta uiam Numentanam Saluiani. Aragaci, uel iuxta

 Siluiani Aiaraci. B., Donate. A. T., Eodem die depositio  S. uictoris episcopi et passio Donati martyris. Autissiodoro ciuitate depositio S. [e 1Kb] Martini episcopi et confessoris. B., In Africa natale Seruani, Siluiani, Ioannis. In Autissidoro ciuitate depositio S. [f 1Kb] Marciani presbyteri. C., Depositio uictoris episcopi et Seruiani.

21.---XI KAL. uacat Beda.

D., Perside S. [g 1Kb] Simeonis episcopi cum aliis centum. u. B., Rome in cemeterio Calixti uia Appia [h 1Kb] ualeriani, Tiburtii et Maximi. A. T., Rome depositio S. ualeriani. In Alexandria natale S. uictoris [L., Amatoris] presbyteri et uitalis. T. B., In Terracina Campanie passio S. [i 1Kb] Cesarii diaconi. B. In Alexandria natale SS. Fortunati, Aratoris presbyterii,  Felicis, Siluii, uitalis, in carcere quiescentium.

 22.---X KAL. Rome depositio S. [a 1Kb] Gaii pape: qui cum Ecclesiam duodecim [A. T. L., undecim] annos, [b 1Kb] menses quatuor, dies duodecim rexisset, martyrio coronatur sub Diocletiano principe cum Gabinio fratre. Eodem die in Cordula ciuitate natalis  [c 1Kb] Parmenii, Helyme et Chrysoteli presbyteri [d 1Kb] , et Luci et Muse diaconorum , de Babylonia, quorum precisa etiam lingua loquebatur. Omnes in equuleo suspensi et nexibus arctati sunt, deinde laminis ardentibus circum latera appositis ustulati, et ungulis lacerati: ad ultimum gladio truncati sunt, presente persecutore Decio.  Scriptum in passione S. Laurentii.

L., Et S. [e 1Kb] Eutropii martyris.

 23.---IX KAL. Natale S. [f 1Kb] Georgii martyris.

Florus in A. T. L., Et in Aegypto passio SS. [g 1Kb] uictoris et Corone sub principe Antonino: quorum uictor post euulsionem neruorum, et feruentis olei in eius pudilibus membris effusionem, et post eructionem  oculorum, suspensus deorsum, decoriatus est atque sic decollatus. Corona uero alligata duabus arboribus diuisa est.

u. B., Rome Naboris. u., uitalis, [h 1Kb] Felicis. L., Passio SS. Felicis, Fortunati et Achillei. T., Natale SS. Felicis presbyteri, Fortunati et Achillei et S. Naboris martyris. A., Natale S. Naboris. Ipso die S. [i 1Kb] Reguli episcopi et confessoris. B., In Africa SS. Catulini, Felicis, Theodori, uenusti, uitalis, Faustini.

 24.---uIII KAL. Depositio [a 1Kb] Melliti episcopi in Britannia.

Florus in A. T. L., Gallia Lugduno ciuitate, passio SS. [b 1Kb] Alexandri et Ypipodi cum aliis triginta quatuor:  quorum Alexander in crucem extensus, ita laniatus crudelitate uerberantium exstitit, ut crate soluta costarum, patefactis uisceribus secreta anime panderentur, atque sic spiritum exanimatus emisit. Ypipodus uero toto ore plumbatis confracto, equuleo est suspensus et postmodum gladio est percussus.

u., Et in hoc die Sidrach, Misac et Abdenago, qui et Ananias, Asarias, Misel: qui in Babylonia ciuitate magna de camino ignis ardentis liberati sunt. In ciuitate Lugduno Gallie passio S. Alexandri cum aliis numero triginta quatuor, et dedicatio crypte ubi corpora eorum requiescunt. Et alibi commemoratio S. Georgii. B., In Alexandria nat. SS. [c 1Kb] Corone uirginis, uictoris, Zotici. In Africa nat. SS. Faustini, uictorini, ualerii. Et nat. SS. [d 1Kb] Hecheracti et [e 1Kb] Ulfredi. Idem Alexander cum sociis nominatur in B.

 25.---uII KAL. Natale S. Marci euangeliste in Alexandria: qui constitutis et confirmatis Ecclesiis  per Libyam, Marmaricam, Ammoniacam, Pentapolim, Alexandriam atque Aegyptum uniuersam; ad ultimum tentus est a paganis, qui remanserant Alexandrie.  Qui uidentes eum die sancto  Pasche missas facientem, miserunt funem in collo eius, et trahebant eum ad loca Buculi, que erant iuxta mare sub rupibus, ubi erat ecclesia exstructa: et defluebant carnes eius in terram, ac saxa inficiebantur sanguine. uespere autem facto, miserunt eum in carcerem: ubi circa mediam noctem primo Angelica uisitatione confortatus est, deinde ipso Domino sibi apparente ad celestia regna uocatus. Et mane dum traheretur ad loca Buculi, gratias agens et dicens: Domine, in manus tuas commendo spiritum meum, octauo Neronis anno defunctus est, et a uiris religiosis Alexandrie sepultus, in loco lapidis excisi cum gloria. Ordinauerat autem pro se Alexandrie episcopum Annianum: aliis quoque longe lateque Ecclesiis, episcopos, presbyteros et diaconos  dederat.

u. L., Eodem die Letania maior. B., In Syracusa  ciuitate Sicilie natale SS. [a 1Kb] Euadi, Ermogenis, Caliste. Lugduno, S. Rustici episcopi.

 26.---uI KAL. Natale S. [b 2Kb] Cleti pape et martyris.

Florus addit in A. T. L., Qui tertius post Petrum annis duodecim Ecclesie prefuit, martyriumque passus est tempore uespasiani et Titi.

Ipso die depositio S. [c 3Kb] Marcelli pape: qui cum Ecclesiam nouem annis, menses quatuor, rexisset,  temporibus Diocletiani et Maximiani, ab eodem Diocletiano capite truncatus est, et post dies triginta  quatuor sepultus uia Salaria in cubiculo, a Marcello presbytero et diaconibus cum hymnis.

Addit u. uI Kalendas Maias.

A. T., eodem die depositio S. [d 1Kb] Ricarii confessoris. T., Sacerdotis Christi. B., In Africa, Honorati, Pauli, Maximi, Apollonii.

27.---u KAL. uacat Beda.

D., S. [e 1Kb] Anastasii pape. Nicomedia S. [f 1Kb] Anthimi  episcopi cum innumera multitudine martyrum. u., In ciuitate Tharso Cilicie natale S. Castorii. In Nicomedia Antimi episcopi. Et [a 1Kb] Stephani episcopi. A. T. L. B., In Nicomedia S. Anthimi episcopi. B., Stephani episcopi. Antonini presbyteri. A. T. L. B., et in Aegypto depositio uictoris, Maximi, Martiani, [b 1Kb] Paulini, Germani [et Germani]. L., Castoris et Stephani episcopi. A., Eodem die Nouiomo translatio beatorum [c 1Kb] Mumulini et Hunonis, atque S. [d 1Kb] Godeberte uirginis. T., eodem die in ciuitate Tharso Cilicie natale S. Castoris. T. L., et in ciuitate Militana militum Hermetis et Eppei. T., Presbyteri. B., in Lidia Genesi, Sodoclis, Marini.

28.---Iu KAL. [e 1Kb] Passio S. [f 2Kb] uitalis martyris.

Florus addit in A. T. L., Qui dum fuisset cum Paulino iudice suo Rauennam ingressus, et uideret in conspectu suo quemdam Christianum, nomine Ursicinum,  post nimia tormenta ob sententiam decapitationis  pauere, exclamauit dicens: Noli, noli, Ursicine medice, qui alios curare consueuisti, teipsum eterno mortis iaculo uulnerare ; et qui per passiones nimias uenisti ad palmam, ne perdas coronam a Domino tibi preparatam. Hec audiens Ursicinus genu posuit, et spiculatorem ut ueniret hortatur, agens penitentiam quod expauisset in Christi martyrio. Fecitque statim ipse uitalis corpus martyris rapi, et intra Rauennatium urbem sepeliri cum honore maximo: ob quam causam ipse Paulinus eum teneri mandauit: et quia idolis sacrificare contempsit, in foueam usque ad aquam supinum fecit demergi, et terra ac lapidibus obrui.

Eodem die natalis S. [g 1Kb] Christophori mart.

Florus in A. et L., Eodem die Bituricas ciuitate  depositio S. [h 1Kb] Eusicii episcopi et confessoris , qui totum aurum et diuitias huius mundi tanquam stercora exhorruit.

A., Eodem die depositio S. [a 1Kb] Winwalei confessoris. L., Et commemoratio translationis reliquiarum S. [b 1Kb] Lamberti episcopi et martyris. B., in Alexandria natale S. uicturini. In Tarso Cilicie Marine cum aliis CLXX. In Africa natale SS. Malinii, Maurilli, Lucani, cum aliis CCLXX. In Pannonia [c 1Kb] Eusebii episcopi. Cornubie nat. S. Guingualei confessoris.

29.---III KAL. uacat Beda.

 D., Paphum [d 1Kb] Tychici apostolorum discipuli. u. T. B., In Alexandria natale S. Germani presbyteri. B., et [e 1Kb] Prostoci diaconi. u. L. B., in Nicomedia Prudentii, Martialis [B., Martiani]. B., Et Theodore uirginis. A. T. L., In Nicomedia natale S. Urbani et ualentini [L., ualentiniani]. T., Et Martialis. Et depositio S. Prudentii. A., Et depositio S. Germani episcopi et confessoris.

30.---II KAL. uacat Beda.

Florus in A. T. L., Rome depositio S. [f 1Kb] Quirini  [B., Quirici] episcopi et martyris. Eodem die apud Asiam passio Maximi martyris, qui tempore Decii imperatoris, et Optimi proconsulis, postquam fustibus cesus est et in equuleum suspensus, inde depositus et lapidibus obrutus est.

 D., Sanctorum martyrum [a 1Kb] Mariani et Iacobi. u. B., In Alexandria natale S. Dorothei presbyteri. u., Et alibi Podoniani diaconi. Rome Pretextati; Quirini. B., Rodociani diaconi, Clementi, Honorati, Reducti, Secundini episcopi.



MAIUS.

 1.---KALENDIS. Ieremie prophete. Et in Hieropoli Philippi apostoli et Iacobi apostoli fratris Domini.

Addit Florus in A. T. L., [a 1Kb] Quorum primus in Asia in ciuitate Hierapoli prouincie Phrygie passus est, ibique cum filiabus suis requiescit: secundus autem  ex utero matris sue sanctus fuit. Huic post Ascensionem Christi episcopalis in Hierosolymis delata est ab apostolis sedes: sed cum Iudeis Christum Dei Filium predicaret, de pinna templi ab ipsis est precipitatus et lapidibus obrutus.   Cumque lapidibus urgeretur, pro eisdem persecutoribus exorabat dicens: Rogo, Domine Deus Pater, dimitte eis hoc peccatum; non enim sciunt quid faciunt. Et ecce unus ex ipsis fullo, arrepto fuste, quo uda uestimenta extorqueri solent, cerebra eius illisit et tali martyrio consummatus est, ac sepultus in eodem  loco prope templum. Scriptum in Historia ecclesiastica, libro II. Idem Florus in A. T. L., Eodem die passio S. Iude Hierosolymitani episcopi cognomento [b 3Kb] Quiriaci, qui passus est in Hierosolyma sub Iuliano imperatore, et passio Anne matris eius: sed et Ammonis  incantatoris.  Nam Iulianus proficiscens aduersus Persicum bellum cum Hierosolymis uenisset, statim eiusdem urbis episcopum sibi adduci precepit, et cum in fidei confessione constantissimum inuenisset, iussit ei manum dexteram abscindi, deinde forcipe ferrea os eius aperiri, plumbumque remissum infundi, ut interiora uiscera eius efflarentur. Et cum nec ita taceret, iussit grabatum  ereum afferri, et in eo extendi sanctum uirum, et substerni carbones ignis et spargi super eum sal et adipem, et insuper uirgis cedi, ut uenter et interiora uiscera eius laxarentur ab igne. Taliterque uirtute Domini necdum consumpto, cum postea inclusus seruaretur, uenit ad eum Anna mater eius consolans et corroborans eum. Et cum agnita esset  Christiana, iussit eam imperator per capillos suspensam ob confessionem Christi nominis exungulari, magnasque lampadas lateribus eius applicari usque dum deficeret. Postea uero Quiriacus uocatus, in fossam serpentibus plenam missus, exiuit illesus. Quod Ammon incantator uidens, Christi uirtutem confessus, statim iussus est decollari. Sanctus uero Quiriacus in olei feruentis cacabum missus, cum non deficeret,  iussit eum magno cuneo in pectus ferire sicque occidere. L., Scriptum in passione ipsius.

C., Et S. [a 1Kb] Sigismundi regis. B., In Tolosa natale S. [b 1Kb] Orientii episcopi. Autissiodoro Gallie depositio S. [c 1Kb] Amatoris episcopi. Agauno passio Sigismundi regis. Cornubie natale S. [d 1Kb] Conrintini confessoris atque pontificis. Et [e 2Kb] Bricii episcopi.

 2.---uI NONAS. Sancti patris nostri [a 1Kb] Athanasii episcopi Alexandrini.

Florus addit in A. T. L., Orthodoxi, qui pro Christi fide multa perpessus est.

Ms. u. addit et ordinatio uI Kalendas Ianuarii creditur. N., Alexandrie natale S. [b 1Kb] Saturnini in carcere quiescentis cum Neapoli socio suo. B., Et Saturnini cum Neapoli. Et nat. SS. Celestini, Urbani, Priuate. Autissiodoro nat. SS. [c 1Kb] Optati episcopi, Memori et Santiani presbyterorum.

 3.---u NONAS. Rome SS. [d 1Kb] Alexandri pape, et Euentii et Theodoli presbyterorum.  Quorum primus post uincula et carceres, equuleum, ungulas et ignes, punctis creberrimis per tota membra peremptus est: sequentes, et ipsi post longam carceris sustinentiam ignibus examinati et ad ultimum decollati sunt, sub Aureliano iudice tempore Traiani principis. Ipso die inuentio sancte [e 2Kb] crucis.

Florus addit in A. T. L., Ab Helena ducentesimo  tricesimo tertio anno post passionem Domini, regnante Constantino imperatore.

L., Ipso die S. [a 1Kb] Iuuenalis episcopi. B., [b 1Kb] Autissiodoro depositio S. Eusebii presbyteri et Auiti Diaconi. Alibi S. [c 1Kb] Iuuenalis martyris.

 4.---Iu NONAS. uacat Beda.

Florus in A. T. L., ex eodem auctore descripsisse uidetur, unde u. sumpsit sequentia: In Nicomedia natale S. [d 1Kb] Antonie: que nimium torta et uariis tormentis afflicta, ab uno brachio tribus diebus suspensa, et in carcere biennio retrusa, a Priscilliano preside flammis exusta obiit.

 B., In Africa SS. Callisti, Felicis, Urbani. In Cesarea nat. S. [e 2Kb] Siluani. In Alexandria XL martyrum. Autissiodoro depositio S. [f 1Kb] Concordini diaconi. D., Ciuitate Gaza Siluani episcopi cum pluribus clericorum suorum coronati. A. T., Passio Antonini Martyris. A., In suburbio uirdunensi translatio sanctorum  confessorum, pariterque pontificum [g 1Kb] Pulchronii, Bossessoris atque Firmini.

5.---III NONAS. uacat Beda.

D. B., Alexandria [h 1Kb] Euthymii [B., Petinii] diaconi, in carcere quiescentis. B. u., Arelato depositio S. [i 2Kb] Hilarii episcopi. u. T. L. uienne depositio  [a 1Kb] Nectarii. u., Et [b 1Kb] Nicete. T., et Niceti. B. A. T., Ascensio Domini. In Thessalonica natale SS. [c 1Kb] Herenei: B., peregrinorum; A. T., et Peregrini; qui ignibus sunt adusti. A. T. L., Autissiodoro passio S. [d 1Kb] Iuuiniani [A., uiuiani] lectoris et martyris. A., Eodem die Duaco depositio S. [e 1Kb] Mauronti confessoris et leuite. T. L., In Gallia ipso die festiuitas S. Mauronti abbatis.

6.---II NONAS. uacat Beda.

u. In Persida natale S. [f 1Kb] Matthei apostoli et euangeliste,  qui publicanus a Christo uocatus, primum in Iudea, postea in Macedonia predicauit, passus in Persida requieuit in Montibus: cuius natalis celebratur XI Kalendas Octobris. Eodem die S. [g 1Kb] Ioannis apostoli et euangeliste ante portam Latinam: quod ultimum etiam est in ceteris omnibus mss. et solum quidem in Diuionensi, sed uaria ubique phrasi, ut uel hinc appareat non esse Bede; prosequitur autem L., quando coram senatu in feruentis olei dolium  missus est iussu Domitiani Cesaris: unde cum uirtute Domini protectus illesus exisset, in insula que dicitur Pathmos exsilio deportatus est. B., In Africa S. Secundiani episcopi mart. [a 1Kb] A. T., Mediolano natale SS. [b 1Kb] uictoris et Felicis. A. T. L., In Galliis uico Iulio depositio S. Geronti confessoris et Edentii. u., Ipso die S. [c 1Kb] Floriani et S. [d 1Kb] ualerii episcopi.

7.---NONIS. uacat Beda.

D., [e 1Kb] Iuuenalis martyris. Et [f 1Kb] Flauie Domitille. [g 1Kb] Nicomedis et aliorum. u., In Nicomedia Flaui episcopi, Augustini, Marcellini, Maximi. A. T., Natale  S. Augustini Nicomedie pontificis. A. T. L., Arelato depositio [h 1Kb] Hilarii episcopi et confessoris. Augustiduno depositio B. [i 1Kb] Placidi episcopi. T., In pago Aquitanie prouincie Herbatilico natiuitas S. [i 1Kb] Amandi. Eodem die translatio S. [k 1Kb] Nicolai in Barrensem urbem.

8.---uIII IDUS. uacat Beda.

D., Mediolani S. [l 1Kb] uictoris martyris: addunt u. A. T., capite cesi. A. T., In Sanctonico depositio S. [m 1Kb] Martini episcopi. A. T. L., Eodem die natale S.  [a 1Kb] Elladii episcopi. Ipso die apparitio S. [b 1Kb] Michelis archangeli in monte Gargano.

9.---uII IDUS. uacat Beda.

u. D. A. T. L., In [c 1Kb] Persida natale martyrum trecentorum decem. D. T. L. , Nazianzi oppido B. [d 1Kb] Gregorii episcopi qui Theologus dicitur. A. T., In Anziopoli natale S. [e 1Kb] Quirilli.  Rome natalis sanctorum [f 2Kb] Beati confessoris et S. [g 1Kb] Primoli. L., Rome uia Latina passio S. Primoli. u., Rome natale confessorum [h 2Kb] Gordiani et Primoli. T., Eodem die in Constantinopoli [i 1Kb] natale S. Timothei.

10.---uI IDUS. Natale sanctorum Gordiani et Epimachi, et Rome natale [i 1Kb] Calepodii senis presbyteri,  sub Alexandro imperatore; qui eum fecit occidi a Laodicio, et corpus trahi per ciuitatem, atque in Tiberim iactari die Kalendarum Maiarum. Quod inuentum piscatores leuauerunt, et narrauerunt Calixto episcopo. At ille acceptum condidit cum aromatibus et linteaminibus, et sepeliuit eum in cemeterio eiusdem uia Aurelia, milliario ab Urbe tertio uI, Idus  Maii. Tunc decollatus est ab Alexandro Palmatius consul cum uxore et filiis et aliis promiscui sexus quadraginta duobus, cum quibus et Simplicius senator, qui per doctrinam Calixti pape et Calepodii presbyteri nuper fuerant baptizati. Scriptum in Passione S. Calixti pape.

 u., Et depositio [a 1Kb] Iob prophete.

11.---u Idus. uacat Beda.

Florus in A. T. L., uienne depositio S. [b 2Kb] Mamerti episcopi et confessoris, cuius presulatu in uienna urbe terremotus permaximus fuit: sed et bestie in homines irruentes deuorabant. Unde isdem antistes multorum consultu, triduanum ieiunium,  quod ante Ascensionem Domini Galliarum populus celebrat, instituens, iram Dei in misericordiam conuertere promeruit.

u., Rome uia Salaria milliario duodecimo natale S. [c 1Kb] Anthimi. D., Rome S. Anthimi. uienne Mamerti episcopi: qui ob imminentem cladem solemnes  ante Ascensionem Domini Letanias instituit. T. L., Eodem die Rome uia Salaria passio SS. Achillis, Serapionis, Ianuarii. A. L., Et S. [a 1Kb] Gengulfi martyris. A. T., Ipso die depositio S. [b 2Kb] Maioli abbatis.

12.---Iu IDUS. Rome SS. [c 1Kb] Nerei et Achillei. Et  S. P. N. [d 2Kb] Epiphanii episcopi Cypri. Et Rome S. [e 1Kb] Pancratii: qui cum esset annorum quatuordecim, sub Diocletiano martyrium capitis detruncatione compleuit.

T., Eodem die natale S. [f 2Kb] Rictrudis.

 13.---III IDUS. Dedicatio S. [a 1Kb] Marie ad Martyres. Eodem die S. Seruatii.

Florus in A. T. L., Traiecto Portu natale S. [b 2Kb] Seruatii episcopi. Hic dum ad B. Petri apostolorum principis sepulcrum pro ereptione populi Galliarum Domino supplicaret, ne ab Hunnis uastarentur, ab ipso apostolo, ut fertur, accepit responsum in uisu et ipsum cito corpore migraturum, et nullam Galliarum urbem preter Metensium, propter pignora B. Stephani Martyris ibi recondita, liberandam.

In Palestina [c 1Kb] Taraco, Probi et Andronici , qui sub Maximo preside post plura tormenta in amphitheatrum proiecti, cum a bestiis non lederentur, gladiis sunt deputati.

 Idem, ut uidetur, sed in solo T.: Ipso die passio S. [d 1Kb] Mucii presbyteri: qui passus est in Amphipoli ciuitate, sub Laodicio et Maximo proconsulibus. Qui iussus est primo suspendi et exungulari pene usque  ad ossa: deinde missus est in caminum ignis ardentis: inde uirtute Domini illesus exiens, sub duas rotas mittitur, ut uoluentes diuiderent membra eius: quibus solutis, nouissime gladio traditus est.

14.---II IDUS. Sancti Patris nostri [e 1Kb] Pachomii, qui cum esset factis apostolice gratie insignis, fundatorque Aegypti cenobiorum, scripsit monasteriorum regulas, quas angelo dictante didicerat: simul et de tempore Paschali. Ipso die in Syria natalis [f 1Kb] uictoris et Corone sub Antonino imperatore, duce Alexandrie Sebastiano.  Erat autem uictor miles a Cilicia, cui Sebastianus in confessione fidei confringi digitos et uelli iussit a cute. Deinde illum iussit in caminum ignis mitti, ubi triduo permanens non est lesus. Deinde uenenum bibere iussus,  non est mortuus, sed ueneficum potius ad fidem conuertit. Deinde iussum est neruos corporis ipsius tolli: deinde oleum bulliens mitti in pudendis eius. [g 1Kb] Post hec iussit ardentes lampades suspenso ad  latera applicari. Post hoc acetum et calcem simul misceri et dari ei in ore: deinde oculos erui: deinde triduo iussum capite suspendi, et dum adhuc spiraret, iussit eum excoriari. Tunc Corona, cum esset uxor cuiusdam militis, cepit beatificare S. uictorem pro gloria martyrii. Id dum faceret uidit duas coronas de celo lapsas, unam uictori et alteram sibi missam. Cumque et hoc cunctis audientibus protestaretur, tenta est a iudice, et iussum est duas arbores palme curuari ad inuicem, et canabinis funibus ligari Coronam in utraque manu et pede utroque, et sic arbores dimitti. Quod dum fieret, diuisa est Corona in duas partes: erat autem annorum sedecim. Tunc quoque uictor decollatus, et ipse uictorie perennis triumphum promeruit.

 u., Eodem die S. [a 1Kb] Bonifacii in Apennino. B., In  Mediolano uictoris, Felicis, [b 1Kb] Rustici. Et natale sanctorum quadringentorum quatuor martyrum qui cum S. Cyrio passi sunt.

15.---IDIBUS. uacat Beda.

Florus in A. T. L., Apud [c 1Kb] Lampsacum passio SS. Petri, Pauli, Andree, et Dionysie uirginis: quorum Petrus post diuersa tormenta gladio est percussus, Andreas et Paulus lapidibus obruti, Dionysia gladio deputata. B. solum locum et nomina habet.

D., Natale sanctorum confessorum, Torquati, Ctesiphontis, Secundi, Indaletii, Cecilii, Esicii, [d 1Kb] Euphrasii. B., In [e 1Kb] Sirmio Timothei, et alibi septem uirginum. In Sardinia [f 1Kb] Simplicii. B. u. A. T. L., In Portu Romano natale SS. Prestabilis, Felicis, uictoris, Cirici, Ianuarii, Geruli. Ex his uictor est in solo u. Gerulus in solo B. Ciricus in u. et L. Sed in hoc ultimus: qui in B. Cyrinus dicitur.

 16.---XuII KAL. Iunii. uacat Beda.

 D., Apud Isauriam Aquilini et uictoriani: addunt T. et L., quorum [a 1Kb] gesta in prefato loco habentur: que alio fortasse spectabant. u., In ciuitate Piceni Auximo [b 1Kb] Florentii, Diocletiani. Et S. [c 1Kb] Peregrini episcopi. A. T. L., In ciuitate Piceno natale S. Florentii. In Autissiodorensi passio S. Peregrini, primi ipsius ciuitatis episcopi. B., In [d 1Kb] Cesarea natale SS. Aquilini, uictorini, Paulini. In ciuitate Epheso Mangenis, Gaianis, Iouini. In Autissiodoro passio Peregrini episcopi. Et depositio [e 1Kb] Fidoli presbyteri.

 17.---XuI KAL. uacat Beda.

D., In Tuscia [f 1Kb] Torpetis martyris sub Nerone principe. u., Natale S. [g 1Kb] Syri confessoris. Et depositio Liberii episcopi. B. A. T. L., Rome [h 1Kb] uia Salaria ueteri sancti Paterni ac Primi et Liberii episcopi. B., Gallicori episcopi. In Alexandria uictoris, Basilii. B. A. T. L, [i 11Kb] Niuiduno natale Eracli et Paulini [B., Pauli]. B., Minerii, Aquilini, Arthemii.

 18.---Xu KAL. uacat Beda.

D., Apud Aegyptum [a 1Kb] Dioscori lectoris: addunt L. et T., qui pro Christi nomine multa sustinuit tormenta. L., Rome passio [b 1Kb] Ioannis episcopi. u., In Alexandria Patamonis presbyteri, Ortasii presbyteri, Serapionis. A. T., In Alexandria natale S. Hortasii presbyteri et Maximi, alias Maxime. B., In Alexandria Partomi presbyteri, Serapionis presbyteri. Et S. [c 1Kb] Martini pape. In Aegypto Dioscori lectoris, qui multa passus est. In Constantinopoli Datiui, Luciosi, Marciani. Et alibi natale SS. Casii et uictoris.

19.---XIu KAL. Rome natale S. [d 1Kb] Potentiane  uirginis.

 Addit Florus in A. T. L., Rome natale [e 1Kb] Caloceri et Partheni , eunuchorum: sub Decio imperatore: qui pro eo, quod idolis sacrificare noluerunt, occisi sunt: paulo plenius Rabanus et B.

A., Atrebate depositio S. [f 1Kb] Hadulfi episcopi. Et depositio S. [g 3Kb] Dunstanni archiepiscopi. L., Eodem die in basilica S. Quintini aduentus reliquiarum SS. Firmini, Fusciani, uictorici, Gentiani, Acii, Acioli, Honerati, Walerici, item Firmini. B., In Alexandria natale S. [h 1Kb] Areni diaconi. D., Et [i 2Kb] Pudentis discipuli apostolorum.

 20.---XIII KAL. uacat Beda.

u., In Africa uicti, Maurelle, Quinti, Primoli, Salustii, Fortunati. B., In Africa natale sanctarum uicturie, Marcellose, False. Et alibi depositio [a 1Kb] uallesii et Faustuli episcopi. D., Rome uia Salaria S. Basille uirginis et martyris. B. A. T. L., Rome natale S. [b 1Kb] Basilisse et Aurei [L. om. et Aurei.] [c 1Kb] In Gallia Nemanso ciuitate, [d 1Kb] Blandii. T., Bautlii. B., Bauddi. L., Bautii martyris. A. T. L., Cum sociis suis.

21.---XII KAL. uacat Beda.

Florus in T. et L., In territorio Heburrensi passio  S. [e 1Kb] Mantii, qui passus est a Iudeis, quem ob Filii Dei confessionem extensum funium uinculis, plagarum ictibus uerberabant. Postmodum totum  corpus arctissimis uinculis alligauerunt tantisque corpus uulneribus affecerunt, ut membra uermibus pascerent. [f 1Kb] Hisce adiiciunt ut ab ortu solis usque ad occasum exercendi causa rursus in grauiorem culturam penalis numerus adderetur: sed istis omnibus inuictus, Deo spiritum reddidit.

u., Rome [g 1Kb] Basilisse, Aurei, [h 1Kb] Geruasii et Protasii. D., Mauritania, [i 1Kb] Timothei presbyteri et Eutycii diaconi. B., In Africa natale SS. uicti, Marcelle, Quinti, Primuli, Salutii, Fortunati. In [i 1Kb] Britannia natale Timothei diaconi. In Autisiodoro depositio B. uatis presbyteri. A. T. L., In Mauritania  natale SS. [k 1Kb] Polientici diaconi, Timothei et uicti, qui in una die meruerunt coronari.

 22.---XI KAL. In Africa [a 1Kb] Casti et Emylii: qui per ignem passionis martyrium consummauerunt. [b 1Kb] Scripsit hoc Cyprianus in libro de Lapsis.

B., Rome nat. SS. Faustini, Timothei, uenusti. In Corsica insula passio S. [c 2Kb] Iulie. In Autisiodoro depositio S. [d 1Kb] Elene uirginis.

23.---X KAL. uacat Beda.

Florus in T. L., In Africa passio Iuliani martyris. Et in uienna depositio S. [e 1Kb] Desiderii episcopi: qui iussu Theodorici regis et Brunechildis regine primo est lapidatus: et cum iam uitam exhalaret, fuste in collum percussus, et sic interemptus est.

 D., Rome [f 1Kb] Gaii pape et aliorum ducentorum quinquaginta. Lugduno [g 1Kb] Epipodii. u., uienna passio S. Desiderii martyris, Quinti Lucii, Ianuarii. A., Natale S. Iulii martyris Et Desiderii episcopi. B., In Africa [h 1Kb] Quinti, Lucii. Bienna passio S. Desiderii episcopi et martyris. In Hispaniis nat. SS. Epictiti, Aptoni, Basilii episcopi.

24.---IX KAL. uacat Beda.

D., [i 1Kb] Manahen Herodis collactanei, Antiochie quiescentis. B. u., In Portu Romano natale S. uincentii. In Syria Zoili, Saturi. B., Timii, Saturnini. B. A. T. L., In Gallia ciuitate Nannetis passio SS. [i 1Kb] Rogatiani et Donatiani germanorum martyrum. B., In Africa natale SS. Fortunati et aliorum trium.

25.---uIII KAL. Rome natale S. [k 2Kb] Urbani pape  et confessoris, cuius doctrina multi martyrio coronati sunt.

Addit u. et S., [a 2Kb] Maronis. B., Mediolano depositio [b 2Kb] Dionysii episcopi, Polegrati, et aliorum quatuor coronatorum. Alibi Trecas S. Marcellini episcopi. Trecas Leonis martyris.

26.---uII KAL. In Britannia depositio S. [c 1Kb] Augustini  [d 1Kb] primi Anglorum episcopi.

B. A. T. L., In Antissiodoro passio S. [e 1Kb] Prisci martyris cum sociis suis, [f 1Kb] innumera multitudine. u., Et S. Prisci. B., In Africa Rufini et ualerie. D., Et Athenis [g 1Kb] Quadrati discipuli apostolorum. Rome [h 1Kb] Symmitrii, et aliorum uiginti duorum martyrum.

 27.---uI KAL. uacat Beda.

Florus in A. T. L., Passio S. [a 1Kb] Iulii, qui sub Maximo preside capitis amputatione compleuit martyrium.

u. T. L., In Alexandria Aquilini [B., Aquili] presbyteri, [b 1Kb] Euangelii et aliorum quatuordecim. A. T. L., In Africa SS. Martialis et Litiani [L., Luciani]. A. T., Rome natale S. [c 1Kb] Castuli. A., In Pago Atrebatensi translatio corporis S. [d 1Kb] Ragnulfi martyris. B., In Tomis Helie, Luciani, Eutrici episcopi. D., Mesia ciuitate Dorosterensi Iulii martyris.

28.---u KAL. Parisius [e 2Kb] Germani confessoris.

 Florus addit in T. et L., Qui tante uirtutis fuit, ut sicut in Gestis eius legitur, causas infirmitatum hoc esset sancto uiro curare quod et tangere. uel, quod habetur in A.: Qui beatus eiusdem urbis episcopus, quante sanctitatis, quantique meriti fuerit, quibus etiam claruerit miraculis, Fortunatus episcopus ueraci stylo digessit.

Ipso die depositio S. [f 2Kb] Ioannis pape: quem, quia orthodoxus erat, et a Iustino imperatore orthodoxo Constantinopolim ueniens gloriose susceptus erat, Theodoricus rex Arianus reuertentem in Rauennam,  in custodia tentum ad mortem usque cum aliis eque catholicis perduxit. Huius meminit S. Gregorius in libro Dialogorum: cuius corpus translatum de Rauenna sepultum est in basilica S. Petri u Kalendas Iulii, Olybrio consule.

Deest character temporis in u. et L., solius diei in T., totum elogium ipsaque memoria Ioannis pape in A.

B., In Sardinia Emilii, Felicis, Priami, Luciani.

29.---Iu KAL. In Treuiris [a 1Kb] Maximini episcopi et confessoris.

Addit Florus in A. T. L., Qui magnus aduocatus populo suo magnis se uirtutibus declarauit. Et primo loco: Apud Cesaream passio S. Cyrilli , qui ob Christi fidem mortis detrimenta libere suscepit.

B. T., Rome natalis S. [b 1Kb] Restituti. B., Et natale septem [c 1Kb] germanorum. u., Roma uia Aurelia Restitute: septem germanorum: et dedicatio S. Clementis. B., In Africa nat. SS. Primi, Accidie, Passimoni, et aliorum [d 1Kb] quinquaginta trium. In Cesarea Cappadocie nat. S. Cyrilli, Primoli, et uenusti.

30.---III KAL. uacat Beda.

D., uia Aurelia in cemeterio [e 1Kb] Felicis pape. Turribus Sardinie Gabini et Crispuli. B., In Sardinia natale SS. [f 1Kb] Gabini, Crispoli. u., Antiochia Palatini, qui multa tormenta passus est. [g 1Kb] Gauisii, Scrispuli. A. T., Rome SS. [h 1Kb] Processi et Martiniani. A. T. L., In Aquileia natale SS. [i 1Kb] Cantii,  Cantiani [L. om. Cantiani], Proti et [a 1Kb] Chrysogoni. B. T. L., In Antiochia passio SS. Sici, Palatini, Eutymii [E. om. Eutymii]. T., qui et multis afflicti sunt tormentis. B., Qui multa tormenta passi sunt.

31.---II KAL. Rome [u. om. Rome] [b 1Kb] Petronille uirginis.

 Addit T. et L., filie B. Petri apostoli. u. D., Rome uia Aurelia Processi et Martiniani. A. T., In Antiochia natale S. Paulini, Isici et Iusti. B., In Antiochia Paulini et Isici. In ciuitate Gerunda natale SS. [c 1Kb] Germani, uicturi, Siluani. In ciuitate Sista Donatiani.



[IUNIUS.]


1.---KALENDIS. Natalis Nicomedis martyris.

B., Rome dedicatio basilice S. [a 1Kb] Nicomedis. M. T., Et [b 1Kb] Reueriani martyrum. u., Thessalonica Lucie uirginis et [c 1Kb] Aucege regine barbarorum. A. T. B., uienna depositio S. [d 1Kb] Claudii episcopi. A.  T., Rome natalis S. Exuperantii. L., In uienna SS. Elladii et Claudii episcoporum. B. In Africa Crispini, Iouenti, Cyriaci.

2.---Iu NONAS. Rome Marcellini presbyteri et  Petri exorciste: qui multos in carcere ad fidem erudientes, post dira uincula et plurima tormenta decollati sunt, sub iudice Sereno: et qui eos decollauit, uidit animas eorum splendide ornatas ab angelis  ferri in celum: et penitentiam agens, sub Iulio papa baptizatus est in senectute sua, nomine Dorotheus.

Ipso die in Lugduno S. Blandine, cum [e 2Kb] quadraginta  septem martyribus: cui a prima luce usque ad uesperam tormenta semper innouantes, ad ultimum uictos se tortores confitentur: que [a 1Kb] et secundo die  pulsata cruciatibus non superatur. [b 1Kb] Tertio quoque die religata ad stipitem, atque in crucis modum distenta, bestiis pabulum preparatur. Quam cum nulla ex bestiis auderet attingere, rursum reuocata ad carcerem; quarto etiam uerberibus acta, craticulis exusta, et multa alia perpessa, ad ultimum gladio iugulatur. Tunc et Ponticus [L., Pontius] puer annorum quindecim, per omnia tormentorum genera cum ipsa circumactus, et materna eius cohortatione roboratus, ante illam martyrium consummauit sub  Antonino uero. Scriptum in Historia ecclesiastica, libro quinto.

u., Eodem die S. [c 2Kb] Erasmi episcopi et confessoris.

 3.---III NONAS. uacat Beda.

Florus in A. T. L., Aurelianis uico Magduno depositio S. [d 1Kb] Liphardi presbyteri: qui tante abstinentie fuit ut uncia hordeacei panis manibus propriis compositi, et ad diem tertium, in bibitione aqua solummodo parcissime uteretur. T., Hic maximis pollens meritis, in sublimi celestium agminum chorum anime Theodomiri, quondam Miciacensis abbatis uidit occurrere, et cum gaudio ad celum canendo usque deferre. Scriptum in Gestis eius.

 D., Aretio Tuscie martyrum [a 1Kb] Pergentini et Laurentini. Campania Erasmi episcopi et martyris. u.,  Rome natale SS. Marcelli, Donati, Gagi, Ianuarii, uictorie T., omisso Gago pro uictoria habet nomen Urbani. A. T. L., In Africa natale S. [b 2Kb] Quirini et Laurentii. B., Rome Marcelli, Saturnini, Urbani, Felicis, uenerie. Et alibi Siluani cum aliis octoginta duobus. In Aureliano depositio S. Liphardi presbyteri.

4.---II NONAS. uacat Beda.

D., Illyricum ciuitate Sissia Quirini episcopi et martyris. B. u. T. L., Rome [c 1Kb] in cemeterio ad Catacumbas uia Appia [d 1Kb] milliario quarto natale SS. Picti, Aretii, Datiani. A. T. L., Niuiduno natale S. Saturnine, Zotici et Euticii. Deest in L. locus agonis. B., In Cilicia nat. SS. Expergenti, Philippi, Iulie, Saturnini. In Salaria ciuitate, [e 1Kb] Rustili cum aliis duobus.

5.---NONIS. uacat Beda.

Annis ab huius Bede morte uiginti. S. [f 2Kb] Bonifacii archiepiscopi in Fresonis martyrii passio peracta  est, et Eobanci episcopi [B. cepiscopi] eius cum aliis seruis Dei sociis eorum: ita D. et u. Similiter  fere B.: In Frisonis passio SS. Boniphatii archiepiscopi et Eobanchi presbyteri eius cum aliis seruis Dei duodecim. Deinde addit: Rome [g 1Kb] Felicule et Felicitatis. In Aegypto [h 1Kb] Marciani, Nigandri et Apollini. In Africa Euasi et Priuati. A., Pulsa [Imo Fulda] monasterio S. Bonifacii archiepiscopi, qui Fresonibus uerbum Dei annuntians martyrio coronatus est. T., omisso loco, addit: Eodem die Eobanci episcopi cum aliis seruis Dei. L., In Fresoniis natale S. Bonifacii archiepiscopi, qui Fresonibus uerbum Dei annuntians martyrio coronatus est. Eodem die passio Eobanci eius cepiscopi cum aliis seruis Dei sociis eorum. Martyrol. Rabani: Nonis Iunii Bonifacii archiepiscopi, cuius in Fresonis martyrii passio peracta est: et Eobani cepiscopi eius cum seruis Dei Wintrunge et Walthere, Scirbalde et Bosan, Hamunde et Aethelhere, Wancare, et Guandacare, Willehere et Hadouolfe. Porro quomodo Rabanus ista suo inseruit Martyrologio, propter sacri corporis in Fuldensi ecclesia tumulationem et miraculorum  celebritatem: ita uidetur memoria eiusdem S. martyris totis Galliis gratiosissimi, ob regium diadema a Merouingicis in Pippinum eiusque successores translatum, statim ascriptum fuisse antiquissimis omnibus Gallicanarum Ecclesiarum fastis, ipsisque Bede necdum aucti exemplaribus, sub ea uerborum diuersitate, quam exhibent codices prenotati: unde factum sit ut in u. et D., alias nichil nisi Bede textum commune habentibus, eadem inueniatur formula, et in D. ipsa sic scripta quasi Beda fuisset. An autem harum aliqua Flori sit et que, diuinare non presumimus.

 6.---uIII IDUS. uacat Beda.

D., [a 1Kb] Philippi diaconi de septem. Apud Cesaream Cappadocie [b 1Kb] Liciniani. B. u., In Africa natale Itali, Zotici. B., Et Tali. u., Et Interamne translatio corporis. B., [c 1Kb] Proculi martyris. B., Et depositio [d 1Kb] Cerati  episcopi. B. A. T. L., Niuiduno natale SS. Amantii, Lucii, [e 1Kb] Gratianopoli [A. T. L. om. Gratianopoli] Alexandri. T. L., Gandauo depositio S. [f 1Kb] Guduali episcopi et confessoris. T., Eodem die in Alexandria passio Philippi et depositio [g 1Kb] Claudii episcopi. L., Passio [h 1Kb] Philippi Alexandrini episcopi.

T., Primo loco translatio sanctarum uirginum et martyrum Christi Honorate atque Florine; insuper et multarum reliquiarum a Colonia Agrippina ad ciuitatem Tornacum: inter quas reliquie de sacratissimo corpore eximie uirginis et martyris [i 1Kb] Ursule: que in illo nominatissimo uirginum undecim millium  consortio principatum tenuit, totiusque collegii dux ad Christum effulsit. Translate sunt et recondite in ecclesia S. Martini Tornacensis in suburbio ciuitatis, quod actum esse constat clementia diuine misericordie anno uerbi incarnati MCLXX.

 7.---uII IDUS. uacat Beda.

D., Constantinopoli [a 4Kb] Pauli episcopi. u. A. T. L., in Byzantio, que est Constantinopolis, natale SS. Pauli, Fortunati. L., Primosi. A. T. L., Et Achaici monachi. u., Et [b 1Kb] Luciani martyrum. Ast. A. T. B., In Cesarea Cappadocie passio S. Iuliani martyris. B., Et alibi Pauli, Fortunati, et Macarii monachi. L., Et passio Luciani Cesariensis. B., In Africa uicturi, [c 1Kb] Euasi, Priuate.

 8.---uI IDUS. Suessionis S. [d 2Kb] Medardi confessoris.

Florus addit in A. T. L., Et episcopi de cuius ore uisa est columba exisse niue candidior, cum presentem terminaret uitam.

B., Et [e 1Kb] Licinii episcopi et confessoris. u. B., Rome natale SS. [f 1Kb] Naboris, et Nazarii. T., Eodem die [g 1Kb] S. Gildardi episcopi et confessoris. L., Et S. Gildardi Rothomagensis archiepiscopi. T., Et translatio  S. [a 1Kb] Audomari episcopi secunda. B., In Sardinia natale [b 1Kb] Salustiani.

9.---u IDUS IUNII. Natale SS. Primi et [c 1Kb] Feliciani martyrum.

Adiectum erat postea ad ms. D., In Cilinio monte;  in A uero, in monte Celio Rome. Additur in B., Et [d 1Kb] uincentii mart.; in L. autem, Rome uia Numentana.

Florus in A. T., Aginno passio S. [d 1Kb] uincentii martyris, qui leuitice stole candore micans, pro amore Christi martyrium adeptus, magnis sepissime uirtutibus fulget.

 u., alibi [e 1Kb] Ianuarii, Alexandri. B., Rome passio sanctorum militum numero Xu. In Alexandria Maximi presbyteri, Amandi et Ianuarii.

10.---Iu IDUS. uacat Beda.

D., Rome uia Aurelia [f 1Kb] Basilidis, Tripodis et aliorum.  B., Rome militum Basilidis, Rogati, Martiani et aliorum uiginti. u., Rome uia Aurelia milliario decimo tertio, Basilii, [g 1Kb] Aurisii, Rogati, Ianuarii. L., Rome uia Aurelia passio SS. Rogati, Ianuarii cum sociis tredecim. A. T., Rome natale Basilidis, Rogati et uictoris. T. B., In Nicomedia natale S. Zacarie. B., In Autissiodoro depositio [h 1Kb] Censuri episcopi.

 11.---III IDUS. [a 1Kb] Barnabe apostoli.

Florus in A. presignat In India, et tum ibi tum in T. ac L. subiungit: Qui pretium agri sui ante pedes apostolorum attulit, ac deinde cum Paulo gentium apostolus ordinatus est  Sed postea propter Ioannem discipulum, qui et Marcus uocabatur, separatus a Paulo, nichilominus euangelice predicationis iniunctum sibi opus exercuit.

D., Et [b 1Kb] Sosthenis discipuli Pauli. u., Rome natale S. Basille. Et natale S. Crispili et Onufrii. B., In Aquileia Emeriti, Hereti, uicturiani. Rome depositio S.  Babille. Et SS. Crispuli et Restituti. Alibi natale SS. [c 1Kb] Naboris et Felicis. Et S. [d 1Kb] Onuphrii.

12.---II IDUS, Natale SS. [e 2Kb] Basilidis, Cirini, Naboris et Nazarii.

Addit u, et C., [f 1Kb] Tripodis et Magdalis. L., presignat Rome. D., primo loco, et eodem quo cetera Bede charactere, sic habebat: [g 1Kb] Mediolani Nazarii et Celsi pueri inuentio: quod non audemus admittere ex uno solo ms. tanquam Bede. A., Et translatio S. [h 1Kb] Leodegarii episcopi et S. [i 1Kb] Odulfi confessoris. B., [i 1Kb] alibi, Zabini, Aurelii, Secunde.

 13.---IDIBUS. In Africa natale SS. Luciani, Fortunati et Crescentiani, Rome S. [a 1Kb] Felicule.

u. B. C. primis addunt ultimo nomen Tecle. D. omnes omisit eorumque loco ex sequenti die habet Helizeum prophetam. T., Gandauo castro eleuatio corporis S. [b 1Kb] Landualdi confessoris.

14.---XuIII KAL. IULII. [c 1Kb] Helizei prophete Aurelianis ciuitate translatio corporis S. [d 1Kb] Aniani episcopi et confessoris.

In D. scribitur natalis; in u. B. C. interponitur Et Felicule, nomen ex die precedenti perperam repetitum.

Florus in A. T. L., In pago Suessionis passio SS. ualerii et [e 1Kb] Rufi [L., Rufini] martyrum: qui  tempore Diocletiani et Maximiani Roma egressi et Gallias aggressi a Rictiouaro prefecto comprehensi, catenis ac carceri mancipati, equuleis suspensi, plumbatis cesi, tanta penarum sunt acerbitate afflicti, ut totam corporis speciem unum uulnus obduceret, et carne defluente secreta uiscerum panderentur. Sicque iterum in carcerem missi et ibidem ab angelo Domini confortati, ad ultimum gladio iugulantur.

In T. additur et [f 1Kb] liberatio ipsius ciuitatis a Wandalis. A. T. B., In Aquileia natale S. [g 1Kb] Proti. B., In Gallia Suessionis ciuitate passio SS. Rufini et ualerii martyrum.

15.---XuII KAL. Natale S. [h 2Kb] uiti martyris.

 Addit u. et C. Modesti et Crescentie.

 Plenius Florus in A. T. L.: In Sicilia natale sanctorum martyrum uiti pueri, et Modesti senis atque Crescentie [A. et L. om. Crescentie], qui sub Diocletiano et Maximiano uariis sunt pro nomine Christi penis afflicti et passionibus coronati.

T. et L. , Apud Crispinum natale S. [a 1Kb] Landolini confessoris et sacerdotis. B., In [b 1Kb] Aquileia Cantiani, Clementis. In Lucania Candidi, Proti, Grisogoni.

16.---XuI KAL. [c 1Kb] Ferreoli presbyteri et Ferrutionis  diaconi, qui sub Claudio iudice ad trochleas extenti et flagellati, deinde in carcerem reclusi, et mane amputatis linguis predicabant uerbum Dei. Post hec subule triginta utrisque infixe in manibus et pedibus, et pectore ad ultimum gladio feriuntur.

A. T. L. presignant in ciuitate uisionensi. C., Ubisoncensi. B., uindocinense.

Florus in A. et T., In Nicomedia ciuitate passio S. [d 1Kb] Adriani et comitum eius qui passi fuerunt sub Maximiano imperatore. Hi enim, cum cogniti essent Christiani, iussi sunt ab imperatore extendi, acriterque fustibus cedi: ac deinde susceptos in carcerem,  iussit incudem eneam pedibus eorum supponi, sicque eos abscindere, tibiasque eorum confringere donec deficerent.

Idem in T. primo loco: Apud Antiochiam passio S. Cyrici et Iulitte matris eius: quorum prior post dira uerbera, etiam calcem cum aceto et sinapi in os accepit: deinde pariter clauis confixi, euulsis oculis in carcerem trusi sunt. Post hec decaluati et excoriati super carbones in lecto eneo assati sunt. Qui  regnante Alexandro, sub preside Alexandro, martyrii sui cursum obtruncatione capitis impleuerunt. Passi sunt autem cum eis et alii quadringenti quadraginta quatuor.

Que sic breuiter et ultimo loco habes in A.: Et natale Cyrici et Iulitte matris eius cum quadringentis quatuor martyribus. In u. simplex fit, [e 1Kb] Quirici et lulitte matris eius mentio. L. et B. eos In Antiochia presignant. B., In ciuitate Nannetis natale S. [f 1Kb] Similini. In Africa natale SS. Diogenis, ualerii, Martie.

17.---Xu KAL. Aurelianis ciuitate depositio S. [g 2Kb] Auiti presbyteri et confessoris.

 Florus in A. T. L. addit: Cuius uite descriptio inter cetera uirtutum suarum miracula astipulatur mortuum suscitasse.

Non satis tamen constat primum esse Bede: nam sic legitur in u. et C.: Rome Cyriaci, Blasti, Nicandri, Diogenis, Auiti presbyteri; et in A. T. L. hec de Auito ultimum locum tenent, preterquam solent ea que uere sunt Bede. Premittitur autem in T. ac L.: Rome ad septem columnas passio SS. Quiriaci, Blasti, et Diogenis; in A.: Rome natale S. Quiriaci; ac deinde omnia tria mss. pergunt pariter. Alexandria passio SS. Dioscori et Marini martyrum. Aurelianis, etc. B., Rome nat. SS. Nicandri et Alexandri, Dorostoli, Alexandri, Dioscori et Marini Martyrum. Et S. [a 1Kb] Bartholomei apostoli. Et S. Helie prophete.

 18.---XIu KAL. Rome SS. martyrum [b 1Kb] Marci et Marcelliani.

Addit Florus in A. T. L.: Qui monitis B. Sebastiani in fide Christi solidati, sub prefecto Fabiano ad stipitem ligati, in pedibus aquuleos acceperunt: ubi una die et nocte in psalmis et hymnis perseuerantes, ambo lanceis per latera uerberati sunt, talique martyrio ad celestia regna migrauerunt.  Scriptum in gestis B. Sebastiani.

u. et C. addunt: Cyriaci [c 1Kb] Thome [d 1Kb] apostoli [C. om. apostoli] et Pauli. B., Rauenne natale SS. Felicis, Emilii, Crispini. In Alexandria natale S. [e 2Kb] Marine.

19.---XIII KAL. Sanctorum [f 2Kb] Geruasii et Protasii in Mediolano.

 Additur in A. T. L., fortassis a Floro: Quos Nero imperator post uaria tormenta Amilium prefectum interficere iussit. Quorum sepulcra Ambrosius Domino reuelante reperit, et ita incorrupta eorum corpora, ac si eodem die fuissent interempti: que cum in urbem introducerentur, quidam diu cecus feretri tactu lumen recepit.

Addunt u. et C.: sanctorum [a 1Kb] Nazarii et Celsi pueri; in mss. autem A. et T. Celsi pueri nomen duobus prioribus iungitur. B., Rome Hyppoliti, Honorii, Petri, [b 1Kb] ualerie, Marcellini, uitalis.

20.---XII KAL. uacat Beda.

D., Rome [c 1Kb] Nouati, fratris Timothei presbyteri: qui ab apostolis eruditi sunt. B., In ciuitate Tomis natale SS. Pauli, Cyriaci, Feliciane, Felicis, Emilii. Eodem die passio SS. Crispini et uitalis martyrum.  u. C., In Tomis ciuitate Pauli, Cyriaci, Paule, Felicie, uitalis, Crispini A. T., In ciuitate Tomis passio S. Crispini martyris Emili et S. Felicis. L., In ciuitate Tomis passio Cyriaci, Feliciani, Emili et Felicis.

21.---XI KAL. uacat Beda.

Florus in A. T. L., In Cesarea Palestine, depositio S. [d 3Kb] Eusebii confessoris, qui Scripturis diuinis studiosissimus et bibliothece diuine cum Pamphilo martyre diligentissimus inuestigator fuit.

D., Syracusis Rufini. Rome [e 1Kb] Demetrie uirginis. u. C., Saturnini, Quiriaci, Apollinaris, Ianuarie [u. om. Apollinaris, Ianuarie], Rufini et Marcie. A. T., In Africa natale SS. Saturnini et Quiriaci. B., In Africa Saturnini. In Cesarea depositio Eusebii episcopi. Ipso die in Moguntia S. [f 2Kb] Albini martyris. In Sicilia ciuitate Rufini et Martie. Item in Africa Quiriaci et Apollinaris.

 22.---X KAL. In Britannia S. [a 1Kb] Albani martyris. Additur in A.: cum aliis octingentis octoginta octo. Qui tempore Diocletiani imperatoris in uerolamio ciuitate, post uerbera et tormenta acerba capite plexus est: sed illo in terram cadente, oculi eius qui eum percussit pariter ceciderunt. . Passus est cum illo etiam unus de militibus, eo quod eum ferire iussus noluerit: diuino utique perterritus miraculo, quia uiderat beatum martyrem sibi, dum  ad coronam martyrii properaret, alueum amnis interpositi orando transmeabilem reddidisse.

Addunt u. et C.: Et cum eo alii numero octingenti octoginta nouem positi in Cathalacum: quorum nomina scripta sunt in libro uite. Ast B. premittit: In Alexandria ciuitate natale S. Rufi; et natale S. Iacobi apostoli, et natale sanctorum [b 1Kb] mille quadringenti octoginta. . B., In ciuitate Nola natale S. [c 1Kb] Paulini episcopi.

Florus in A. T. L., Eodem die Nolano , depositio S. Paulini episcopi et confessoris, qui ualde diues et locuples ad uerbum Domini uendidit  omnia que habebat et dedit pauperibus: deinde episcopus factus tantum uirtute multiplicata in gratiarum carismata resplenduit, ut in obitu suo S. Martinum et S. Ianuarium episcopum Italicum, priusquam spiritum redderet, corporeis oculis contemplaretur: prius enim eo de hoc mundo migrauerunt.

23.---IX KAL. S. [d 1Kb] Ediltrude [u. et C., Elidrude] uirginis et regine in Britannia: cuius  corpus cum undecim annis esset sepultum, incorruptum inuentum est. Et uigilia S. Ioannis Baptiste.

B., In [e 1Kb] Nicomedia passio sanctarum uirginum Pistis, Helpis, et Agape matris earum, Capitonis et aliorum septuaginta et octo.

24.---uIII KAL. Natiuitas Precursoris Domini.

Florus in A. T. L., Eodem die Augusta ueromanduorum in fluuio Somene, inuentio ab Eusebia corporis B. [f 1Kb] Quintini martyris, insigniter probati. [Pergit T.] Nam eadem matrona, angelo reuelante, ad  pagum et locum fluminis, ubi ipsum corpus annis quinquaginta quinque iacuerat, peruenit, preconata oratione: ad se uentum nimio candore et odore fragranti nulla macula corruptum suscepit: uolensque cum uermandis oppido sepelire, tantam sui ponderis grauitudinem dedit, ut de loco, quem suo consecrauerat sanguine, moueri ulterius non posset. Inuentrici uero sue pro beneficiis exhibitis lumen amissum; et omnibus, quos eadem hora illic contigit uenire, pristina est reddita sanitas.

B. C. u., Rome SS. Sisti, Luceie. B. C., cum  aliis uiginti duobus. A. T. L. B., Augustoduno depositio S. [a 1Kb] Simplicii episcopi et confessoris.

25.---uII KAL. uacat Beda.

D., Pyrrhiberoa [b 1Kb] Sosipatris, discipuli Pauli apostoli. C. u., Lamptani, Salunice [C., Lalunice], [c 1Kb] Luceie uirginis et Accege regis [u., Accege Rine]. L., Natale S. Luce uirginis et Aucei regis cum aliis nouem. A. et T., In Thessalonica ciuitate natale S.  Lucie uirginis. Et natale S. Agapiti. A., Et S. Amantii episcopi. Translatio [d 1Kb] Eligii et uindiciani primo loco. T., Eodem die S. [e 1Kb] Lietbuini episcopi et confessoris, et Aucei regis cum aliis octo B., In Thessalonica Lamptani et Bigitti. In Genelaico natale S. [f 1Kb] Amandi confessoris.

26.---uI KAL. Rome SS. [g 1Kb] Ioannis et Pauli, quorum primus prepositus, secundus primicerius fuit Constantie uirginis filie Constantini: qui postea sub Iuliano martyrium capitis abscissione meruerunt, per Terentianum campiductorem: qui deinde Christianus factus est.

Additur in T. et L. a Floro ut opinamur: Hic cum  quoddam idolum in quodam loco confregisset, in eiusdem idoli basi residens, et uerbum diuinum predicans, ab incolis loci illius imbre lapidum obruitur, et sic martyrii gloria coronatur.

Idem in A. T. L., Ipso die apud ualentianas passio S. [h 1Kb] Saluii episcopi et martyris. T., qui pro nomine  Christi suos relinquens et Gallias aggrediens palmam martyrii adeptus est.

T. A., Ipso die natiuitas S. Nicolai. B., In Alexandria Agathonis et Diogenis. C., In Africa Gaudentii, Felicis, Agapiti, Agathoni et Diogenis.

27.---u KAL. uacat Beda.

D., Apud Galatiam beati [a 1Kb] Crescentis discipuli S. Pauli apostoli. u. C., Rome uia Tiburtina milliario nono Crispi, Crispiniani, Felicis. [b 1Kb] Septem germanorum. B. quartum addit nomen Spinelle. A. T. L.,  Rome Crispini [L., Crispi] et Crispiniani. Eodem die passio S. [c 1Kb] uigilii Tridentine urbis episcopi. Et in Epheso  septem germanorum [d 1Kb] dormientium, nomina recenset T. Maximiani, Malci, Martiniani, Constantini. Dionysii, Ioannis, Serapionis. T. L., Eodem die passio S. [e 1Kb] Hirenei sociorumque eius. B, In Hispaniis Crescentis, Iuliani, Eugenii, Nouatiani. In Insula [f 1Kb] uia translatio S. Florentii.

28.---Iu KAL. uigilia apostolorum Petri et Pauli. Ipso die S. [g 3Kb] Leonis pape.

 A. T. L., In Alexandria SS. [a 1Kb] Sereni et Theodori. B., In Africa Fabiani, Felicis, uenusti, Crescentii.  In Alexandria natale SS. Sereni et Theodori. Lugduno Gallie natale S. [b 3Kb] Erenei cum aliis sex.

29.---III KAL. Rome natalis apostolorum [c 3Kb] Petri et Pauli.

Addit Florus in T. et L., Qui iussu Neronis imperatoris Petrus crucifixione, Paulus capitis plexione  martyrio coronati sunt.

Longiora utriusque elogia ab etymo nominis initium  sumentia habentur in ms. u. que omittimus: sicut et alia aliorum apostolorum, diebus cuique hic assignatis aut assignandis inscripta istis similia: tum quia ad Bede aut Flori textus discernendos nichil faciunt, tum quia alibi obuia. B., Et natale S. Nouatiani Martyris cum aliis nongentis septuaginta octo martyribus. C., Et [d 1Kb] aliorum DCCCCLXXuIII martyrum.

 30.---II KAL. uacat Beda.

Florus in A. T. L., Lemouicas ciuitate depositio [a 2Kb] Martialis episcopi, [b 1Kb] qui fuit unus de septuaginta duobus. T. L., qui a Romana urbe a B. Petro in Gallias missus, in urbe Lemouicina predicare exorsus est; euersisque simulacrorum ritibus, repleta  iam urbe Dei credulitate, migrauit a seculo.

A. T., Andegauis ciuitate translatio corporis [c 1Kb] Albini episcopi et confessoris. u., [d 1Kb] Commemoratio. C., Natale S. Pauli apostoli. C., Et natale SS., [e 1Kb] Timothei, Zotici, Pamfli. B., Lemouicas depositio S. Martialis episcopi et confessoris. Andegauis ciuitate translatio corporis S. Albini episcopi.



[IULIUS.]


1.---KALENDIS. uacat Beda.

Florus in A. T. L., Rome natale sanctarum uirginum [a 1Kb] Fidei, Spei et Caritatis, et Sophie matris ipsarum. Quarum prima, cum duodecim esset annorum,  iussu Adriani nimia cede mactata, mamillarum abscissione lacerata, craticule superposita, in sartagine deposita, ad ultimum gladio punita est. Secunda quippe diu neruis contusa, in ignem proiecta,  acriter torta ac cesa, et in eneo uase pice resinaque pleno bullita, nec consumpta, ictu gladii interiit. Tertia autem equuleo suspensa, in fornacem missa, sed ab angelis protecta, postea sententiam decollationis suscepit. Mater uero ad monumenta  earum proiecta, a somno suppressa, requieuit in pace. Scriptum in gestis earum.

uacat, quod rarissimum, supplem. D., nisi quod recenti manu inscriptum sit: Ecolesma [a 1Kb] Esparsi presbyteri et confessoris. u. C., Rome [b 1Kb] Gagi pape. Et sanctorum [c 1Kb] Luci uirginis et Accege regis cum aliis octo. u. C. B., Et in monte Hor depositio Aaron sacerdotis primi. A. Natale S. Gagii pape,  [d 2Kb] Karelifi confessoris, et octaue S. Ioannis. T., eodem die S. Kerlefi, qui bonis actibus ac miraculolorum signis effulsit. Rome depositio Gagii pape. Et passio SS. Esici, Sereni et uictoris. L., Ipso die Remis S. [e 2Kb] Theodorici confessoris. B., Anisole monasterio depositio S. Carilephi presbyteri. In Mesopotamia  Zeli cum aliis sex. Orionis cum aliis octo et aliorum CCLXXIu Augustoduno depositio Leontii episcopi et Quintiani confessoris.

2.---uI NONAS. Rome natale SS. [f 1Kb] Processi et Martiniani.

Que sic leguntur in A. B. T., Rome natale SS. [g 1Kb] Damasi et militum Processi et Martiniani. u. C. B. addit, Et depositio [h 1Kb] Melchiadis pape. A., Inuentum est corpus S. [i 1Kb] uedasti a Theodorico episcopo anno  ab Incarnatione Domini octingentesimo quinquagesimo secundo. B., Turonis depositio S. [a 1Kb] Monegunde uirginis. L., [b 1Kb] uisitatio B. Marie uirginis.

Florus in A. T. L., Turonis S. Monegundis, que duabus filiabus orbata, spreto uiri consortio, ad Christum  conuolauit; cuius amore in parua cellula se recludens ibidem magna enituit abstinentia et ante et post transitum multitudine miraculorum.

3.---u NONAS. Translatio S. Thome apostoli in [c 1Kb] Edessa ex India.

Addidit B., qui fuit passus in India XII Kal. Ianuarii. A. T. L., In Alexandria natale SS. Menelai, Ammonii [L., Ammonis] et Cyrilli. B., In Alexandria Triponis, Menelai, Cyrilli, Iuliani, Constantinopoli Eufemie, Acaci, Demetrii.

4.---Iu NONAS. Turonis translatio S. [d 2Kb] Martini confessoris, uel ordinatio episcopatus eius, seu dedicatio basilice ipsius.

Florus in A. T. L., Rome natale [e 1Kb] Ze, uxoris Nicostrati , que nimietate egritudinis sex annis muta, et a B. Sebastiano curata, Christianissimaque  effecta: dum in natali apostolorum ad  confessionem B. Petri oraret, ab insidiantibus paganis arctatur duciturque ad patronum regionis [f 1Kb] Naumachium, et compellitur Martis statunculo, quod illic stabat, thuris guttam incendere.  Illa hec deridens in custodia obscurissima mittitur: ubi  per quinque dies, nec lumen uidens, nec cibum potumque accipiens, ab inclusore minabatur. Transitisque diebus sex iussa est a collo et capillis in arborem excelsam suspendi, et subter fumum ex sterquilinio adhiberi: in qua suspensa in confessione Domini emisit spiritum. Cuius corpus persecutores auferentes saxo ligauerunt, et Tiberis alueo immerserunt, dicentes: Ne Christiani id tollant, et faciant illam sibi deam. Scriptum in gestis B. Sebastiani.

C. u., Et natale S. [g 2Kb] Lauriani martyris cuius caput in Spanis portatum est [C. Hispalim portatum est], sed A. T. ac L., Bituricas ciuitate passio S. Lauriani martyris; cuius caput in Hispaniam portatum est. B., In Sirmia Sabbatie Innocens cum aliis triginta. Betiricio ciuitate natale S. Lauriani episcopi et martyris.

 5.---III NONAS. uacat Beda.

D., Syria S. [a 1Kb] Donati martyris. Rome [b 1Kb] Ze uxoris Nicostrati. C. u., In Sicilia Agathonis, Triphonis, Feratoris [Feratoris in solo C.], Theodosii, Secundini. A. T. L., In Tomis ciuitate natale SS. Theodoti et Secundini. A. T., In Alexandria S. Arpotis. T. L. B., In Sicilia passio SS. Agathonis et Triphonis. B., In Tomis Stratoris, Theodori, Rodofie, Secundini. In Alexandria Erpotis.

6.---II NONAS. [c 1Kb] Isaie prophete et octaue apostolorum.

Florus in A. T. L., Rome passio S. [d 1Kb] Tranquillini, Patris [A., Petris] Marci et Marcelliani: qui doctrinis B. Sebastiani Christianissimus effectus, dum  ad [e 1Kb] confessionem B. Pauli accessisset, perpessus insidias, tentus et a populo lapidatus, mortuus est, corpusque eius Tiberino gurgiti mancipatum. Scriptum in gestis B. Sebastiani.

B., In Syria Zotici, Amandi, Arteris. Augustiduno depositio S. Leontii episcopi. In Alexandria Arthoti, Zeti. B. L., Et in Binga natale S. [f 1Kb] Goaris [B. Gaoris] confessoris.

7.---NONIS. uacat Beda.

C. B. u., In Alexandria Parthemii, Eraclii [B., Apollonii], Publii cum aliis decem [u., nouem] et octo. A. T. L., In Alexandria natale SS. Apollonii [L., Heraclei], Helei et Parmeni, hactenus A., cum aliis nouemdecim. B., Et alibi Alexandri, Partiminii.  D., Alexandria S. [a 1Kb] Panteni. Rome, martyrum [b 1Kb] Nicostrati, Primi, Sesinii, [c 1Kb] Claudii commentariensis, Castorii, uictorini, Symphoriani, quos B. Sebastianus credere Christum docuit, et S. Polycarpus presbyter baptizauit.

8.---uIII IDUS. Natale [d 2Kb] Procopii in Palestina, qui ab Scythopoli ductus Cesaream, ad primam responsionum eius confidentiam irato Iudice Flauiano, capite cesus est.

B., Augusta uirmandorum inuentio corporis S. [e 1Kb] Quintini martyris. Et alibi Agresti, Primuli. In Nicea Sostrati, Eradii.

9.---uII IDUS. In ciuitate [f 1Kb] Tyre [u. Tore. T. Thyro. L. Tirie], natale SS. Anatholie et Audacis  sub Decio imperatore; quorum Anatholia, cum multos in Piceno infirmos, lunaticos ac demoniacos curasset; ducta est iubente Festiniano ad ciuitatem Tyre, et diuersis plagarum generibus uexata. Deinde cum serpente tota nocte inclusa, nichil lesa est: quin et ipsum ministrum, qui serpentem immiserat, nomine Audacem, mane a suo serpente deuorandum eripuit, et ad Christi martyrium conuertit.  Nam ipse post hoc ob confessionem ueritatis in custodiam datus, nec mora, capitali sententia coronatus est. Ipsa quoque uirgo Christi gladio transuerberata est, cum staret extensis manibus in oratione;  ita ut per dextrum latus gladius missus, per sinistrum exiret. Que passa est uII Idus Iulii; sepulta autem mane a ciuibus Tyrensibus. Audax uero, qui ab Oriente erat, ab uxore sua et filiis illo translatus est. Eodem die depositio S. P. N. [a 1Kb] Ephrem.

Florus in T. et L., In Aegypto passio [b 1Kb] Cyrilli episcopi: qui tempore Decii imperatoris, iubente Lucio Duce, primum in ignem proiectus, cum illesus exiret, postea capitali sententia est damnatus.

A., Sennis S. [c 1Kb] Eraclii episcopi et confessoris. B., Rome natale uirginum Floriane, Faustine.

10.---uI IDUS. Rome septem fratrum, filiorum  S. Felicitatis, id est Felicis, Philippi, uitalis, Martialis, Alexandri, Silani et Ianuarii, sub prefecto urbis Publio, tempore Antonini principis. E quibus Ianuarius, post uerbera uirgarum et carcerem ac plumbatas, occisus est. Felix et Philippus fustibus mactati: Silanus precipitio interemptus est: Alexander, uitalis et Martialis capitali sententia puniti.

L., Ipso die natale S. [d 1Kb] Etthonis episcopi et confessoris. u. C., Eodem die natale sanctarum uirginum [e 1Kb] Rufine, Secunde et Fortunate [et Fortunate deest in C.]

11.---IDUS. Depositio S. [f 3Kb] Benedicti abbatis.

 Florus in A. T. L., Translatio corporis. T., Quo die predictis partibus Rome Floriaco est perductus. A. T., Qui maximis elucens uirtutibus regulam monachis et ordinem descripsit. Huius uitam beatus papa Gregorius stylo dilucidauit. In Armenia ciuitate Nicopoli passio SS. [a 1Kb] Ianuarii et Pelagie: qui tanta  tormenta perpessi sunt, ut non solum ungulis, sed etiam testis corpora eorum usque in diem quartum laniata sint.

B., In pagum Aurelianensem inuectio corporis S. Benedicti abbatis et depositio eiusdem. L., Et in pago Pictauensi S. [b 2Kb] Saluini martyris. C. u. B., Rome natale SS. Leontii, Stephani, Mauritii. B. addit et Melitonis.

12.---Iu IDUS. uacat Beda.

D., Apud Aquileiam natale S. [c 1Kb] Hermagore ipsius ciuitatis primi episcopi, discipuli S. Marci euangeliste.

 C. u., In Aquilegia [d 1Kb] Fortunati. Agathe uirginis. [e 1Kb] Naboris et Felicis. A. T., In Sicilia natale S. Naboris et S. Felicis. Lugduno Gallie depositio S. [f 1Kb] uincentii episcopi. A., Ermagone episcopi, et Fortunati diaconi. T. et L., In Aquileia passio Fortunati. L. B., In Mediolano natale Naboris, Felicis, Primitiui. B., In Aquileia natale SS. Fortunati et Armogeni,  Lugduno Gallie depositio S. uiuentioli episcopi.

13.---III IDUS. uacat Beda.

D., Esdre et Iel prophetarum. Et apud Africam natale sanctorum confessorum [g 1Kb] Eugenii Carthaginensis episcopi, fide et uirtutibus ac miraculis gloriosi, et uniuersi cleri eiusdem Ecclesie. B. C. u. A. T. L., In Alexandria SS. Serapionis, Melei [Melei . . . . . Nasei in solo B.], Attali, Zenonis, Nasei, Trophimi et Menei presbyteri: qui postremus deest in u. et C., ubi etiam non Trophimi sed Trophime legitur; et in A. T. L. deest Attalus: Zeno etiam omittitur ab A. Addit L., Et in Roma depositio [h 1Kb] Anacleti episcopi.

 14.---II IDUS. S. [a 1Kb] Phoce [In A. T. L. Focati] episcopi Ponti: qui sub Traiano imperatore, prefecto Africano, carcerem, ungulas, ferrum, ignem etiam pro Christo superauit; cuius reliquie in Basilica apostolorum in Gallia ciuitate uienna habentur.

A., Ipso die in uilla que dicitur Somnias depositio B. [b 1Kb] uincentii: qui monitis B. Autberti pontificis mundum relinquens, in factis bone conuersationis se exercuit. L., Apud monasterium Sonegias dictum natale S. uincentii abbatis; qui construxit locum Altimontis per angelum Domini. C. u., Gallia natale S. [c 1Kb] Iusti episcopi et confessoris. B., Lugduno Gallie depositio S. Iusti et [d 1Kb] Amati episcoporum.

15.---IDIBUS. uacat Beda.

D. B., [e 1Kb] Cyrici et matris eius. B., Iulitte, que in D.  scribuntur rubrica, quod toto in libello solum bis reperitur: eorumdem natale primo etiam loco in T. notatur. C. u. S., [f 1Kb] Cyrici, Philippi, Secundini, Marcialis,  et S. [g 1Kb] Iacobi episcopi Nisibis, qui in corpore multa signa fecit, et arcam Ne solus uidit in monte: nulli alii de iis qui cum eo perrexerant uidere est permissum. T., Eodem die S. [h 1Kb] Florentii; et S. Iacobi episcopi, L., hunc presignat in Armenia et pariter prosequitur, per quem Dominus multa signa fecit. B., In Alexandria natale SS. Philippi, Zenonis, Nasei et decem sororum. In Carthagine S. Catholini diaconi. Diuisio prima [prima est in solo A.] apostolorum duodecim. T. addit ad predicandum. A. sic prosequitur: quando ipse Dominus iehsu ante passionem suam misit eos ad predicandum et euangelizandum regnum Dei, precipiens eis et dicens: In uiam gentium ne abieritis, et in ciuitatem Samaritanorum ne intraueritis, etc.

Eodem die relatio S. [i 1Kb] uedasti de Beluaco anno octingentesimo nonagesimo tertio Dominice Incarnationis. Fuit autem apud predictam urbem in ecclesia S. Stephani protomartyris annos duodecim, menses nouem, dies uiginti tres. Predicta in die  capta est Hierusalem ab exercitu christianorum, et liberata de manu paganorum.

16.---XuII KAL. AUGUST. In Ostia natale S. [i 1Kb] Hilarini;  qui sub persecutione Iuliani, cum nollet sacrificare, fustibus cesus martyrium sumpsit.

C. u., In Antiochia Theodosii. Eustasii [Eustasii abest a u.], Dionysii. L., Ipso die SS. [a 1Kb] Monulfi et Gundulfi episcoporum. T., Eodem die aduentus corporis S. Cassiani episcopi in basilica. Quintini martyris, signis et miraculorum uirtutibus gloriose coruscantis. Et S. [b 1Kb] Bertini corpus transfertur et reconditur. B., In Cesarea natale SS. Pauli et [c 1Kb] Mammetis. Et natale sanctorum ualentine, Theoni, Diocletis.

17.---XuI KAL. In Carthagine Scillidanorum, id est, Marcialis, Cithii [D. Urii], uesturii, Felicis, Aquilini, Lactantii, Ianuarii, Generosi [A. Generose], ueste [B. uaste], Donate et Secunde, sub Saturnino prefecto; qui post primam Christi confessionem in carcerem missi et in ligno crucifixi, in mari  gladio decollati sunt.

 C. u., Antissiodoro [d 1Kb] Theodosii episcopi. u., Et S. Alexii in Ap . . . Et Marine. A. T. L., Rome S. [e 1Kb] Alexis confessoris. B., Mediolano natale S. Marcelli.

18.---Xu KAL. Natale S. [f 1Kb] Arnulfi confessoris.

Addit Florus in A. T. L., Cuius uita maxime exstitit sanctitatis.

Notatur autem in A., In Galliis Silua Aquilina passio S. Arnulfi episcopi: in T. uero, Eodem die in Gallia ciuitate Metis depositio S. Arnulfi episcopi et confessoris: ast in L. non prenotato loco solus ei datur titulus martyris. C. u., Rome [g 1Kb] Symphorose matris septem germanorum. B. addit nomina et elogium que infra uide XII Kal. A., Sancte Symphorose cum septem filiis. B., In Ponto Amantie ciuitate, Pontini, Filantii, Heliane uirginis, Marie uirginis.

19.---XIu KAL. S. P. N. [h 2Kb] Arsenii, de quo in  uerbis seniorum refertur, quia propter redundationem lacrymarum tergendam sudarium semper in sinu uel in manu habuerit.

C. u., Et alibi [a 1Kb] Rustici. u., Presbyteri et confessoris. B., Lugduno Gallie depositio Rustici episcopi et confessoris. In Alexandria Sisinni. In Spania natale S. [b 1Kb] Iusti.

20.---XIII KAL. uacat Beda.

D. Natale B. Ioseph, qui cognominatus est Iustus, quique cum B. Matthia, ut numerum duodecim impleret,  ab apostolis statuitur. C. u., Rome passio S. Strie, Magrini, Nestice [C. Nestite], Satiri, Amarini, Secundi. B., Rome natale SS. Passerie, Macrini, Saturi. In Africa Sabini, Luciani, Amabilis. In Thebaida natale uictoris. A. T. L., In Africa natale SS. Luciani, Sabini et Sandi [Sandi abest ab A.]. Ipso die passio S. [c 2Kb] Margarete [Margarete abest a T., est autem in C.] uirginis et martyris. T., In pago Gallie Bononense monasterio Silmaco. T. A., depositio S. [d 2Kb] uulmari abbatis. B., In Damasco natale Lucianii, Macrobii, cum aliis decem.

21.---XII KAL. Natale S. [e 2Kb] Praxedis uirginis, et  S. [a 1Kb] Danielis prophete. Et apud Tiburtinam urbem Italie natale S. [b 1Kb] Symphorose cum septem filiis, Crescente, Iuliano, Nemesio, Primitiuo, Iustino, Stacteo, Eugenio: cum quibus simul passa est ab Adriano principe; qui ipsam Symphorosam iussit palmis cedi, deinde suspendi crinibus; sed cum superari nullatenus posset, iussit eam alligato saxo in fluuium precipitari: cuius frater Eugenius, principalis  curie Tiburtine, colligens corpus eius sepeliuit. Et mane imperator iussit septem figi stipites, ibique filios eius ad trochleas extendi: et Crescentem in gutture transfigi, Lucianum in pectore, Nemesium in corde, Primitiuum per umbilicum, Iustinum per membra distensum scindi per singulos corporis nodos atque iuncturas, Stacteum lanceis innumerabilibus donec moreretur in terra  configi, Eugenium findi a pectore usque ad inferiores partes.  Altera autem die Adrianus precepit corpora [a corpora mutilum erat D.] eorum auferri et proiici in foueam altam, et posuerunt pontifices nomen loci illius Ad septem Biothanatos.

Deest hoc ultimum in T. ac L. et pro eo ponitur, nec christiani ea haberent: deest etiam in B. ad Xu  Kal. L., Eodem die uictoris sociorumque eius. B., Eodem die S. Danielis prophete. In Massilia natale SS. [c 2Kb] uictoris, Alexandri, Feliciani et Longini.

22.---XI KAL. Natale [d 1Kb] Marie Magdalene.

Prenotatur in T., In Massilia. B. C. u., In Antiochia [e 1Kb] Cyrilli [C. Arilli.] Andree. B., Tabelli. T., Massilia natale S. Adriani. A. T. L., Et S. Cyrilli. Et in cenobio Fontanelle S. [f 2Kb] Wandregisili abbatis. A., Et [g 1Kb] octaua S. uedasti episcopi, Patris nostri. B., Et alibi natale S. [h 1Kb] Platonis.

 23.---X KAL. Natale S. Apollinaris episcopi in Rauenna: qui Rome ordinatus est ab apostolo Petro et illuc missus est: qui etiam in Aemilia predicauit, et in partibus Corinthiorum [D., Thoritiorum,  forte Carinthiorum], et in Mysia et in ripa Danubii et in partibus Tarachie [T. L., Thracie]: in quibus locis exsilio relegatus est. Et ubicunque potuit innumeras uirtutes fecit, et passiones sustinuit: nam nimia cum cede mactatus est, et rursum diutius fustibus cesus, ac nudis pedibus super prunas impositus, et equuleo appensus tensus est, et saxo os eius contusum est, et cum grauissimo ferri pondere inclusus carcere horribili atque in ligno extensus est, [a 1Kb] ubi hominibus quidem neglectus, sed ab angelo publice passus est. [b 1Kb] Deinde catenatus et in exsilium directus est, in quo rursum diutius fustibus  cesus, et rursum in Rauenna ligatus a paganis cesus et uulneratus, et rursum in carcere missus et cesus sic martyrium consummauit sub uespasiano Cesare, Demosthene patricio. Rexit Ecclesiam annis  uiginti dies octo.

Ita D. Ast B. C. A. T., Annis uiginti octo et dies quatuor. u., Annis triginta et octo. L., Annis decem et octo et diebus quatuor.

C. u., Rome [c 1Kb] uincentii. Natale Primitiui. B., [d 1Kb] Primitiue.

24.---IX KAL. Natale S. [e 2Kb] Christiane  uirginis.

A. T. L., prenotant in ciuitate Tyro. C. u., In Am . . . . . S. [f 1Kb] uictorini. B. A. T. L., In Armenia passio SS. Theozoni, uictoris, et Militaris [B., Militonis]: qui multa tormenta passi sunt. Horum primus abest a ms. L. Sola regionis et martyrum nomina ponuntur in B.

 25.---uIII KAL. Natale S. Iacobi apostoli, Zebedei.

Addit Florus in T. et L., Fratris Ioannis euangeliste, cuius passionem [a 1Kb] Clemens Alexandrinus de  scribens: Et is, inquit, qui obtulerat eum, [b 1Kb] Iacobum scilicet, iudici ad martyrium, motus etiam ipse confessus est se esse christianum. Ducti sunt autem ambo pariter ad supplicium. Et cum ducerentur, in uia rogauit Iacobum dare sibi remissionem. At ille parumper deliberans, Pax tibi, inquit, et osculatus est eum: et ita ambo simul capite plexi sunt.

Idem Florus in A. et T., Eodem die in Lycia ciuitate Samon natale S. [c 1Kb] Christophori. Idem legitur in B., et pergit solum T., Qui iussu Dagni regis in carcere reclusus, Niceam et Aquilinam, quas ipse tyrannus ad seducendum eum miserat, ita conuertit, ut idola Iouis et Apollinis, que ante colebant, fide Christi feruentes, zonis suis ligata ad terram prosternerent. Unde, precipiente Dagno, altera est  membris disrupta, altera stipiti suspensa, et igni apposita, ac deinde gladio trucidata. Sanctus uero Christophorus, ligatis manibus et pedibus, uirgis ferreis cesus, deinde in scamno ferreo, et in igne olei liquore superfuso positus; hinc stipiti appensus,  et a militibus sagittarum ictibus pulsatus est. Sed sagittis a dextris eius et a sinistris suspensis, una ex eis uelut uenti flamine retorta, in oculum Dagni penetrauit, sicque data sententia isdem athleta Christi  capite plexus est. Post cuius decollationem ipse Dagnus ad sepulcrum eius altera die ueniens, secundum promissionem ipsius martyris et oculi sui sanitatem recepit, et magnifice Deum S. Christophori glorificauit.

L. C. u. simpliciter nomen Christophori hoc die habent: cui addit u. In portu S. Acontii.

Eiusdem Flori esse uidetur in T. et L., In Barcinona ciuitate S. [d 2Kb] Cucuphatis martyris. Et S. [e 1Kb] Eutyciani pape et martyris: qui cum Ecclesiam Romanam annis uiginti [L. om. uiginti] octo post Petrum rexisset, trecentos quadraginta duos martyres propriis manibus sepeliuit, passusque est martyrium temporibus Aureliani.

 A., Ipso die depositio B., [f 1Kb] Iudoci egregii confessoris: cui astipulatur inter ceteras uirtutes, que pre multitudine dinumerari non possunt, etiam duos mortuos suscitasse. B., Parisiis translatio corporis S. [g 1Kb] Germani episcopi et confessoris.

26.---uII KAL. uacat Beda.

 Florus in A. T. L., In Laodicia Phrygie natale S. Saturnini, et S. Iuliani et Felicis. In Italia ciuitate Aretio passio SS. [a 1Kb] Donati episcopi et Elarini monachi: qui tempore Iuliani imperatoris capitis amputatione martyrium consummauerunt, sub Quadratiano  [A., Adriano; L., Quadritone] prefecto.

D., Rome in portu S. [b 1Kb] Hiacynthi martyris, qui passus est sub consulari Leontio, Luxurio primo ciuitatis tradente. B. C. u., In Laodicia Phrygie Iobiani, Iuliani, Felicis, Marciani, et [c 2Kb] Pastori presbyteri [Pastori presbyteri in solo u.]. B., Et alibi sanctarum Marciane, Laudaie.

27.---uI KAL. uacat Beda.

Florus in A. T. L., Eodem die Rome passio S. [d 2Kb] Symphronii: cum quo Olympius cum uxore sua Exuperia et filio Theodolo, iussu ualeriani et Galieni,  ignibus sunt exusti.

B. C. D. u. A. T., In [e 1Kb] Syria [D., Rigia; B., Sicilia] Simeonis monachi. A. T., Rome SS. Agontii et Emeriti. T. B., Autissiodoro depositio S. [f 1Kb] Etheri episcopi et confessoris. B., In Nicomedia natale SS. Iulie, Secundi, Ianuarie.

 28.---u KAL. uacat Beda.

Florus in A. T. L., In Mediolano passio SS. [g 1Kb] Nazarii et Celsi pueri: qui iussu Neronis sub Iuliano prefecto, amputatis capitibus Christo sunt immolati. Horum corpora B. Ambrosius, Domino reuelante, miro modo conseruata inuenit. Lugduno [L., in Nicomedia] natale [h 1Kb] Pantaleonis: qui sub Maximiano imperatore martyrio coronatus est.  Britannia monasterio Dolo depositio S. [i 2Kb] Sampsonis episcopi et confessoris.

 u. C., In Nicomedia Iuliani, Iocundi, et S. Pantaleonis martyris. Mediolano Nazarii et Celsi. In Britannia S. Sampsonis episcopi et confessoris. Nicomedienses tamen in C. habentur die precedenti. B., In Nicomedia natale SS. Nazarii et Celsi. In Laodicea ciuitate Phrygie natale SS. Theophili, Prudentii, Philippi, Alexandri. Et alibi natale S. Auguste uirginis in occiduis partibus. u., Nicomedie passio S. Pantaleonis: qui cum iubente Maximiano artem disceret medicine, ab Hermolao presbytero ad Christi fidem conuersus, multa miracula fecit. T., Rome S. [a 2Kb] uictoris episcopi.

 29.---Iu KAL. Natale SS. [b 2Kb] Felicis, [c 1Kb] Simplicii,  Faustini et Beatricis. Eodem die depositio S. [d 1Kb] Lupi episcopi de Trecas: qui cum Germano uenit Britanniam, et quinquaginta duos annos sacerdotio functus est: qui tempore Attile, qui Galliam uastabat, sicut in hymno eius canitur, dum bella cuncta perderent, orando Trecas muniit.

Anni sacerdotii in D. duntaxat sex: in A et B., quinquaginta; in C. nulli exprimuntur. u. nominibus martyrum subiungit, Et S. [e 1Kb] Seraphie uirginis: atque post S. Lupi memoriam ibidem legitur: Depositio  B. [f 1Kb] Prosperi episcopi. Eumdem habet C.

 [d 4Kb] 30.---III KAL. Rome a 1Kb] Abdon et Sennes subregulorum: qui cum in Cerdube [D., Credula; B., Cordula; C., Corduba] ciuitate Persarum uincula paterentur a Decio, ad ultimum duxit eos Romam catenis obligatos et diuersis penis maceratos, ubi primum plumbatis cesi, deinde gladio interfecti sunt.

Florus in A. et T. sic phrasim mutauit et sensum: Rome passio S. Abdon et Sennes: qui de Persida Romam uenerunt, et sub Decio imperatore diuersis penis macerati ad ultimum gladio interfecti sunt.

Idem Florus in T. et L., Eodem die Rome passio S. [b 1Kb] Tertullini: qui precepto ualeriani cum diis sacrificare nollet, primum fustibus mactatus et ignibus  afflictus est, deinde Sapricio prefecto traditus, post que os eius lapidibus tundi et iterum ignibus affligi, et in equuleum suspendi iussus est. Et cum uinci non posset, nuntiata eius constantia ualeriano, data sententia capite iussus est puniri. Sed hec contractus L. sic absoluit: Qui iussu ualeriani, post dira tormenta, capite iussus est puniri.

B., Autisiodoro depositio S. [c 1Kb] Ursi episcopi.

31.---II KAL. uacat Beda.

uacat etiam Supplementum Diuionense.

u. C., Autissiodoro depositio S. Germani. Et natale SS. Secundini, Maxime. C. Eodem die reconciliatio S. Nicolai. B., In Africa ciuitate Sindana natale SS.  [a 1Kb] Democriti, Secundi, Dionysii, Thyrsi. A. T., In Africa SS. Dionysii, Secundi et Thyrsi. Item A. T.  L. hoc die habent que alibi ubique I Augusti leguntur de S. Germano ex Beda.



[AUGUSTUS.]


1.---KALENDIS. Ad S. [a 2Kb] Petrum ad uincula. Et SS. Machabeorum.

B., Dedicatio prime basilice a B. Petro constructe que dicitur ad S. Petrum ad uincula. De Machabeis in A. T. L. B. sic legitur: In Antiochia passio SS. Machabeorum, qui passi sunt sub Antiocho rege cum matre sua.

Et Altissiodoro [C., Calciodoro] [b 1Kb] Germani episcopi, qui multis uirtutibus doctrina et continentia clarus, etiam Britonum fidem per duas uices a Pelagiana heresi defendit. Et in uercellis [c 1Kb] Eusebii episcopi, qui mouentibus persecutionem Arianis,  sub Constantio principe martyrium passus est.

Florus in A. T. L.: Rome passio SS. [d 1Kb] Boni, Fausti, Mauri, Primitiui, Calumniosi, Ioannis, Exuperantii, Cyrilli, Honorati: qui, cum essent clerici B. Stephani episcopi, a ualeriano et Gallieno sine ulla audientia pro nomine Christi pariter sunt decollati. In T. et L., Eodem die Rome S. [e 1Kb] uictoris pape, qui ad interrogationem sacerdotum de circulo Pasche, cum episcopis et presbyteris facta collatione, [f 1Kb] Theophilo Alexandrie episcopo accersito, constituit ut a quarta decima luna primi mensis usque ad  uicesimam primam semper sanctum Pascha die Dominico celebraretur; passusque est martyrium tempore [a 1Kb] Commodi et Granionis. Scriptum in libro episcoporum. In Hispaniis Gerunda ciuitate, passio S. [b 1Kb] Felicis: hic enim post multa tormenta mulis alligatus, et per ciuitatem tractus est, deinde suspensus, et in mare proiectus cum ad littus auxilio Domini peruenisset, in tantum est ungulis ferreis discerptus, ut hac dilaniatione deficeret.

u., Natalis [c 1Kb] Spei, Fidei, Charitatis, et matris earum Sapientie. T., Ipso die transitus S. [d 1Kb] Ionati discipuli S. Amandi. B., In Hispania Gerunda natale S. Felicis.

2.---Iu NONAS. Rome S. [e 1Kb] Stephani pape qui  martyrio coronatus est in persecutione ualeriani principis. Eodem die natale S. Theodote cum tribus filiis suis in prouincia Bithynia, urbe Nicea, tempore Diocletiani, sub comite [f 1Kb] Leocadio: qui hanc ferro uinctam cum filiis consulari Bithynie Nicetio destinauit. At ille primo filium eius primogenitum Euodium, Christum fiducialiter confitentem fecit fustibus cedi: deinde illam cum omnibus filiis igne consumi.  Scriptum in Passione S. [g 1Kb] Anastasie.

B., In Italia ciuitate uerona natale SS. Felicis et [h 1Kb] Nicei.

3.---NONAS. uacat Beda.

u., Rome S. Diogenis, Stephani. Et depositio [i 2Kb] Eufronii episcopi. C., Rome natalis S. Drogenti. Stephani protomartyris in [i 1Kb] Ancona: ubi haberi dicitur  unus de lapidibus quibus percussus est. B. D. A. T. L., Hierosolymis [a 1Kb] inuentio corporis protomartyris Stephani , et SS. Gamalielis, Nicodemi et Abibon. A. T., Augustoduno depositio Eufronii episcopi. B., Rome natalis SS. Diogenis et  Stephani. Constantinopoli natale S. [b 1Kb] Acelle.

4.---II NONAS. uacat Beda.

[c 1Kb] D., Beati [d 1Kb] Aristarchi discipuli S. Pauli apostoli. Rome [e 1Kb] Tertulliani martyris. B. C. u., Rome in cemeterio S. Laurentii, Crescentiani et Iusti. L., Natale SS. Crescentiani, Iusti et Iacinthi martyrum. A., Rome S. Iustini presbyteri et S. Crescentiane. T., Rome natale S. Iusti et S. Crescentiane. Et passio S. [f 1Kb] Iustini presbyteri, qui multa corpora sanctorum collegit ac sepeliuit. B., In Nicomedia natale SS. Sage et Bartholomei.

5. NONIS. uacat Beda.

Florus in A. T. L.: Ipso die natale S. [g 1Kb] Cassiani episcopi et confessoris: qui a Theone [A., Zone, L., Azone] martyre celestibus instructus disciplinis, [h 1Kb] in ciuitate Aegyptiorum, uocabulo Ortensi, episcopus est ordinatus: in qua cum ecclesiam construeret B.  Laurentius martyr ei apparuit, et ut eamdem suo nomini dedicaret admonuit.  Deinde diuina reuelatione Gallias penetrans, Augustidunensem  urbem cum suis aggressus, a S. [i 1Kb] Simplicio eiusdem urbis episcopo honorifice est susceptus; ministratoque a S. Simplicio sacerdotio et defuncto, in eius locum S. Cassianus subrogatus est episcopus:  ubi et multis coruscauit miraculis et requieuit in pace. Ad cuius sepulcrum B. [i 1Kb] Germanus Autissiodorensis episcopus ueniens, et ex more Christo preces fundens, fertur alloqui: Quid, inquit, gloriose frater Cassiane, agis? Respondit B. Cassianus: Dulci in pace quiete potior, et aduentum Redemptoris exspecto. Cuius postea corpus multitudine miraculorum pollens, in municipium, quod Augusta uiromanduorum nuncupatur, est [k 1Kb] translatum et intra basilicam B. Quintini martyris sepultum.

D., Apud prouinciam Rhetie ciuitate Augustana natalis S. [l 1Kb] Afre: que cum esset pagana et meretrix per doctrinam S. Narcissi episcopi ad Christum conuersa, et cum omni domo sua baptizata, pro confessione Domini igni tradita est. B. u., Augustoduno S. Cassiani episcopi. B., In ciuitate Augusta passio S.  Afri martyris. C. u., Cathalonis S. Memmi episcopi. u., Et alibi Floriani et Philistine. C., Et Agapiti. A T., In ciuitate Anxiopoli natale S. Eraclii et Ereutii. Et Catalaunis S. [m 1Kb] Memmii episcopi.

 6.---uIII IDUS AUGUST. Rome S. [a 1Kb] Xysti episcopi, [b 1Kb] Felicissimi et Agapiti diaconorum, qui decollati sunt sub [c 1Kb] Decio.  Decollati sunt cum eo et alii quatuor subdiaconi, Ianuarius, Magnus, uincentius et Stephanus, ut in Gestis pontificalibus legitur.

u., primo loco, uti et in L., sed die sequenti: Transfiguratio D. N. Iesu Christi, in monte Thabor.

Florus in A. T. L., In Complutensi ciuitate passio SS. Iusti et Pastoris: qui cum essent pueri in schola discentes, cum audissent de inquisitione Christianorum, proiectis in schola tabulis, ultro se Datiano prefecto obtulerunt: quos ille postquam flagellare acriter iussit, pariter decollare eos percepit .

B. In prouincia Rhetia ciuitate Augusta passio S.  [d 1Kb] Afre uirginis et aliorum CLXuI. C., Eodem die passio S. Afre.

7.---uII IDUS. In Aretio S. [e 2Kb] Donati episcopi et  martyris: qui, ut Gregorius in libro Dialogorum meminit, fractum a paganis [f 1Kb] calicem sanctum, ad missas orando restaurauit.

Florus in T. et L.: In ciuitate Augusta passio S. [g 1Kb] Afre: que primo quidem gentilis fuit, postea uero a Narcisso episcopo ad fidem conuersa, et baptizata, tempore Diocletiani sub iudice Gaio, cum idolis sacrificare nollet, igni est deputata. Cuius eodem die corpus cum integrum inuentum esset, et ab Hilaria matre eius cum tribus filiabus suis, Digna uidelicet, Eumenia et Euprepia, sepulture traderetur; eodem loco et ipse, quia culture deorum contradixerunt, ignibus sunt concremate et pariter passionis gloria  decorate. Eodem die apud Cesaream Cappadocie passio S. Mametis [L., Mamme] martyris: qui post equuleum et ignes uariasque torsiones, bestiis traditur:  et cum nec sic, uirtute Domini, lesus fuisset, lapidatus occubuit, agente preside Adriano.

D., Rome passio sanctorum martyrum numero uiginti quinque. In Antiochia natale SS. Suffronei, uenerie, et aliorum sex. Mediolano natale S. [a 1Kb] Faustini.

8.---uI IDUS. Natalis S. [b 1Kb] Cyriaci.

Addit T. Largi et Smaragdi: u. insuper iungit nomina Crescentiani, Memmie et Iuliani: C., omisso Smaragdo, habet nomina Crescentiani et Theodori. Elogium autem retexit Florus in A. et T.: Quem Diocletianus imperator propter filiam a demonis uexatione ab ipso curatam maxime uenerans, pro eadem re regi Persarum misit. Cuius etiam filiam cum a demonio liberasset cum patre et aliis quadringentis triginta baptizauit. Hinc reuersum Maximinus catenis  ligatum, ante rhedam suam nudum trahi, et a uicario suo Carpasio diuersis penis afflictum, cum aliis uiginti iussit capite plecti.

L. sic breuius: Rome eleuatio corporis S. Cyriaci  cum sociis suis, quos Maximinus Diocletiani filius diuersis penis afflictos cum aliis uiginti iussit capite plecti. B., Rome S. Cyriaci martyris et sociorum eius. In [c 1Kb] Nicomedia natale SS. Nazari, Iuliani et Agape uirginis. Philadelphia natale S. Leonis.

9.---u IDUS. [d 1Kb] uigilia S. Laurentii. Eodem die Rome S. [e 1Kb] Romani militis, qui confessione S. Laurentii compunctus, petiit ab eo baptizari; et mox, iubente Decio, cum fustibus exhibitus ac decollatus est.

Florus in A. et T., Colonie natale SS. Faustini, [f 1Kb] Marcellini, Secundiani, et Sixti. Eodem die apud ueronam passio SS. [g 1Kb] Firmi et Rustici: qui post ignem ceteraque tormenta, sub Maximiano, Anulino [T. Amilio] consiliario eius, capitibus plectuntur. L., Sola horum nomina et agonis locum habet.

 B., In Alexandria natale SS. Antonini, Tiburtii, ualeriani. C. u., In Oriente Firmi, Rustici, Crescentiani, Theodori, uel Theodoli.

10.---Iu IDUS. Natale S. [h 2Kb] Laurentii sub Decio; qui post plurima tormenta carceris, uerberum diuersorum,  laminarum ardentium, ad ultimum in craticula ferrea assatus martyrium compleuit.

u. C., Et uita sanctorum septem fratrum [a 1Kb] Dormientium. B., Et alibi Crescentionis, Ianuarii, Exuperati.

11.---III IDUS. Rome S. [b 1Kb] Tiburtii martyris et [c 1Kb] Susanne.

Excidit hec in A. T. L., dum istius gesta sic describit Florus: Qui de sacro fonte a B. Sebastiano susceptus et in fide Christi roboratus, cum figmenta  idolorum detestaretur, a Fabiano prefecto comprehensus est.  Ante cuius pedes idem prefectus carbones ardentes effudit dicens: Aut thura in istis carbonibus adiice, aut pedibus nudis super eos incede. At ille signum crucis faciens, constanter super eos nuda ingressus est planta. Hinc  ductus uia Lauicana, fundens ad Dominum preces, ictu gladii uerberatus, migrauit ad Christum. Scriptum in Gestis B. Sebastiani.

Idem Florus ibidem: Eodem die in Gallia ciuitate Cameraco depositio S. [d 1Kb] Gaugerici episcopi , qui et magne abstinentie magneque religionis, et eleemosynarum largitor ac miraculorum patrator fuit: et S. Taurini fratris eius.

u. B. C., Et passio S. [e 1Kb] Cassiani.

12.---II IDUS. In Sicilia ciuitate Catanensium natale  Eupli diaconi; qui cum diutissime torqueretur, decollatus est a Caluisione [C. Lusione. B. Clausiano] consulari, tempore Diocletiani et Maximiani.

B., Rome natale Chrysanthi et Darie. In Syria natale SS. Macarii et Iuliani.

13.---IDIBUS. Rome S. [f 1Kb] Ypoliti, qui tempore  Decii, ligatus pedes ad colla indomitorum equorum, sic per carduos tribulosque tractus emisit spiritum. Et Concordie nutricis eius, que ante ipsum plumbatis cesa martyrizatur: Et aliorum de domo eius  decem et nouem, qui simul decollati sunt.  Eodem die natale S. [a 1Kb] Cassiani Rome: ; qui cum adorare idola noluisset, interrogatus a persecutore quid artis haberet, respondit quia pueros notas doceret. Et mox spoliatis uestibus ac manibus post terga reuinctis statuitur in medio; uocatisque pueris, quibus docendo exosus factus fuerat, data est facultas eum perimendi. At illi quantum doluerant discentes, tantum ulcisci gaudentes, alii eum tabulis aut buxibus [D. buximiis] feriebant, alii stylis uulnerabant: quorum quanto infirmior etas, tanto grauiorem martyrii penam dilata morte faciebat. Scripsit Prudentius peta [Scripsit  Prudentius peta abest a B.].

Florus in T., In Gallia Pictauis ciuitate depositio S. [b 1Kb] Radegundis regine, que in thoro Lotharii Francorum regis recubans, potius monacha uocabatur  quam uxor. Cuius consortium spernens, Christum quem dilexit, amplexa est, tantamque meruit uirtutem, ut etiam mortuam suscitaret.

L., Ipso die S. Radegundis regina.

14.---XIX KAL. SEPT. Natale S. [c 1Kb] Eusebii presbyteri.

Additur in T. L., Tituli Conditoris. In A., [d 1Kb] Tituli et S. Conditoris: in u. et C., Et Peregrini. B. presignat uiridena Syri.

A. T. L., uigilia Assumptionis S. Marie Dei genitricis. B., In Africa natale S. Demetrii. In Africa natale S. Stratonis. Item in Africa Pauli, Eraclii, Possessoris. In Aquileia natale SS. Felicis, Fortunate, uincentie.

15.---XuIII KAL. S. Marie dormitio.

 Notatur rubrica In D. in A. T. L. B. C. Assumptio dicitur. u. C., Et alibi Trationis [Strationis], Philippi et Anticiani. A. T. L., In Nicomedia natale SS. Philippi et Euticiani [Eutici]. In Carthagine natale SS. Isaac et Maximiani. B., In Nicomedia natale SS. Stratonis, Philippi et Euticiani cum sociis eorum.

16.---XuII KAL. uacat Beda.

D., In Nicea Bithynie natale S. [a 1Kb] Ursacii confessoris. u. C., Natale Simpliciani et S. Thyrsi, Orionis et Emelii. A. T. L. B., In Persida natale Tyrsi cum sociis suis. In Alexandria passio SS. Orionis et Agnatii. In Galliis ciuitate Metis [In Galliis ciuitate Metis deest  in B.] natale S. [b 2Kb] Arnulfi episcopi confessoris. uerum in A., omisso Orione, tantum legitur: Et depositio S. Agnatii. In B. scribitur Ignatii, et interponitur nomen Emelii.

17.---XuI KAL. Octaue S. Laurentii.

u. C., Et S. Mametis [C. Numetis] monachi. T., Passio S. [c 1Kb] Mammetis. L. B., In Cesarea Cappadocie [Cappadocie deest in B.] natale S. Mammetis monachi et martyris. A. B. T., In Calcedonia Cappadocie passio S. [d 1Kb] Eufemie uirginis. T., Eodem die passio [e 1Kb] septem martyrum, qui passi sunt sub Honorico rege. B., In pago Cenomanico, Anisola  monasterio, [a 1Kb] Translatio corporis et dedicatio basilice S. Carilephi abbatis et confessoris.

18.---Xu KAL. Natale S. [b 1Kb] Agapiti martyris.

Addit D. Sub Aurelio imperatore, Antiocho preside. Presignant B. A., In Prenestina ciuitate. C. u., [c 1Kb] Silantia [C. Philantie] Heliane uirginis, Marciane uirginis. L., Et in Prenestina ciuitate natale Eziachi cum sociis suis. Et natale [d 20Kb] Helene regine. A., Et S. [e 1Kb] Martini pape. A. T. B., Et natale S. Candidi. P., In Amantia ciuitate natale SS. Pontimi, Philantie, Heliane uirginum.

 19.---XIu KAL. Natale S. [f 1Kb] Magni [B. Magni. Ipso die natale S. Andree], seu S. [g 1Kb] Andree cum sociis suis duobus millibus [B. militibus] quingentis nonaginta septem [u. nonaginta octo].

Prefigunt A. T. L., In Alexandria: ast A. et T. sic distinguunt: In Alexandria natale S. Magni et S. Andree martyrum. Eodem die natale S. [h 2Kb] Mariani cum duobus millibus quingentis nonaginta septem. Deinde addunt: Rome natale S. Magni martyris

 20.---XIII KAL. [a 1Kb] Samuel propheta.

Florus in A. T. L., Cainone castro, depositio S. [b 1Kb] Maximi confessoris; qui et maximis uirtutibus enituit, et, ut liber uite eius docet, que uersu conscripta legitur, beatissimi Martini discipulus fuit. Et S. [c 3Kb] Philiberti abbatis, qui diuersas hominum infirmitates  curans per Spiritum sanctum futura preuidit. Habetur in T. primo loco.

C. u., Et S. [d 1Kb] ualentini martyris. T., In Lucana natalis ualentini. B., In Lucania natale SS. ualentiniani et Leontii. In Alexandria natale S. Dioscori.

21.---XII KAL. uacat Beda.

Florus in A. T. L., Et passio S. [e 1Kb] Priuati: qui ualeriani  et Galieni temporibus, cum esset episcopus Minatensium, ob sancte fidei confessionem, a barbaris flagris et ustionibus afflictus tempus terminauit.

B. C. u. L., In Hispania Iulii et Iuliani. C. u., uincentii, Augurii et Fructuosi. B., In Sardinia natale SS. [a 1Kb] Luxurii, Traiani, Quadrati episcopi. Syndofagie natale SS. Artosii, Diomedis, Zotici. Et alibi Priuati martyris. D, In Territorio ciuitatis Gaualitane Priuati episcopi et martyris. A. T., In Hispaniis natale  S. uincentii. Eodem die Iuliani. T., Colodi.

22.---XI KAL. Natale S. [b 1Kb] Timothei, qui ab Antiochia ueniens Romam, sub Miltiade papa, susceptus est in hospitium a S. Syluestro, qui postea episcopus factus est.  Qui cum totum annum et aliquot menses ibi predicans multos ad Christum conuertisset, tentus a Tarquinio urbis prefecto, et longa carceris custodia maceratus, cum sacrificare idolis noluisset, tertio cesus et grauissimis suppliciis  attrectatus, ad ultimum decollatus est, et iuxta beatum apostolum Paulum sepultus. Scriptum in historia S. Syluestri. Eodem die natale S. Symphoriani martyris.

Florus in A. T. L., prenotato Augustoduno addit: Qui tempore Aureliani imperatoris ab Eraclio consulari comprehensus, quia statuam Berecinthie adorare noluit cesus et carceri est mancipatus, ductusque  extra murum a persecutore est prostratus.

u., Et S. [c 1Kb] Ypoliti in portu. Et alibi Martialis et Auree in ciuitate Ostia. L., Ipso die S. [d 1Kb] Mauri martyris cum sociis suis. B., In Antiochia natale Marini. In Gallia ciuitate Augustoduno natale SS. Medardi et Emiliani cum filiis suis octo.

23.---X KAL. uacat Beda.

Florus in A. T. L., In Aquileia natale SS. Fortunati et Ermogenis et Martialis. Et in ciuitate Egeas passio SS. [e 1Kb] Claudii, Asterii, Neonis: qui sub Lysia  preside crucifixi sunt. Eodem die Remis ciuitate passio SS. [a 1Kb] Timothei et Apollinaris [A. Apollonii]: qui a Roma in Gallias missi, apud urbem Remensem  consummati martyrio, celestia regna meruerunt.

D., Natale sanctorum martyrum Donati, Restituti, ualeriani, Fructuose, cum aliis duodecim, qui preclarissimo confessionis honore Antiochie coronati sunt. u. S., Cyriace ad S. Laurentium. In Nepe S. Tholomei episcopi et martyris. C., In Aquileia S. [b 1Kb] Fortunati. Ermogenis. Et in portu urbis Rome natale S. [c 2Kb] Hippolyti, qui dicitur Nonus. B., Rome natale SS. Laurentii, Abundii, Innocendi. In Gallia Remis ciuitate natale SS. Timothei, Apollinaris. Augustoduno depositio S. [d 1Kb] Flauiani.

24.---IX KAL. In India natale [e 2Kb] Bartholomei apostoli.

 Florus addit in A. et T., Qui decollatus est in India interiore pro Christo iussu regis Astyagis. Abest hoc die in u. et refertur sequenti.

Idem Florus in A. T. L., Rome passio S. [f 1Kb] Genesii,  qui, cum esset miles, se fidei Christiane subiecit.  Hic cum iussu Diocletiani imperatoris diu in equuleo positus, ungulis attractatus, lampadibus inflammatus, in confessione sancta persisteret ac diceret Iudici: Si centuplicaueris circa me tormenta, Christum mihi de ore, Christum de corde auferre non poteris, gladio iussus est interimi. Eodem die Rodomo [L. Rotomago] depositio S. [g 2Kb] Audeni episcopi et confessoris, qui plurimis miraculorum  signis rutilans, oratione sancta more Elie e celo pluuiam adeptus est.

D., Carthagine [a 1Kb] martyrum Masse Candide. u. C., Rome nat. S. Genesii martyris. Et in Ostia S. [b 1Kb] Auree uirginis. B., In Antiochia natale Iebonii, Capitulani, Italie. [c 1Kb] Redonis ciuitate depositio S. Audeni episcopi et confessoris. Neueruis ciuitate depositio S. Patriani abbatis et confessoris. Cenomanis ciuitate natalis Rigomeri presbyteri et confessoris.

25.---uIII KAL. uacat Beda.

Florus in A. et T., Arelato passio S. [d 1Kb] Genesii  Martyris, qui decisione capitis agonem pro Christi nomine pollenti feruore conseruauit. L., Qui, ut fertur, alio non est tinctus baptismate quam proprio sanguine. Pergit Florus in T. et L., Et Rome natale  [e 2Kb] Lucii episcopi et martyris, qui uigesimus primus post Petrum cum ecclesiam annis tribus et mensibus tribus rexisset, temporibus Gallieni et ualesiani [L. Galli et uolusiani] exsilio retrusus, sed postea nutu Dei ad propriam ecclesiam incolumis est reuersus, deinde martyrium in confessione Christi pertulit.

u., S. [f 1Kb] Bartholomei apostoli. Hic in Lycaonia predicauit, ad ultimum in Albano maioris Armenie  urbe uiuens a barbaris decoriatus, atque per iussionem regis Astyagis decollatus est, sicque terre conditus ibique sepultus. Natalis eius uIII Kal. Septembris celebratur. C., In ciuitate Ostia S. Auree. Rome S. [g 1Kb] Genesii martyris. D., Natale S. Genesii  martyris; qui prius in urbe mimitemele artis magister fuit. B., In Syria natale S. [a 1Kb] iuliani martyris. In Capua ciuitate Campanie natale SS. Rufini et Iulii. Hermetis. B. A. T., In Hispania natale SS. martyrum Iusti et Pastoris. T., In Pago uiromandensi natale S. [b 2Kb] Hunegundis uirginis. Ipso die natale S. [c 2Kb] Aredii abbatis. A., Tumularias depositio S. Hunegundis uirginis. L. locum reticet.

26.---uII KAL. Rome natale SS. Erenei et Abundii; quos [d 1Kb] Deciana persecutione iussit ualerianus incloacari, eo quod corpus B. [e 1Kb] Concordii in cloacam missum leuauerunt. Et ipsorum quoque corpora leuauit  [f 1Kb] Iustinus presbyter, et sepeliuit in crypta iuxta B. Laurentium.

Florus in A. et T., Eodem die ciuitate Thessalonica natale S. [g 1Kb] Anastasii: Hic fullo fuit, sed fidei merito inter numerum martyrum annumeratus est.

L., Et in ciuitate Salonia natale S. Anastasii martyris. u., alibi. C., In ciuitate Salona. u. C., Natale S. Anastasii, hic fullo et martyr fuit. [h 1Kb] Quintini martyris. B., In ciuitate Salona natale S. Anastasii martyris. Autissiodoro ciuitate depositio S. [i 1Kb] Eleutherii episcopi.

27.---uI KAL. uacat Beda.

 Florus in A. T. L., Arelato ciuitate depositio S. [a 2Kb] Cesarii martyris. Et in Aegypto ciuitate Oxirenchena [ciuitate Oxirenchena deest in L.] sedecim martyrum, quorum gesta habentur, qui bestiis et igne superatis, gladio occubuerunt. Eodem die Rome passio [b 2Kb] Nemesii diaconi et Lucille filie eius, qui capitis plexione iubentibus [c 1Kb] ualeriano et Gallieno consulibus ob confessionem Christi sine audientia perempti sunt.

 uacat supplementum D., nisi quod recentissima manu inscriptum sit nomen Syagri episcopi. u. C., In [d 1Kb] Lucania ciuitate Felicis, Sauiniani [u. Sabaniani], Honorati et S. Rufini. T., Et passio sanctorum martyrum, [e 1Kb] Felicis, Georgii monachi, Libiose, Aurelii atque Natalie. Eodem die translatio S. [f 1Kb] Sulpitii episcopi. B., Arelatis depositio S. [g 1Kb] Cesarii episcopi. Constantinopoli SS. Ollii et Stephani diaconi. Augustoduno natale S. [h 1Kb] Agri episcopi. B. A. T. L., In Capua natale S. [i 1Kb] Ruphi martyris.

28.---u KAL. Natale S. [i 1Kb] Hermetis martyris. In  Africa S. [a 3Kb] Augustini episcopi: qui primo de sua ciuitate propter barbaros Sardiniam translatus, [b 1Kb] nuper a Luitbrando rege Longobardorum Ticinis relatus et honorifice conditus est.

Florus in A. T. L.: Sconis [T., Comis; L., Scottiis] ciuitate natale [c 1Kb] Bibiani episcopi et confessoris, qui multis languentibus tribuit sanitatem. Et Aruernis  in uico, qui dicitur Priuatis, in Galliis, passio  S. [d 1Kb] Iuliani martyris: qui sub Crispino preside paganis se ad penam querentibus ultro se pro amore nominis Christi offerens, gladio est interemptus.

C., Et depositio S. Faustini episcopi. S. Balbine. B., Santonis ciuitate depositio S. uiuiani episcopi et confessoris. Item Rome Basilei, Helie. Constantinopoli depositio S. [e 1Kb] Alexandri episcopi. Ariuernico  natale S. Iuliani martyris.

 29.---Iu KAL. Rome S. [a 1Kb] Sabine uirginis atque martyris. [b 1Kb] Eodem die decollatio S. Ioannis Baptiste qui primo in Samaria conditus tunc in [c 1Kb] Alexandria, porro [d 1Kb] caput de Hierosolymis ad Phenicie urbem Emissam delatum est.

 Addit T.: Ipsum imminente festiuitate Paschali fuisse decollatum euangeliste declarant et anno post hunc sequente cum denuo tempus paschale rediret, mysterium dominice passionis completum est. C., Et pausatio S. Helizei prophete, discipuli S. Helie prophete. B. C. u., Et aliorum [e 1Kb] nongentorum martyrum qui eodem die passi sunt. T., Perone S. [f 1Kb] Fursei abbatis. B., In Antiochia Syrie natale SS. Basilei et Pauli. In Sirmia natale S. Basille uirginis.

30.---III KAL. In uenusia ciuitate Apulie natale  SS [g 2Kb] Felicis episcopi ciuitatis Tubzocensis, et Audacti et Ianuarii presbyteri, et Fortunatiani et Septimini lectorum: qui temporibus Diocletiani in sua ciuitate tenti a Magneliano curatore, inde multis diu uinculis et carceribus macerati; et in Africa et in Sicilia,  tandem in occisione gladii consummati sunt. Felix quinquaginta sex annorum, uirgo obiit.  Sunt autem inter Carthaginem et Tibzocam [Mss., Tibiucam] millia passuum triginta quinque.

C. u., Rome natalis SS. Felicis et Audacti. B., Eodem die S. Seuere.

31.---II. KAL. uacat Beda nec non ms. D. in supplemento.

 C. u., Treuiris depositio S. [a 2Kb] Paulini episcopi. C., Et S. [b 1Kb] Pauli apostoli et confessoris. u. C., Alibi [c 1Kb] Gayani, Iuliani, Rufini, uincentii. B. A. T. L., Treuiris depositio S. Paulini episcopi et confessoris: qui cum pro fide catholica a Constantio imperatore  filio Constantini imperatoris exiliatus fuisset, ibidem requieuit. B., Alibi depositio S. Elladi episcopi. A., Eodem die apud Atrebatum depositio S. [d 1Kb] Hadulfi episcopi et confessoris. T. B., Autissiodoro depositio S. [e 1Kb] Optati episcopi.



[SEPTEMBER.]


 1.---KALENDIS. uacat Beda.

Florus in A. T. L.: Cenomanis, depositio S. [a 1Kb] uictoris episcopi et confessoris: qui dum ciuitas ipsa cremaretur incendio, et ualidis globis flamme huc illucque impellente uento propellerentur; quasi  pastor bonus non perferens ecclesiasticas caulas ab insidiis Satane deuastari obuiam se turbinibus obtulit, eleuataque manu, facto signo crucis e contra, illico omne cessauit incendium.

D., Iesu Naue et Gedeon prophetarum. B. C. u. D.  L., In Capua [B., in Aquaria] natale S. [a 1Kb] Prisci , qui fuit unus de antiquis Christi discipulis. Alias, qui unus dicitur fuisse ex septuaginta duobus discipulis. C. u. A. T. L., In Tudertinis [C., Tude Terentiani] natale SS. Felicis et Donati. A. L., Apud Senonas depositio S. [b 1Kb] Lupi episcopi  et confessoris. T., Rome depositio S. Columbe uirginis. B., In [c 1Kb] Carthagine natale sanctorum duodecim fratrum. A., Eodem die sanctorum episcoporum [d 1Kb] Sixti, Sinici atque Iuuandi et [e 1Kb] Firmini episcopi et S. [f 2Kb] Aegidii abbatis. B., In Prouincia depositio S. Aegidii confessoris. L., In loco uallis que dicitur Flauiana, in prospectu maris, natalis S. Aegidii abbatis, apud Athenas orti, patre Theodoro, matre Pelasia. B., Bectantia prima natale SS. Marciani episcopi, Sisinnii, et Amausi. Cenomanis ciuitate depositio S. uictoris episcopi et confessoris.

2.---Iu NONAS. uacat Beda.

Florus in A. T. L.: Lugduno depositio S. [g 1Kb] Iusti  episcopi et confessoris: qui pro quodam fugitiuo eiusdem Ecclesie, petente primario ciuitatis, reddito supplicioque mortis affecto, eius sibi ascribens supplicium; gregem commissum, quem magna puritate et modestia ac patientia multis rexerat annis, derelinquens,  se eremo dedit, Domino adherens et cultoribus eius, sancto uidelicet Macario sanctoque Paphnutio: quorum uite ac mortis particeps exstitit. T., Et in Sicilia natale Felicis et Secundi.

u. C., In Alexandria Theodori. In Antiochia Timothei. Alibi depositio S. [g 1Kb] Iusti. C., Episcopi. D., Natale S. Iusti Lugdunensis episcopi, mire sanctitatis et prophetie.

Sed hec omnia in dictis mss. habentur loco posteriori, initio autem hec premittuntur. In A. T. L., Passio Sanctorum [h 1Kb] Aniceti et Fotini fratris eius. T.,  qui post multiplicia ac seua tormenta igni traditi sunt. In Nicomedia natale sanctorum Gorgonii et Theodote. A. T. L. B., Eodem die S. [a 1Kb] Antonini martyris. A. B., Augustoduni depositio S. [b 1Kb] Syagrii episcopi et confessoris. B., In Alexandria natale S. Theodori. Lugduni depositio S. Iusti episcopi. In Nicomedia SS. Zenonis, Gorgonii, Monolappi, Theodote cum filiis suis.

3.---III NONAS. uacat Beda.

C. u., [c 2Kb] Leonis et Marini confessorum. In Aquilegia Syricii, Euphemie [u. om. Euphemie] et Ariston. D., Rome beate [d 1Kb] Seraphie uirginis sub  Adriano imperatore ac iudice Beryllo. L., In Sicilia natale S. [e 1Kb] Felicis, et apud Stabulaus. S. [f 2Kb] Remacli episcopi Tungrensis. B., In Alexandria natale S. [g 1Kb] Aristonis Episcopi. Et natale SS. Euphemie, Sirici et Aristonis cum sociis eorum. T., Natale S. [h 1Kb] Iusti episcopi. T. A. B., In prouincia Syrie natale S. Antonini pueri [i 1Kb] annorum duodecim, et S. [i 1Kb] Aristei episcopi. T., Et confessoris. T. A., Et depositio S. [k 1Kb] Euphemie. Et S. Remacli episc. A., In monasterio Stabulaus depositio S. Remacli episcopi et confessoris.

4.---II NON. uacat Beda.

 Florus in A. T. L.: In Gallia, ciuitate Caualonis natale S. [a 1Kb] Marcelli martyris, qui uirtutibus coruscans et in confessione Domini constanter perseuerans, tempore Antonini sub Prisco preside, medius in terra fossus consummauit martyrium.

B. u. T. L. C.: Rome uia Salaria depositio S. [b 1Kb] Bonifacii episcopi. B., Item Rome, B. C. u., Ad S. Felicitatem, Magni, Casti, Saturnini. D., Moysi prophete. Apud Ancyram Galatie natale sanctorum martyrum trium puerorum Rufini, Siluani et uitalice. B., Cauellionis passio S. Marcelli episcopi. Treuiris natale S. [c 1Kb] Paulini episcopi.

5.---NONIS. uacat Beda.

Florus in A. et T.: In uiennensi ciuitate passio S. [d 1Kb] Ferioli martyris qui gladialem suscepit sententiam  sub preside Crispino. Eodem die depositio S. [e 2Kb] Bertini confessoris et monachi, qui in diuinis rebus prudens et in malis simplex uirtutibus claruit diuinis.

u. C., In portu Romano Quinti, Taurini, Arestosi, Donati, Saturnini, Ingenui. B., Rome natalis SS. Taurini et Saturnini. D., Rome B., [f 2Kb] uictorini martyris: fuerunt autem duo fratres uictorinus et Seuerinus. A., Rome depositio [g 1Kb] Bonifacii episcopi. L., In uienna passio S. Ingenui episcopi. A. T. L. B., In Capua Campanie natale sanctorum Quinti et Donati. B. interponit Arconti.

6.---uIII IDUS. Zacarie prophete.

Ponitur ultimo loco in T. et L., secundo in A., alibi primo. D., Et natale S. [h 1Kb] Onesiphori apostolorum  discipuli. B. C. u. A. T. L., Rome S. [a 1Kb] Eleutherii episcopi. A. T. L., Et depositio S. [b 1Kb] Humberti confessoris Christi. Alias, sacerdotis. B., In territorio Cappadocie ciuitate Reaten natale S. [c 1Kb] Cartidi cum sociis suis.

7.---uII IDUS. S. Clodaldi confessoris.

Quod Florus in A. T. L. sic auxit: Eodem die in territorio Parisiorum uico Nouigento S. [d 2Kb] Clodoaldi confessoris et regis. Simile quid legitur in B.

Idem Florus primo loco hoc habet: Aurelianis depositio S. [e 1Kb] Euurtii episcopi et confessoris, qui tempore Constantini imperatoris causa requirendorum fratrum egressus, in Aurelianis ingressus est urbem: ubi tunc clero et populo ieiunium triduanum celebrante pro antistite futuro, ab ostiario ecclesie in hospitio receptus, et usque ad diem tertium pacti  ieiunii nutu Dei est retentus. Confluentibus accersitis episcopis et populis uniuersis ad ecclesiam, ille pariter cum suo intrauit ostiario. Quibus orantibus et Domini misericordiam prestolantibus, ecce instinctu Dei columba transmissa per insertam fenestram ingressa, quasi lux immensa fulgens, per totam fere ecclesiam more personam inuestigantis cepit uolitare.  Que speculata S. Euurtium ianue inherentem, illico super caput eius insedit. Quod signum populus admirans, amplius Deo preces fundebat, iterum duplicari ac triplicari miraculum. His ita orantibus, columba tertio uenit, tertioque super prefati uiri caput insedit. Hoc indicio celitus dato antistes effectus est populo Aureliano: cui tantam Dominus contulit gratiam, ut medicinale infirmis remedium, et fatigatis diuersis calamitatibus infinitum preberet beneficium. Nam et in hora confractionis panis celestis, dum de more sacerdotali hostiam eleuatis manibus tertio Deo oblatam benedicendam offerret, super caput eius uelut nubes splendida apparuit, et manus de nube extensa porrectis digitis oblata benedixit. Quod miraculum ei  tantummodo et subdiacono eius, ac uni penitenti et uni castimoniali permissum est uidere. Captiuos uero fratres post quadraginta annos recepit incolumes. Scriptum in Gestis eius.

B. T., In Beneuentis passio sanctorum Ianuarii, Ferioli et Desiderii. u. C., In Capua Ianuarii, Desiderii. Et passio [f 1Kb] Anastasii. D. et B., [g 2Kb] Ioannis apud Nicomediam diaconi martyris. B., In Gallia  Arelate depositio S. [a 1Kb] Augustalis. Eodem die natale S. [b 1Kb] Regine uirginis.

8.---uI IDUS. Natale sancte Dei genitricis Marie. Eodem die in Nicomedia natale S. [c 2Kb] Adriani martyris cum aliis uiginti tribus.

A. et T. interiiciunt et S. [d 1Kb] Nemesii. u. et C. addunt: Demetrii, Seueri cum aliis undecim. L., mutata phrasi, Ipso die in Nicomedia passio S. Adriani et comitum eius: qui passi sunt sub Maximiano uiginti tres numero. B., In Antiochia natale SS. Timothei, [e 1Kb] Faustini.

 9.---u IDUS. Natale S. [f 1Kb] Gregorii.

Addit L., et Dorothei Martyrum. u. C. D., In [g 1Kb] Sabinis Hyacinthi, Alexandri, Tiburtii. A., Natale S. Gorgonii martyris et Tiburtii. Et depositio S. Alexandri. T., Passio beatorum martyrum [h 1Kb] Dorothei atque Gorgonii. T., Et depositio S. Alexandri. B., In Cesarea Cappadocie natale SS. Fortunati, Ammonii.

Florus in A. T. L.: Ipso die Taruenne depositio S. [i 2Kb] Audomari episcopi et confessoris , qui mundo mortuus, Deo uiuens, plurimarumque  uirtutum signis pollens Taruennis urbis populum ad cultum conuertit diuinum.

10.---Iu IDUS. uacat Beda.

B. C. u. A. T. L., Rome depositio B. [a 2Kb] Hilarii pape , per quem [b 1Kb] uictorinus Ordinem paschalem scripsit. T. A., In Alexandria natale sanctorum Nemesii, Ammon et aliorum octingentorum et sex [A., et quinque]. B., In Alexandria Ammonis,  Orionis, Oriosii et aliorum octoginta sex. D., Apud Africam natale sanctorum episcoporum [c 2Kb] Nemesiani, Felicis, Lucii. Item Felicis, Littei, Poliani, Iaderis et Datiui. B., In Africa natale SS. Doletatuli, Tusci, ualentini. L., Et S. [d 1Kb] Theodardi episcopi et martyris. In Santanaco S. [e 2Kb] Dagoberti martyris. B., Manu recenti ascriptum: Translatio corporis S. [f 1Kb] Benedicti eremite.

 11.---III IDUS. Rome SS. [a 1Kb] Proti et Hyacinthi, qui erant eunuchi S. Eugenie.

Addit Florus in A. T. L.: Sed feruore fidei facti sunt doctores Christiane legis unde et capitalem susceperunt sententiam.

A. T. L. B., Lugduno depositio S. [b 1Kb] Patientis episcopi. B., In Alexandria natale SS. Syri et Serapionis. In Apuria natale SS. Felicis et Donati. C., Et in portu urbis Rome [c 1Kb] Ingenui.

12.---II ID. uacat Beda.

C. u., In Pamphilia S. Syri, alibi S. Eupli. u., Et Serapionis. D., Apud urbem Ticinum, que et Papia dicitur, sanctorum confessorum Syri et [d 1Kb] Hyuentii. B., In ciuitate Catenas SS. [e 1Kb] Epuli et Serapionis episcopi.  Lugduno Gallie depositio S. [f 1Kb] Sacerdotis episcopi. In Pamphilia natale S. Cyrici episcopi et confessoris. A. T., Rome natale S. Hypoliti. A. T. L., Augustoduno depositio B. [g 1Kb] Euantii episcopi. T. L., In Sicilia passio Serapionis episcopi et aliorum tredecim.

13.---IDIBUS. uacat Beda.

D., Apud Aegyptum ciuitate Alexandria. B., [h 1Kb] Philippi episcopi et martyris. C. u. L. A. T., Augustiduno depositio B. [i 1Kb] Nectarii episcopi. L., Et Turonis [i 1Kb] Lictoris episcopi. B. A. T., In Galliis ciuitate Turonis depositio S. Lictoris [B., Lidonis] episcopi. Rome natale S. Dionysii episcopi. Eodem die apud Duacum [T. et B. om. apud Duacum] depositio  S. [k 1Kb] Amati episcopi. B., In Apulia natale  SS. Felicissimi et Secundini. In Alexandria natale S. Theophili episcopi. Andegauis ciuitate depositio S. [a 1Kb] Aurilionis episcopi.

14.---XuIII KAL. OCT. Rome natale S. [b 2Kb] Cornelii episcopi: cui primo os cum plumbatis cesum, et sic decollatus est cum aliis uiginti et uno [R., uiginti duobus] promiscui sexus: et Cerealis miles cum uxore sua Salustia quam Cornelius ab infirmitate  sanauerat passi sub Decio. [c 1Kb] Eodem die natale S. [d 2Kb] Cypriani [C., Cyriaci] episcopi, qui sub ualeriano principe post longum exsilium, detruncatione capitis martyrium consummauit sexto milliario a Carthagine. Eodem die exaltatio sancte [e 1Kb] crucis.

B., Et depositio Ebarci episcopi.

15.---XuII KAL. Natale S. [f 1Kb] Nicomedis martyris . L. addit et [g 1Kb] ualeriani. Eodem die  S. [a 1Kb] Apri episcopi: A. et T. premittunt, In ciuitate Tullo. B. uero: In territorio Cauillonensi castro Trinorchio. Et [b 2Kb] Leobini confessoris. Desunt Aper et Leobinus in L.

A. T., Beluagus translatio corporis S. [c 1Kb] Luciani. Eodem die depositio S. [d 1Kb] Aicadri abbatis, qui et in L. inuenitur. B., In Alexandria natale trium fratrum Cyrini, Leontii et Serapionis.

16.---XuI KAL. Natale S. [e 1Kb] Euphemie uirginis,  que martyrizauit sub Diocletiano imperatore, proconsule autem Prisco, in ciuitate Calcedonia: que  tormenta et carceres, uerbera et argumenta rotarum, ignes et pondera lapidum angularium, bestias et clauas uirgarum, serras acutas et sartagines ignitas, rursum morsum bestie pro Christo superauit, et ad mille passus ciuitatis Calcedonis sepulta est a patre suo Philosophrone [D., Philophrone] senatore. Ipso die natalis sanctorum [f 1Kb] Lucie [D., Lucii] et Geminiani.

 C. B. u., Et alibi S. [g 1Kb] Emerentiane uel Emerentianis uel Emerentianitis.

 17.---Xu KAL. Natalis S. [a 1Kb] Lamberti [R. C. B., Landeberti] episcopi et martyris. In Britanniis Socratis et Stephani.

Florus in A. T. L. premittit hec: In Gallia in uilla  que dicitur Leudegus; et subiungit de S. Lamberto: Qui sectando iustitiam adeptus est martyrii palmam.

A. T., In Mediolano depositio S. [b 1Kb] Eustorgii. B., In Euiduno natale SS. ualeriani, Macrini et Gurdiani. L., Ipso die Eleuatio S. [c 1Kb] Hyltrudis uirginis.

18.---XIu KAL. uacat Beda.

Florus in A. T. L.: In territorio Lingonice ciuitatis, monasterio Segestro, depositio S. [d 1Kb] Sigonis presbyteri et confessoris. Et passio sanctorum Felicis  et [e 1Kb] Constantii, qui passi sunt sub Nerone imperatore.

B. C. u., In Alexandria S. Trophimi. In Nicomedia sanctorum Oceani, Sixti, C. u., Medetei. B., In  Mediolano depositio S. [f 1Kb] Eustorgii episcopi.

19.---XIII KAL. In Neapoli Campanie natale sanctorum [g 1Kb] Ianuarii, Beneuentane ciuitatis episcopi; cum Sosio diacono Mesenate ciuitatis, et diacono suo Festo, et lectore suo Desiderio: qui post uincula et carceres capite sunt cesi in ciuitate Puteolana, sub Diocletiano principe, iudice Dracontio. Qui cum ducerentur ad mortem, uiderunt inter alios Proculum Puteolane ciuitatis diaconum, et duos laicos Eutychen et Acutium; et interrogauerunt  quare iusti iuberentur occidi: quos iudex ut uidit Christianos iussit decollari cum illis. Sic omnes septem pariter sunt decollati. Et tulerunt noctu corpora Christiani; et Neapolitani Ianuarium posuerunt iuxta ciuitatem in basilica, Mesenates Sosium eque in basilica, Puteolani Proculum et Eutycetum et Acutium in basilica S. Stephani, Festum et Desiderium Beneuentani collegerunt.

Ms. Letiense usque ad Desiderio conuenit: deinde aliorum trium subiungit nomina.

 u. B. D., Et natale S. [a 1Kb] Eustochii. u. C., Alibi depositio S. [b 1Kb] Mariani. B., Treueris ciuitate depositio S. Miletis episcopi.

20.---XII KAL. In Cyzico natale sanctorum [c 1Kb] Fauste uirginis et Euilasii sub Maximiano imperatore: quam idem Euilasius, cum esset primus palatii, iussit decaluari et radi ad turpitudinem, deinde suspendi ac torqueri: quo tempore coruscatio de celis facta multos ministrorum percussit. Deinde iussit loculos afferri et eam immissam ac fixam, quasi lignum secari mediam: sed eam carnifices serris ledere non ualebant. Que inter stupens Euilasius Christo credere cepit; et hoc ubi imperatori nuntiatum est, misit prefectum qui eum suspensum  fortiter torqueret. Qui etiam iussit Faustam nudam et sine mauorte [A. B. u., maforte] educi de carcere, et ei caput terebrari ac clauis configi. Cui postmodum non solum caput, et facies, sed et pectus et totum corpus usque ad tibias clauis impletum est. Post hec sartaginem iussit igniri: sed hec illa psallente refriguit. Hec inter ueniens uox de celo uocauit eos et sic tradiderunt spiritum. Erat autem Fausta annorum tredecim [D., XuI, B., XII] et Euilasius  octoginta [u. C., LXX].

C. B. u. D. T. A., uigilia S. Matthei apostoli et euangeliste. B., In Noceria natale SS. [d 1Kb] Felicis et Constantii: qui passi sunt sub Nerone impiissimo imperatore.

21.---XI KAL. Natalis S. [e 1Kb] Matthei apostoli et euangeliste.

Florus preponit in A. T. L.: In Persida; et subiungit: Qui orans a tergo gladio percutitur. Et occubuit. B., Qui passus est in ciuitate Tharim.

u. C., Alibi S. [f 1Kb] uincentii martyris. A., Et passio S. Alexandri episcopi. B., In Mediolano natale S. uictoris martyris.

22.---X KAL. Sanctorum martyrum, [g 1Kb] Thebeorum Mauricii, Candidi, Exuperii , uictoris  Addit R., Cum aliis uI CIC octuaginta quinque martyribus.

Que a Floro in A. T. L. sic explicantur: Cum sociis quorum omnium numerus sex millia sexcenti sexaginta sex fuisse dicitur qui pro Christi nomine omnes pariter iussu Maximiani Cesaris gladio sunt interfecti: et premittitur: Apud Agaunum passio, etc.

u. post uictoris, addit: Innocentii, uitalis cum sociis  septem [C., sex]. Innocentius et uitalis etiam nominantur in A. et C.

B. plenius, sic ut propterea credi posset hoc Martyrologium ad usum Agaunensis monasterii, aut alterius eamdem tenentis regulam scriptum fuisse: In Gallia Sedunis, ciuitate Senocto Dorouallense, loco Agauno, passio sanctorum Thebeorum martyrum Mauricii, Exuperii, Candidi, Innocentii, uictoris et uitalis cum sociis eorum sex millibus sexcentis sexaginta sex, sub Diocletiano et Maximiano. Hi accincti uenerunt in auxilium Maximiliano, cum destinaretur in persecutionem Christianorum. Et cum non solum idolis sacrificare, sed etiam Christianos persequi recusarent, secundo et tertio decimati sunt. Sed contentio inter eos oritur, qua obuium se quisque prebens, optat esse decimus. Ad ultimum tertio causa iustitie, sed depositis armis, ceruices persecutoribus prebentes, uel intectum corpus offerentes, ipsum solum reminiscentes confiteri, qui ad occisionem ductus est tanquam agnus et non aperuit os  suum; ipsi quoque tanquam grex dominicus laniari se permiserunt, et tanquam ab irruentibus lupis passi sunt. uictor autem senex, qui nec legionis illius fuit, fatigatus in itinere ad contaminatum cedibus locum ductus est, et dum ad epulas pro etatis ueneratione rogaretur, et causam interemptorum corporum cognouisset, detestatus conuiuas et conuiuium,  statim profanorum turba uallatur; que, utrum Christianus esset, respondere minaciter iubet: mox confessus Christum iunctus est martyribus.

u., Rome S. Digne et Merite. B., Rome natale S. [a 1Kb] Babille et S. [b 1Kb] Digne et Merite.

23.---IX KAL. Natale S. Sosii diaconi Mesenate ciuitatis in Campania: qui, cum esset annorum triginta, martyrium cum B. Ianuario Beneuenti episcopo capitis decollatione suscepit tempore Diocletiani imperatoris.  Is cum tempore  quodam Euangelium legeret in ecclesia Mesenate ciuitatis, presente episcopo [c 1Kb] Ianuario, frequenter enim eum pro sanctitate et prudentia eius uisitare consueuerat, uidit subito idem episcopus de capite eius flammam exsurgere, quam nemo alius uidit; et prenuntiauit eum martyrem futurum. Et post non multos dies idem diaconus tentus et in carcerem missus est. Ad quem uisitandum cum uenisset episcopus cum diacono suo Festo et lectore suo Desiderio, et ipse cum eo simul tentus, ac pariter omnes, cum aliis tribus, occisi sunt. Eodem die natale S. Thecle uirginis in Oriente in Iconio ciuitate: que a Paulo apostolo instructa in confessione Christi, ignes ac bestias deuicit: et post multa certamina ad doctrinas multorum, ueniens Seleuciam requieuit in  pace.

Florus in A. T. L.: Eodem die Rome S. [d 2Kb] Lini pape et martyris: qui secundus post Petrum Romanam Ecclesiam nouem annis regens, tempore Neronis martyrio coronatus est.

 u. C., Rome depositio S. [a 1Kb] Liberii episcopi.

24.---uIII KAL. Conceptio S. Ioannis Baptiste. Et in Augustoduno natale S. Andochii presbyteri, Thyrsi diaconi, et Felicis: qui a S. Polycarpo ab Oriente directi ad docendum Galliam sub Aureliano principe sunt gloriosissime coronati. Siquidem flagellis cesi, in ultimo tota die inuersis manibus suspensi, in ignem missi, sed non combusti; tandem uectibus colla feriuntur. Ubi [b 1Kb] Symphorianus, tunc uiginti annorum, qui postea passus est, semper uigilias et orationes agebat.

B. u. C., Alibi depositio [c 1Kb] Rustici episcopi. T. L., Eodem die Lugduno depositio S. [d 1Kb] Lupi episcopi. B., Et reuersio sancte crucis.

25.---uII KAL. uacat Beda.

 Florus in A. T. L., In Ambianis ciuitate, depositio S. [e 1Kb] Firmini episcopi et martyris: qui tempore Diocletiani et Maximiani imperatorum patriam parentesque relinquens, Galliarum confinia aggressus, Aruernorum, Andegauensium, Beluacensium atque Ambianensium populum, multitudine predicationis et miraculis effulgens, conuertit. Ubi et pro Christo passus est, et insidias persecutorum plurimas sustinuit. Hinc a Sebastiano prefecto comprehensus, post uincula et dira flagella custodie traditus, clam noctis silentio in carcere est decollatus.

B. u. C., In Asia sanctorum [f 1Kb] Eucarpi et Bardoniani, et alii uiginti sex. B., Et alibi depositio S. Firmini episcopi. D. L., Natale S. Cleophe, cui Dominus in resurrectione tertius apparuit.

26.---uI KAL. Sanctorum martyrum [g 1Kb] Cypriani  episcopi et Iustine: quorum Iustina sub Diocletiano multa propter Christum perpessa, ipsum quoque Cyprianum, cum esset magus, et magiis suis eam dementare conaretur, conuertit ad Christum: cum quo, postea iam episcopo et nobili doctore facto, martyrizauit sub Claudio principe.

B. u. C., Rome depositio S. [a 2Kb] Eusebii episcopi et confessoris. B., Aluernis depositio S. [b 1Kb] Apollinaris episcopi.

27.---u KAL. Natale SS. [c 9Kb] Cosme et Damiani sub persecutione Diocletiani, preside eius Lysia, in ciuitate Aegea: qui post multa tormenta, uincula et carceres toleratos, mare et ignes, crucem, lapidationem et sagittas diuinitus superatas, capite plectuntur.

Addit L.: Cum fratribus Antinoo, Leontio et Euprepio.

 Florus in A. T. L.: Ipso die natale S. [d 1Kb] Timothei discipuli Pauli, quem idem uas electionis puerum  assumens, omnem ecclesiasticam disciplinam docuit, et cum manus impositione accommodabilem Ecclesiis fecit. Hic pudicus et uirgo permanens, apud Ephesum in monte qui uocatur Pion cum magno honore sepultus quiescit.

L., Primo loco: Natale S. [e 1Kb] Hyltrudis uirginis que amore Christi sponsum in terris fugiens, ei quem elegerat uiriliter adhesit, bonumque propositum laudabili fine conclusit. u. C., Et in Epheso S. Timothei ad quem Paulus apostolus scripit Epistolas. B., In Tarso Cilicie passio SS. Taraci, Probi et Andronici.

28.---Iu KAL. uacat Beda.

D., Hispaniis Corduba SS. [f 1Kb] Fausti, Ianuarii, et Martialis. u. C., In Africa SS. Martialis, [g 1Kb] Lauri [C., Laurentii], Rome S. Stactei [u., Stracti]. Et in monasterio Domini Saluatoris dedicatio basilice B. Petri apostoli. A. T. L., In Africa natale SS. Martialis,  Laurentii, Faustini et Candidi. T. L., Eodem die [h 1Kb] Exuperii episcopi. A. T., In Gallia ciuitate Genua depositio S. Salonii episcopi et confessoris. T., Eodem die Rome passio S. Stactei. Autissiodoro depositio  S. [a 1Kb] Alodii episcopi. B., Rome natalis S. Iustini presbyteri. In Africa natalis SS. Martialis, Marii, Faustini. Autissiodoro depositio [b 1Kb] Fraterni episcopi.

29.---III KAL. Dedicatio ecclesie sancti angeli [c 1Kb] Michelis.

Plenius u. et C.: [d 1Kb] Rome uia Salaria milliario septimo,  dedicatio basilice sancti archangeli Michelis uel in monte qui dicitur Garganus, ubi multa mirabilia Deus ostendit.

A. T. L., Autissiodoro depositio S. [e 1Kb] Fraterni episcopi.  B., Alibi natalis SS Sossii, Ianuarii.

30.---II KAL. In Bethleem Iuda depositio S. Hieronymi presbyteri, qui obiit anno nonagesimo primo [B. om. primo].
[f 3Kb]

Florus in A. T. L.: Qui sancte Ecclesie suo labore  multa contulit; huic enim mundus crucifixus fuit et ille mundo, obiitque anno nonagesimo primo.

u. C., In Placentia ciuitate S. [g 1Kb] Antonini. u. C.  A., In Mediolano translatio corporis S. [a 1Kb] uictoris martyris. L. et T., Ipso die natale sanctorum [b 1Kb] uictoris et Ursi martyrum. C., Rome passio S. Sophie  cum tribus filiabus suis Pistis, Elpis, et Agapis. B., Et SS. Pistis, Elpis, Agapis, [c 1Kb] Sophie.



[OCTOBER.]


 1.---KALENDIS. Festiuitas S. [a 1Kb] Remigii Remis ciuitate.

Florus in A. T. L.: Elissipona ciuitate passio sanctorum uerissimi, Maximi, et Iulie [A., Iulii] qui passi sunt sub Datiano preside. Quorum Datianus confessione comperta, parari secretarium iubet et intromitti lictores, extendi martyres, admoueri uerbera, colligari ungulas, exponi aquuleos, et tendiculas  imperauit. Et, cum nichil horum Dei famulos aut terruit promissum aut superauit appositum, gladio tandem consummantur.

A. T., Ipso die in pago Medratense natale S. [b 1Kb] Piatonis martyris. A. T. L., Treuiris ciuitate depositio S. [c 2Kb] Nicetii episcopi. u. C., Autissiodoro depositio S. [d 1Kb] Germani episcopi et confessoris. B., Et alibi uedasti, [e 2Kb] Bauonis et Pietonis. In ciuitate Tumis natale SS. Prisci, Crescenti, Euagri. Et S. Melori.

 2.---uI NONAS. uacat Beda.

Florus in A. T. L., In Gallia passio S. [a 2Kb] Leodegarii episcopi et martyris, qui iussu Ebroini, qui ante monachus, tunc maior-domus exstitit, oculis et lingua priuatur, sed fame non tollitur: et postea magna inopia trucidatus, nouissime ense suscepto plectitur capite.

Supplementum deest in D., manu autem recentiori inscriptum est: Natale S. Leudegarii martyris. B. u. C., In Antiochia Primi, Quirilli, et Secundiani, Rome S. [b 1Kb] Eusebii episcopi. Alibi [c 1Kb] Felicis et Casti. In pago Pictauensi depositio Leodegarii episcopi et confessoris.

T., Rome uia Appia depositio Eusebii episcopi  et Beati episcopi. B., In Nicomedia S. [d 1Kb] Eleutherii.

3.---u NONAS. Apud antiquos Saxones natale duorum [e 1Kb] Ewaldorum presbyterorum, qui cum Willibrordo episcopo uenientes in Germaniam, transierunt ad Saxones: et cum ibi predicare Christum cepissent, comprehensi sunt a paganis et sic occisi: ad quorum corpora multa diu lux apparens, et ubi essent et cuius essent meriti, declarauit.

C. u., In Africa uictoris, Urbani. u. C. B., Alibi Felicis [C., Elicii] et Casti. A., In Africa natale SS. uictoris et Casti. T., In Africa natale SS. uictoris, Felicis, et Casti. Et S. [f 2Kb] Dionysii episcopi et martyris. Et hec utrobique primo loco quoad Africanos; in A. ad calcem ponitur: Eodem die passio S. Dionysii  episcopi. B., In Antiochia natalis S. Theogenis. In pago Pictauensi passio S. [a 1Kb] Leodegarii martyris.

4.---Iu NONAS. uacat Beda.

B. u. C., In Aegypto [b 1Kb] Marci et Marciani. u. C., Alibi Marcelli episcopi. u., Et depositio [c 1Kb] Marsi episcopi. B. C., Autissiodoro [C. om. Autissiodoro] depositio Marci presbyteri. In Africa Maurusii, Restituti. D., Apud Corinthum Crispi et Gaii: quorum meminit Apostolus [d 1Kb] Corinthiis scribens. B., In Anxiopoli natale S. [e 1Kb] Clasii. A. T. L., In Africa natale sanctorum  Restituti et S. Marcelli episcopi. Autissiodoro  depisitio S. Marci presbyteri. L., Et natale S. [f 1Kb] Francisci confessoris.

5.---III NONAS. uacat Beda.

u. C., In Sicilia [g 1Kb] Placidi, Eutici et alii triginta. Alibi uictorini, Fausti. D., Apud Siciliam SS. Placidi, Eutychii et aliorum triginta. B. A. T. L., In Gallia [B., Africa] ciuitate ualentie depositio [h 1Kb] Apollinaris episcopi. [i 1Kb] Autissiodoro depositio sanctorum [i 1Kb] germanorum [k 1Kb] Firmati diaconi, et S. Flauine, uel Flauie uel Flauiane uirginis.

 6.---II NONAS. uacat Beda.

 u. C., Rome depositio Marci [a 1Kb] episcopi. Et in Africa Rogati, Saturnini, Ianuarii, Faustini, et Marcialis [Al., Fausti et Marci]. B., Eodem die passio SS. Fausti, Ianuarii et Mercialis. B. D., Apud Capuam sanctorum [b 1Kb] Marcelli, Casti Aemilii, Saturnini. Et obserua frequentius aliquoties recurrisse ut ubi uaticanum et S. Cyriaci habent Africam, Diuionense legat Capuam, ut fortassis alicubi Carthago scripta fuerit.

A. T., Rome depositio S. Marci episcopi. Capua natale sanctorum Casti et Saturnini. A. T. B., Antissiodoro depositio S. Romani episcopi. In Aginno S. Fidis martyris. T., Sociorumque eius Caprasii, Primi  et Feliciani. B., Rome natale S. Balbine. L., In Capua  natale SS. Casti et Saturnini. Et in Agenna S. Fidis uirginis.

7.---NONIS. Natalis S. [c 1Kb] Marci pape. Ipso die natalis S. Lini pape.

Abest postremus a mss. A. T. L.

u. C. B., Et SS. [d 1Kb] Sergii et Bacchi. In Capua Quarti et Marcellini. L., Et SS. Marcelli [e 1Kb] et Apulei martyrum.

A. T., Rome depositio S. Marci pape. Ipso die natale SS. Sergii et Bacchi martyrum. A. T. B., Bituricas ciuitate depositio S. [f 1Kb] Augustini [B., Augustalis] episcopi et confessoris. A. T., eodem die natale SS. Marcelli et Apulei.

 8.---uIII IDUS. uacat Beda et supp. Diu.

 B. u. C., In Antiochia Dionysii episcopi [B. om. episcopi], Ianuarii, Faustini martyrum: Martialis [C. om. martyrum: Martialis], Priuati [B. om. Priuati]. A. T, In Antiochia ciuitate natale SS. Ianuarii, Priuati, et S. Faustini martyrum. A. L., In Auriniaco S. [a 1Kb] Benedicte martyris. In Cesarea Palestine passio S. [b 1Kb] Reparate uirginis. A., In Hunulficurte depositio S. ualerie uirginis. Ipso die in Donnino natale S. [c 1Kb] Ragenfredis uirginis. T., Eodem die natale sanctarum uirginum Ranghenfledis et Benedicte martyris. B., Eodem die natale SS. [d 1Kb] Marcelli et Apulei.

9.---uII IDUS. In Parisiis natale sanctorum martyrum [e 1Kb] Dionysii episcopi, Rustici et Eleutherii.

Additur in A. et T.: Qui Trinitatem confitentes trino gloriose meruerunt coronari martyrio. Ast in L.: Qui post nimia tormenta securibus submiserunt colla tempore Domitiani principis.

 Eodem die in Colonia [f 1Kb] Gereon martyris cum aliis  trecentis quindecim.

Ut est in R.; at in [.....], septemdecim; in Barberiniano et S. Cyriaci CCCXuIII; in u., decem et octo. Absunt omnia ab A. T. L., dubia igitur nobis sunt.

C. et u., Eodem die S. [g 1Kb] Domnini martyris. B., Rome natalis SS. Marcellini, Genuini, Niuii. Et inter duas lauros natale S. Primine.

10.---uI IDUS. Passio S. [h 1Kb] uictoris martyris. Et in Britannia [i 1Kb] Paulini [B. C., Pauli] episcopi Eburaci.

Sed deest uictor in A. et T. mss. et ultimo loco ponitur Paulinus: hec enim premittuntur in A. et T.: In Africa natale SS. uenusti, Crescentii, et S. uictoris martyris. In Colonia que uocatur Agrippina natale [i 1Kb] Gereonis martyris cum aliis trecentis et  octodecim. Que postrema Flori esse uidentur: habenturque  etiam in L., ubi ultimo loco est solus uictor.

u., Malosi cum aliis trecentis triginta. B., In Africa natale SS. [a 1Kb] Eusebii, Eraclii, Dionysii. Et alibi [b 1Kb] Malusii cum aliis trecentis et triginta.

11.---u IDUS. uacat Beda.

Florus in A. T. L.: Turonis depositio S. [c 1Kb] uenantii abbatis et confessoris, uiri magnifice sanctitatis: qui multis infirmis in corpore positus opem commodauit.

C. u., Sancti Tanasii presbyteri, Ampodi, Fausti,  Ianuarii. u., Marcelli. C., Martialis. D., Apud Tharsum metropolim martyrum [d 1Kb] Taraci, Probi et Andronici, qui persecutione Diocletiani martyrizati sunt. A. T., primo loco: In Antiochia natale S. Athanasii episcopi, Eraclii, et Placidi. T., In Colonia que uocatur Agrippina super fluuium Rheni natale S. [e 1Kb] Malusii cum aliis trecentis triginta. L., ultimo loco: Et in Antiochia passio Eracli et Placidi.  B., In Aceruo Sicilie natale SS. Thanasii presbyteri, Placidi, Marcialis. Antiochie natale S. Heraclii.

12.---Iu IDUS. uacat Beda.

B. u. C., In Prouincia Syrie sanctorum. u. B., Euagri, Proserie [B., Prosyrie]. Rome Celestini [B., Celesti], Saturi. C., Euagri et Serie. Rome Celestis. B., In Aegypto S. Eustasii presbyteri. D., Apud [f 1Kb] Africam sanctorum confessorum et martyrum quatuor millium nongentorum septuaginta sex. A. T. B., In Campania natale SS. Eucaristi et Fortunati. B., Prisciani. A. T., Rome depositio SS.  Saturi et Calisti. T., In Rauenna natale S. Edisti. L., In Rauenna passio S. [g 1Kb] Edisti. Et Rome passio S. Saturi. B., Biturice S. [h 1Kb] Opinionis presbyteri.

13.---III IDUS. uacat Beda.

u. C., In Spania [i 1Kb] Fausti, Marcie. Alibi, Adriani. Alexandrie Athanasii episcopi. B., In Hispaniis Gordoba ciuitate Fausti et Marcie. Turonis depositio  S. [a 1Kb] uenantii abbatis et confessoris. D., S. [b 1Kb] Polycarpi discipuli Pauli apud Troadem. B. A. T. L., Calcedonia natale sanctorum Adriani, Ianuarii [B. om. Ianuarii], et Marcelli. T. L., In Hispania passio SS. Fausti et Rustici. T., primo loco natale S. [c 1Kb] Geraldi confessoris.

14.---II IDUS. Natale S. [d 2Kb] Calixti pape, qui in persecutione Alexandri imperatoris diutius fame cruciatus et quotidie fustibus cesus, per uisionem a presbytero suo Calepodio, qui antea martyrium consummauerat, confortatus et consolatus est: qui in carcere eodem positus quemdam militem, nomine Priuatum, ab ulcerum dolore ac feditate simul et ab infidelitate curauit. Quod audiens Alexander, ipsum quidem militem fecit plumbatis deficere: beatum  uero Calistum per fenestram domus precipitari: et ligato ad collum eius saxo in puteum demergi, et in eum per rudera cumulari. Post dies uero septemdecim presbyter eius Asterius, cum clericis noctu ueniens, leuauit corpus, et sepeliuit in cemeterio Calepodii. Pridie Idus Octobris [D. et R. om. Pridie, etc.].

Addit u. C., Sic obiit.

A., Eodem die depositio S. [e 1Kb] Donatiani episcopi. B., Corduba ciuitate natale SS. Lupi et Aurelie.

15.---IDIBUS. uacat Beda.

u., Sanctorum Maurorum de [f 1Kb] militibus et S. Legadie. Ast C., De militibus et S. Gaide uirginis. D., Transitus S. [g 1Kb] Iusti in eremo, Lugdunensis episcopi.  B., Rome Natale S. [a 1Kb] Fortunate. A. T. L., Rome passio S. Siluani martyris et S. Fortunati. In Colonia Agrippina natale sanctorum Maurorum de militibus, seu, ut habet L., Maurorum martyrum innumerorum. B., In Gallia Colonia Agrippinensi natale sanctorum Maurorum de militibus. Eodem die natale [b 1Kb] Sauine.

16.---XuII KAL. NOuEMB. uacat Beda.

u. C., Depositio S. [c 1Kb] Galli confessoris. Et aliorum pariter ducentorum septuaginta [C., octoginta]. D., Sanctorum martyrum [d 1Kb] Marciani et Satyriani cum duobus fratribus eorum et aliorum ducentorum septuaginta. A. T. L., In Africa passio sanctorum martyrum  septingentorum sexaginta. A. T., Et natale S. Saturnini et Nerei. T. et L., In Nouiomo ciuitate depositio S. [e 2Kb] Mummolini confessoris. Ast primo loco in T.: Natale S. [f 1Kb] Iuliani confessoris. B., In Africa passio SS. Ceiere et aliorum ducenti septuaginta. Et alibi Saturnini, Nerei. Et depositio S. Galli confessoris, Berarii confessoris. In Nicomedia natale SS. [g 1Kb] Alexandri, uictorii. Et passio [h 1Kb] Siluani.

17.---XuI KAL. uacat Beda.

C. u., In Nicomedia Alexandri. Alibi Mauriani, Crescentiani, Turini [C., Crescentii, Ruffiniani], Donati. D., Marthe sororis Lazari et Aristionis, qui  fuit unus de septuaginta Christi discipulis. A. T. L., In Mauritania natale sanctorum Donati, Nobilitani, Crescentiani, Defensoris et Rusticiani. Sed deest Nobilitanus in L. et A.; item in hoc Crescentianus. B. In Mauritania SS. Nenilucii, Socrati, uenerii, Prime, Donate, uictorie, Basille.

 18.---Xu KAL. Natale S. Luce euangeliste. Hic Syrus Antiochensis, arte medicus, discipulus apostolorum, postea Paulum secutus est, usque ad confessionem eius seruiens Domino sine crimine. Nam neque uxorem unquam habens neque filios, septuaginta quatuor annorum obiit in Bithynia, plenus Spiritu sancto. Rome S. [a 1Kb] Triphonie uxoris Decii Cesaris, que, uiro suo post interfectionem beatorum Sixti et Laurentii diuinitus punito, petiit baptizari cum Cyrilla a Iustino presbytero, et alia die est defuncta, ac iuxta S. Hippolytum in crypta sepulta.

 B., In Anxiopoli natale SS. Hermetis et Taxii. In Campania ciuitate Puteoli, Ianuarii, Euticis. Et [b 1Kb] alibi uictricis, Marcialis.

19.---XIu KAL. uacat Beda.

B. u. C., In Ostia Asterii [B. C., Austeri]. Neapoli sanctorum Ianuarii [B. om. Ianuarii], Festi, ac Desiderii.  D., [c 1Kb] Luce euangeliste et Asclepiadis Antiocheni episcopi. A. T., In Hostia natale sanctorum [d 1Kb] Ianuarii, Festi et Desiderii. T., Eodem die natale sanctorum martyrum [e 1Kb] Sauiniani et Potentiani sociorumque eorum. A., Eodem die [f 1Kb] Duaco S. Amati Senonum archiepiscopi. T. L., Et depositio S. Amati episcopi et confessoris. Turonis depositio S. Columbani abbatis. T. B., Et in Antiochia Syrie [T. om. Syrie] passio sanctorum [g 1Kb] Pelagii et Beronice [B., Beronici]. B., In ciuitate Puteoli, Proculi et Nicee matris eius.

20.---XIII KAL. uacat Beda.

B. u. C., In Puteolis Sozimi, Ianuarii, Dorothee  [u., Dorothei]. u. C., Alibi Uticii [C., Euticis], Marcellini. A. T. L., Natale SS. Euticii, Lucii, Marcelliani B., In Nicomedia Eutici, Promati, Lucii, Marcellini. D., Antiochia Berore, [a 1Kb] Pelagie et aliorum quadraginta nouem. B., Rome natale [b 1Kb] Asterii presbyteri. A. T. L., In Aginno passio S. [c 1Kb] Caprasii martyris. B. prenotat, In Galliis.

21.---XII KAL. Sancti Patris nostri [d 3Kb] Hilarionis, cuius uitam Hieronymus uirtutibus plenam scripsit. Eodem die natale S. Asterii, presbyteri [e 1Kb] Calixti, qui cum corpus eius eleuatum de puteo sepelisset, post dies sex audiens hoc Alexander imperator, precepit  eum per pontem precipitari: cuius corpus inuentum est, et a quibusdam Christianis in eadem ciuitate sepultum. Scriptum in Passione S. Calixti pape.

A. T. L., In Colonia Agrippina passio sanctorum undecim millium [f 1Kb] uirginum. Et hec primo loco cum aliqua diuersitate: ultimo autem loco in L. additur: Et S. [g 1Kb] Cilinie. B., In Nicea Bithynie natale Macarii, Proculi, Modesti cum aliis ducentis septuaginta. Lugduni Gallie natale B. [h 1Kb] uiatoris pueri et discipuli S. Iusti episcopi. In Africa Modesti, Eutici.

22.---XI KAL. uacat Beda.

 u. C., In Adrianopoli [C. Traianopoli] Seueri, [a 1Kb] Philippi episcopi, Eusebii, Hermetis. B., In Thracia natale S. Seueri. In Antrianopoli Philippi episcopi, Eusebii, Hermetis. T., Thracia natale SS. Hermetis, Eusebii et S. Philippi episcopi. L., In Thracia natale Philippi episcopi, et Seueri presbyteri, et Hermetis diaconi. A., Thracia natale SS. Ermetis, Eusebii et S. Philippiani. Eodem die passio S. [b 1Kb] Gratiani martyris, et depositio S. Autbodi epis. B., Alibi passio S. Leugati martyris. D., Antiochia [c 1Kb] Theodoriti presbyteri.

23.---X KAL. uacat Beda.

C. u. B., In Adrianopoli Seueri, Dorothei. C., die precedenti: In Traianopoli Seueri episcopi, Dorothei, et S. Oresti. D., uenusia [d 1Kb] Felicis episcopi Tubzocensis, et Audacti et Ianuarii presbyterorum. A. T., Natale SS. Seuerini, Dorothei et uictoris. In  territorio Cadetano passio SS. [e 1Kb] Seruandi, et Germani: qui ob confessionem Domini iussu uiatoris prefecti iussi sunt decollari. A., Eodem die depositio S. [f 1Kb] Romani Rothomagensis archiepiscopi. T. B., Ipso die in Cesarea Cappadocie natale Longini. B., In Cesarea Cappadocie S. Serensi et alibi S. Longini. L., In Cesarea Cappadocie passio SS. Longini, Seueri, uictoris et Dorothei. Et S. [g 1Kb] Seuerini Coloniensis archiep.

24.---IX KAL. uacat Beda.

uacat etiam Diuionense ms., nisi quod ex sequenti die de XLuI militibus hic posita suo deinde loco in Bede contextu repetantur. B. u. C., In Nicomedia uitalis, Felicis, Rogati, uictorie, Flauiani, uictoris [B. om. uictorie . . . uictoris]. A. T. L., Nicomedia natale Rogati, Flauiani et uitalis. T. L. addunt Felicis, Papperii. B., Hierapoli Phrygie natale SS. Claudiani, Eleutherii, Iusti et uictoris.

 25.---uIII KAL. Suessiones natale sanctorum martyrum Crispini et Crispiniani.

Addit Florus in A. T. L.: Quos Rictiouarus prefectus iussu Maximini imperatoris comprehendens, cum idolis sacrificare nollent, fecit a trochleis extendi et fustibus cedi: deinde in ungulis eorum sudes mitti: et de dorso singulorum singulis corrigiis ablatis, eorum colla molis suspensis in fluuium demergi: ac plumbo ignito et pice feruenti et oleo concremari. Qui in cunctis dextera Christi protecti, et Rictiouaro prefecto in his ultione diuina interempto, precipiente Maximiano imperatore gladio sunt trucidati. Quorum corpora angelo monente quidam senex nocte in nauicula contra undam fluminis leuiter uehens, clam sepeliuit.

 Ipso die Rome uia Salaria natale quadraginta sex militum, qui simul baptizati a Dionysio papa, et mox iubente [a 1Kb] Claudio imperatore decollati sunt. Ubi sunt positi et alii martyres centum uiginti unus: inter  quos fuerunt quatuor milites Christi Theodotius, Lucius, Marcus, et Petrus. Scriptum in Passione S. Xisti.

A. T., Eodem die in pago uiromanduensi dedicatio ecclesie S. [b 1Kb] Quintini et translatio corporis ipsius. C., Rome SS. [c 1Kb] Chrysanthi et Darie. B., Translatio S. [d 1Kb] Bartholomei de insula Lippari in Beneuento. Eodem die Grisanti et Darie. In Italia ciuitate Florentia passio S. [e 1Kb] Miniati martyris cum sociis suis, Eodem die passio SS. Luciani et Marciani.

26.---uII KAL. uacat Beda.

Florus in A. T. L.: Nicomedie natalis sanctorum martyrum Martiani, Flori et Luciani: qui tempore Decii imperatoris igni traditi sunt sub Sabino proconsule.

B. u. C., In Nicomedia Luciani, Marciani, Flori [u. Flore], Eraclii [C. Erodii]. B., Tutti, Florini.  D. [f 1Kb] Alehela ciuitate uincentii, Sabini, et Christetes. A. T. L., Eodem die Elnone monasterio translatio corporis S. Amandi et dedicatio ecclesie ipsius B., Et [g 1Kb] Amandi episcopi et confessoris.

 27.---uI KAL. uacat Beda.

Florus in A. T. L.: Rome S. [a 1Kb] Euaristi, qui sextus post Petrum annis nouem, mensibus undecim, Ecclesiam Romanam regens, temporibus Domitiani et Nerue martyrio coronatur.

B. C. D. u. A. T. L., uigilia apostolorum Simonis et Thadei. C. u., In Africa Polycarpi. u., Rome Marciani, Luciani, Marciani, Floriani, Lucii. Alibi S. Florentii. C., Rome, Martiani, Lucii, Florentii. A. T. L., In Sardinia SS. uicti, Proti et Florentii.  T., Maslinas monasterio natale S. [b 1Kb] Romaldi martyris. L., Ipso die S. [c 1Kb] Rictrudis. B., Natale SS. Mariniani, Lucii, uicti. In Sardinia natale S. Florini. In Phrygia SS. Tarci, [d 1Kb] Polycarpi, Gagii, Metrobi, Eumenie.

28.---u KAL. Natale sanctorum apostolorum Simonis et Thadei.

Additur in A. T. L.: Qui a templorum pontificibus occisi sunt in Suanis ciuitate magna apud Persidam. B., In ciuitate magna Silantis apud Persidam.

 Et Rome S. Cyrille filie Decii Cesaris, que sub [e 1Kb] Claudio principe iugulata et necata est gladio: et sepulta a Iustino presbytero cum matre sua iuxta S. Hippolytum.

Florus in A. T. L., Ipso die passio SS. [f 1Kb] uincentii, Sabine et Christete, qui passi sunt in urbe Auila. Qui singillatim sursum ac deorsum in equuleo sunt extensi, diuaricatis membrorum compagibus, et dissipati uerberibus. Et cum nec sic deficerent,  colla lapidibus supposita, fuste desuper cerebro illiso, tali martyrio consummati, pariter animas tradiderunt.

B., In Carthagine S. Suffratiani et S. Rituti confessoris.

29.---Iu KAL. uacat Beda.

Florus in A. T. L., Eodem die natale S. [g 2Kb] Pontiani pape et martyris: qui ab Alexandro imperatore  sub consulibus Seuero et Quintiano cum Hypolito presbytero, exsilio in insula Sardinie Bucina deportatus, martyrium consummauit. Scriptum in libro episcoporum.

B. u. C., In Lucania S. [a 1Kb] Saccinti, Quinti [B.,  Quintini], Feliciani et Lucii, C., Et natalis S. Euphrosyne. A. T. L., In Lucania SS. Luciani, Quinti et S. Feliciani martyris. T., primo loco: Natale S. [b 1Kb] Theuderii confessoris. D. [c 2Kb] Narcissi Hierosolymorum episcopi.

30.---III KAL. uacat Beda.

u. C., In Nicomedia Ianuarii, Marcialis. B. u. C. D., Et in Africa passio sanctorum martyrum ducentorum uiginti [C., Triginta]. B., In Nicomedia SS. Calendionis, Martialis, Theophili. D., Ciuitate Tingitana passio S. [d 1Kb] Marcelli centurionis. B., Et alibi passio S. Feliciani cum sociis suis. Eodem die passio S. Marcelli, martyris. A. T. L., passio S. Marcelli qui amputatione capitis martyrium consummauit iussu Agricolani principis.  In Africa [L. om. in Africa] natale SS. Theophili et Eusebii. Tolosa ciuitate translatio S. [e 1Kb] Saturnini episcopi et martyris. T. L.,  In Nicomedia passio Calendionis, Marcialis, Germani.

31.---II KAL. In Galliis S. Quintini qui sub Maximiano imperatore martyrium passus est: et post annos quinquaginta quinque inuentum est reuelante angelo corpus, et sepultum uIII Kal. Iulii [D. om. uIII Kal. Iul.].

 Florus in A. T. L. elogium amplius exhibet hoc modo: In Galliis Augusta ueromanduorum passio S. [f 1Kb] Quintini martyris, qui Rome senatorio corpore editus, sed amore Christi tempore Maximiani imperatoris Gallias aggressus, maximis predicationibus, signis et miraculis gloriose enituit. [Cuius fama Rictiouarus prefectus audita, iussit perquiri, et comprehensum catenis astringi ac carceri mancipari. Denique ex officio sibi exhibito percunctata religione, quia idolis sacrificare contempsit, dirissimis fecit flagellis cedi. In qua cesione oculis mentis ac corporis in celum directis, Domino gratias agens, tortoribus eius in terram ruentibus celitus uoce dilapsa talem diuinam meruit allocutionem: Quintine,  inquit, constans esto, uiriliter age, ego autem adero tibi. Rursusque catenatus in carcerem recluditur: ubi angelica uisione usus, ductuque eius uniuersas carceris custodias transiens, ad locum ostensum ueniens, longa populis predicatione perorata, ferme ad sexcentos uiros usque conuertit. Qua indignatione Rictiouarus stomachatus, intantum trochleis  torqueri precepit, ut membra eius ui durissima solui cogerentur. Insuper et resticulis ferreis eum cedi, et oleum candens, picem et adipem feruentissimum dorso applicari; calcem et acetum sinapimque ori eius infundi, iterumque ponderosis catenis collum colligari, et duos sudes ferreos a ceruice usque ad crura, itemque decem clauos inter ungulas et carcerem iussit transfigi. Quibus diuina protectione superatis, ad ultimum capite iussit plecti, et corpus illius nocte in fluuio subplumbari. Amputatoque capite, uelut columba candida sicut  nix mox uisa est de collo eius exire, et liberrimo  uolatu celum penetrare. [Corpus uero eius, quod in fluuio Somene subplumbatum fuerat, post annos quinquaginta quinque cuidam Romane matrone ab angelo reuelatum est, et ab eadem inuentum in municipio quod Augusto uiromanduorum nuncupatur, uIII Kal. Iulii sepultum. Scriptum in Gestis eius.] In Nicomedia passio S. Eusebii: qui tempore Maximiani  imperatoris sub Maxentio preside capitis abscissione martyrium consummauit.

Primis uncis inclusa in ms. Letiensi hoc modo breuius contrahuntur: Quo comperto Rictiouarus prefectus uinctum ad se iubet adduci, et post plura supplicia carceris, uinculorum, diuersorum uerberum, ad extremum oleum candens, etc. Reliqua de inuentione corporis similiter uncis signata desunt in Atrebatensi.

u. C. Natale S. Quintini [C., quinti] Martyris, Felicis, Donati et aliorum uiginti nouem. B. In Macedonia  SS. uitalis, Petri, Crescentii, Alterni.



[NOuEMBER.]


 1.---KALENDIS. Festiuitas omnium Sanctorum. Et in Castro Diueon natale S. Benigni presbyteri, qui cum Andochio compresbytero et Tyrso diacono missus est a S. episcopo Polycarpo ab Oriente Galliam tempore [a 1Kb] Aureliani. Qui predicatione eius comperta, [b 1Kb] uinctum eum et cesum ad se adduci precepit: et rursum, audita sermonum eius constantia, neruis durissimis eum cedi fecit, et Terentio comiti superandum tradidit. A quo ad trochleas extensus et cesus ac rursum carceri mancipatus, mane idola orando destruxit, et reductus est in carcerem. Cui subulas decem calentes in manibus fixerunt, et cum plumbo remisso pedes in lapide perforato fixerunt,  et canes feroces duodecim cum eo incluserunt per sex dies. Et aluit eum angelus pane celesti, subulas abstulit, et eum de plumbo ac ferro eripuit. Post hoc, collum eius uecte ferreo tundi ac lancea forari iubetur. Quo facto columba niuea de carcere Christianis aspicientibus ad celos ascendit, et odor suauissimus quasi paradisi secutus est. Descendente Aureliano a loco, superuenit B. Leonilla, et conditum aromatibus corpus longe ab ipso carcere sepeliuit.

Eodem die natalis S. Cesarei diaconi et Iuliani presbyteri ; qui uidelicet Cesarius tempore [c 1Kb] Claudii ueniens ex Africa ad Terracinam  Campanie ciuitatem, dum contra idololatras proclamaret, in publico tentus est a Firmino pontifice, et in custodiam reclusus: ubi diebus multis maceratus, deinde traditus est Leontio consulari Campanie. Quem ille cum uerbis superare nequiret, iussit uinctum ante carpentum duci, ligatis manibus nudum usque ad templum Apollinis. Quo cum peruenissent, ad orationem eius corruit templum et occidit pontificem  Firminum. Post hoc reclusus in carcerem a Luxurio primo ciuitatis, fuit ibi annum et mensem unum. Deinde eductus in foro, a Deo, cum oraret, celesti est luce circumdatus, ut ipse Leontius crederet, Cesarium qui erat nudus sua chlamyde tegeret, baptizaretur, corpus et sanguinem Domini acciperet de manu Iuliani presbyteri: nec mora, dicta super eum oratione, tradidit spiritum III Kalendas Nouembris. Tunc Luxurius iussit Iulianum et Cesarium  mitti in saccum et precipitari in mare. Qui eodem die reiecti ad littus et sepulti sunt ab [a 1Kb] Eusebio seruo Dei iuxta urbem Terracinam. Et idem Eusebius postea martyrium passus est cum Felice presbytero.

Eodem [L. om. eodem, etc.] die depositio [b 1Kb] Seuerini monachi de Tiburtina ciuitate.

Florus in A. et T.: Ipso die passio sanctorum  martyrum Eustachii et uxoris eius Theospidis, et filiorum Agapiti et Theospidis: qui tempore Adriani imperatoris, cum nollent sacrificare diis, missi pariter in bouem igneum igni succensi sunt. In ms. Letiensi ponuntur hec die sequenti.

A. T., Eodem die translatio corporis S. [c 1Kb] Audomari episcopi et confessoris. T., Ipso die natale S. Remedii episcopi et confessoris. u. C., Pictauis dedicatio basilice S. [d 1Kb] Hilarii episcopi et confessoris. B., Et alibi depositio [e 3Kb] Eustachii militis cum uxore  et duobus filiis. Parisiis ciuitate natale S. [a 1Kb] Marcelli episcopi et confessoris. Eodem die Cenomanis ciuitate natale S. [b 1Kb] Domnoli episcopi et confessoris. Ipso die natale S. [c 1Kb] uigoris.

 2.---Iu NONAS. uacat Beda.

B. u. C., Dedicatio basilice SS. [d 1Kb] Sixti, Hypoliti et Laurentii. D., Laodicia [e 1Kb] Theodoti episcopi, qui arte medicus fuit. A. L., In Africa natale sanctorum uictoris, Hermetis et Iusti. A., Eodem die eleuatio corporis S. Bertini abbatis. Ipso die memoria fidelium defunctorum celebratur, a B. Odilone  Cluniacensis cenobii abbate anno Dei Christi millesimo secundo deuote instituta. T., Commemoratio solemnis omnium fidelium defunctorum. T. B., In Africa passio SS. Popliani, uictoris, Ermetis, Iusti,  uitalis, et Papie [T. om, et Papie]. Ipso die [f 1Kb] S. Lauteni abbatis. Et [g 1Kb] eleuatio et translatio S. Bertini abbatis et confessoris.

3.---III NONAS. uacat Beda.

B. u. C., In Cesarea Cappadocie [B., in Africa] Germani, Theophili, Cesarii, uitalis. Alibi passio S. Agricole. B., Et passio S. Pabuli, qui passus est  sub Herode rege. D., [a 1Kb] Quarti discipuli apostolorum. Cappadocia martyrum Germani, Theophili, Cesarii, uitalis: qui sunt sub Deciana persecutione martyrizati. A. T. L., in Africa natale sanctorum Germani, Theophili, et uitalis. Eodem die S. [b 1Kb] Huberti episcopi  et confessoris. Interponit his L.: Et passio S. Agricole uirginis. T., primo loco, hec habet: Passio SS. [c 1Kb] ualentini et Hilarii martyrum. Ipso die passio [d 1Kb] innumerabilium martyrum, qui passi sunt sub Datiano preside.

4.---II NONAS. uacat Beda.

Florus in A. T. L.: [e 1Kb] Bituricas depositio S. Lusoris pueri, qui filius cuiusdam senatoris fertur in Galliis migrasse: ad cuius sepulcrum S. Germanus Parisiace urbis episcopus, dum quadam uice uigilias celebraret, et eius clerici longe stationis labore lassi, quasi pro aliquo reuelamine se super sepulcrum sancti defixis ulnarum compagibus sustentarent, illico tumulus sancti confessoris contremuit. Unde idem pontifex tremore perterritus, amoueri desuper somnolentos  precepit dicens: Absistite, o segnes, procul a tumulo, ne sancto Dei molestia afferatur. Quibus amotis tremorem ullum deinceps non sensere. Scriptum in libro Miraculorum Gregorii Turonensis  episcopi.

B. u. T. C., In Africa Primii [T. om. Primii], Cesarii [u. T. C. om. Cesarii], Gregori, Porphyrii [C., Gerii, Porphyrii]: et in Nicea Domnini. D., Alexandria [f 9Kb] Hierii presbyteri, uita purissimi, in Scripturis nobiliter eruditi. A. T., primo loco: Lugduno depositio S. [g 1Kb] Genesii episcopi et confessoris et S. [h 1Kb] Quarti. Augustiduno S. Proculi episcopi, qui postremus solus et primo loco habetur in L. B., Redonis depositio S. Amandi episcopi. T., post martyres Afros, et [i 1Kb] Amantii.

5.---NONIS. In Terracina Campanie ciuitate, natale SS. Felicis presbyteri et Eusebii monachi, tempore Claudii imperatoris ; qui uidelicet Eusebius cum sepelisset sanctos martyres [i 1Kb] Iulianum et Cesarium, et ad sepulcra eorum orans ac ieiunans multos conuerteret ad fidem, quos Felix  presbyter baptizabat, tenti sunt ambo a Leontio filio Leontii consularis, ob eam maxime causam quia Cesarius patrem eius Christianum fecisset: et ad forum eius ducti nec superati, in carcere reclusi; et nocte  eadem, cum nollent sacrificare, decollati et in fluuium proiecti sunt. Quorum corpora uenerunt usque ad mare, et reiecta ad littus a quodam presbytero de Capua, nomine Quarto, sunt inuenta: qui ea mox imposita uehiculo duxit in casam suam, et curiose querens, etiam capita inuenit, et adiuncta corporibus sepeliuit iuxta S. Cesarium.

B., In Cesarea Cappadocie natale SS. Domnini, Epiphanii, Antonini. In Capua ciuitate Campanie natale SS. Marcie, Secunde et Quarti.

6.---uIII IDUS. uacat Beda.

D., [a 1Kb] Toniza Africe Felicis martyris, et aliorum  quadraginta martyrum. u. B. C., In Nicomedia Adriani, Iulie [u. C. om. Iulie], et Eusebii. u. B. A. T., In Africa natale sanctorum Donati, Pauli et Balsami. C., In Africa Donati, Paulini. Natale S. Leonardi primo loco. A. T. L., In Gallia Redonas  ciuitate depositio S. [b 1Kb] Melanii episcopi et confessoris: et depositio S. Winnoci abbatis; quod ultimum in T. sic legitur: Et in cella Wormholtuoorta obitus [c 2Kb] Winoci confessoris Christi. B., In Gallia ciuitate [d 1Kb] Redonis depositio S. Leonardi confessoris.

7.---uII IDUS. uacat Beda.

u. C., In Nicomedia Eusebii, Eustasii, Marii, Primi, Iuliani, Ianuarii. B., In Nicomedia natale SS. Polysii et Euthasii, Primi, Rogatiani. In Africa natale SS. Rogati, Donati, Prime, Iuliane [C., Iulie]. D., Alexandria [e 2Kb] Achillei episcopi. Apud Perusinam [f 1Kb] Herculani episcopi martyris. A. T. L., Nicomedie natale sanctorum Castoris, Gaudii et uictoris. T. L., In Africa passio sanctorum Donati, Rogati. T. addit  et Belsami. A., Ipso die natale S. [a 1Kb] Willibrordi confessoris.

8.---uI IDUS. Rome sanctorum Quatuor Coronatorum: Claudii, Nicostrati, Symphoriani, Castorii et Simplicii.

Florus in T. priorum nomina sic interponit: Seueri, Seueriani, uictorini, Carpophori, et aliorum quinque, Claudii, etc., deinde hoc elogium subiungit in A. T. L.: Qui dum corpora SS. Tranquillini, patris Marci et Marcelliani, et Ze uxoris Nicostrati per oras fluminis Tiberini inquirerent, a persecutoribus tenti sunt et ad urbis prefectum perducti. [Erat autem iudex Fabianus, qui eos hortatus est ad sacrificandum; et per decem dies misit ad eos, et blanditiis agens in nullo penitus potuit commouere.  Tunc fecit de his suggestionem imperatoribus Diocletiano et Maximiano: qui iusserunt eos tertio torqueri, cumque nulla ratione tormentis compulsi  cederent, iussi sunt in medio mari precipites dari.] Immensis itaque arctati ponderibus, pelagi fluctibus dati sunt. Et in loco mundo inter aquas coronam martyrii celebrarunt. Scriptum in Gestis S. [b 1Kb] Sebastiani. uerumtamen A. in principio, contractius: Qui sub Fabiano iudice iubentibus Maximiano et Diocletiano imperatoribus torti et in mari mersi sunt. L., contractius, in medio loco uncis inclusorum: Qui tertio torti, cum superari non possent, immensis, etc.

Subiungitur in A.: Quatuor Coronatorum nomina sunt hec: [c 1Kb] Seuerus, Seuerianus, uictorinus, et Carpophorus: quorum dies natalis per incuriam neglectus, minime reperiri poterat: ideo statutum est ut in eorum ecclesia, horum quinque sanctorum qui in missa recitantur natalis celebretur, ut cum  istis eorum quoque memoria pariter fiat: sed hec mutila, et confusa, sicut apparet, non audemus ex unius ms. fide attribuere Floro. B., In Africa natale SS. Primi, Macarii, Iusti, Amandi.

 9.---u IDUS. Natale S. Theodori martyris.

Florus in T. premittit: Apud Amaseam ciuitatem, et subnectit elogium: Qui temporibus Maximiani et Maximi imperatorum, pro confessione Christiane fidei fortiter cesus ac in carcerem missus: deinde Domino Saluatore sibi apparente et monente ut constanter et uiriliter ageret, reuelatus est. Nouissime postquam suspensus est ungulis corrasus, ita ut eius interiora nuda apparerent, traditur ignibus.  Additur ibidem: Eodem die Bituricas S. [a 1Kb] Ursicini confessoris, qui Rome ordinatus a successoribus apostolorum, primus eidem urbi destinatur episcopus. Florus in A. T. L.: Eodem die in Hispaniis Corduba ciuitate passio sanctorum Fausti, Ianuarii et Martialis, qui pariter in ignem proiecti sunt, agente Eugenio preside.

B. u., Dedicatio [b 1Kb] basilice Saluatoris. u. A. T.  B. C., Rome. L., Sanctorum Clementis et Symphronii [B., Symphoriani]. B., In Nicomedia natale [c 1Kb] Damiani. In Hispaniis SS. Fausti et Martialis. A., Ipso die passio S. [d 1Kb] Ragnulfi martyris. T., Ipso die natalis S. [e 1Kb] uitoni episcopi et confessoris.

10.---Iu IDUS. uacat Beda.

u. C., In Antiochia Eustochii et sociorum eius. Rome depositio [f 1Kb] Leonis episcopi. D., Cersona Lycie [g 1Kb] Martini pape qui ob catholicam fidem ibi relegatus est. B. A. T. L., Rome depositio S. Leonis  pape. In Antiochia natale SS. Demetrii [h 1Kb] episcopi et Amonesii diaconi, Eustosii et sociorum eius. A. T. L., Eodem die natale S. Martini pape. B., Aurelianis depositio [i 1Kb] Amonitoris episcopi.

11.---III IDUS. Natale S. [i 2Kb] Martini episcopi Turonis ciuitate.

Florus addit in A. T. L.: Qui copiosius post apostolorum  coruscauit uirtutibus. L., Triumque mortuorum factus est suscitator magnificus.

Ipso die natale S. [a 1Kb] Menne martyris.

Subiungit A. et L.: Et S. [b 1Kb] Bertuini episcopi. T., Eodem die in Alexandria depositio S. [c 1Kb] Ioannis patriarche. B., Rauenne natale Sanctorum [d 1Kb] ualentini, Feliciani, uicturini.

12. II IDUS. uacat Beda.

 B. C. u., Rome S. [e 1Kb] Martini pape. B. C. A. T. L., In Africa [f 1Kb] Mauruli, Publii. In Cesarea Cappadocie Germani, Cesarii [C. et u. om. Theophili], Eusebii [A. T. L. om. Eusebii]. In C. librariorum culpa Afri et Cesarienses Martyres adscripti sunt diei precedenti. Afri autem hoc die iterato scribuntur. D., Africa [g 1Kb] Arcadii, Paschasii et Probi et Eutychii quinque Martyrum Wandalorum in persecutione. T., In Rauenna depositio SS. [h 1Kb] uictoris et Solutoris.

 13.---IDIBUS. Turonis natale S. [a 1Kb] Bricii episcopi.

Florus addit in T. et L.: Qui a Turonorum populo criminatus, infantem, de quo sermo erat, triginta dies  habentem, adductum adiurauit, ut, si ipse esset genitor eius, coram cunctis ediceret. Cui infans: Non es tu, inquit, pater meus. Populis iterum furentibus, prunas ardentes birro suo impositas usque ad sepulcrum S. Martini deportauit, dicens: Sicut istud uestimentum ab his ignibus uidetis inustum, ita et corpus meum a tactu mulieris scitote impollutum. [b 1Kb] Scriptum in Gestis eius.

B., In Thracia natale SS. Secundi, Fidentiani, Martialis. In Antiochia natale SS. Donati, Restituti, ualeriani, et Fructuosi cum aliis duodecim. C. u., Et S. [c 1Kb] Antonii, et depositio S. Iacobi. L., In Malbodio translatio S. [d 2Kb] Aldegundis uirginis. A. T., Rotenis ciuitate natale S. Amandi episcopi. A., In pago Cameracensi in uilla que dicitur Calderiacus natale S. [e 1Kb] Maxelendis uirginis et martyris. Eodem die depositio S. [f 1Kb] Killiani episcopi et confessoris. T., Eodem  die in Thracia passio SS. Eudicti, Euticis et Agesti.

 14.---XuIII KAL. DECEMB. uacat Beda.

u. C., In Eraclia natale Clementi, Theodote, Philomeni, Et aliorum multorum quorum nomina Deus  scit; que sic leguntur in L. B.: In Eraclea ciuitate Thracie [L. om. Thracie] natale SS. Clementis [B. om. Clementis], Clementini, Filomeni, Theodoti et Eracli. Pro quibus in A. et T. solum est: Clementini, Philomonis et Heraclii. In B. ad finem ponitur: Et natale S. Eradii, A., Eodem die repositio sanctorum corporum Quintini martyris et Cassiani pontificis, imminente tristitia summa. D., Alexandria [g 1Kb] Serapionis, qui sub Decio precipitatus martyr efficitur.

15.---XuII KAL. uacat Beda.

u. C., In Africa Secundini, Marcialis, Calendionis, ualerii, Fructuosi cum aliis duodecim [C. om. duodecim]. D., [h 1Kb] Felicis episcopi qui miraculorum gloria insignis fuit. B. A. T. L., In Africa natale SS. Secundi, Fidentiani [B., SS. Martialis, Fidentiani] et Demetrii [L., et Secundini]. In Antiochia Donati, Restituti, cum aliis triginta. B. duos addit sic concludens: ualeriani, Fructuosi cum aliis duodecim. A.,  Eodem die S. [i 2Kb] Machati. L., Et passio S.  [a 1Kb] Eugenii Toletane sedis episcopi, discipuli pretiosi Dionysii archiepiscopi.

16.---XuI KAL. uacat Beda.

B. C. u., In Africa Rufiniani, Marci, ualerii, uictoris [B. om. uictoris], Honorati. C. u., Marine, Secundini, Frontoni. In Antiochia Augustini, Iuste, Matrone, Fructe. D., Africa Rufini, Fidentiani, Augustini, Felicis, B., Et alibi natale Secundiani, Aureliani, Marcelli. A. T. L., In Capua natale sanctorum uitalis et Iusti. A. T. L. B., Lugduno Galliarum [Galliarum in solo B.] depositio S. [b 1Kb] Eucherii episcopi.

17.---Xu KAL. Aurelianis natale S. [c 1Kb] Aniani confessoris. Et S. P. N. [d 2Kb] Gregorii miraculorum factoris.

Priori hoc elogium texitur a Floro in A. T. L.: Qui cum S. Euurtio antecessore eius et Aurelianensi  populo futurus successor eligeretur, ut in ipso concordia diuine electionis claresceret, triduano ieiunio peracto, necdum loquens paruulus allatus, tacto in altari Breui posito, Christi operante uirtute, tertio exclamauit: Anianus istius ciuitatis a Deo est pontifex institutus. Sicque episcopus creatus, postea multis coruscauit miraculis.

u., Et uictoris, Theodete, Alfe, Zachei. C., Factoris, Theodore, [e 1Kb] Alphei, Zachei. A. T., Carthagine natale Dubitati et ualentini. B., Interponit Tusci. Ibidem, Rome trans Tiberim natale S. Cecilii. In Nicomedia natale S. Ammonis. Et natale S. Tecle uirginis.

18.---XIu KAL. uacat Beda.

Florus in A. T. L.: Cordula ciuitate passio sanctorum [f 1Kb] Aciscli et uictorie, qui post carceres et  tormenta mersi sunt in fluuium, alligatis ad colla pedibus. Unde uirtute Domini exeuntes, alligati sunt rotis, et super ignem uolutati, ita ut membra eorum quassarentur. Postea uero uictoria, mamillis abscissis linguaque amputata, dignum Deo efflauit spiritum; Acisclus autem capitis abscissione impleuit martyrium sub Sidone preside. Cesarea natalis SS. Maximi, Luciani et Marcialis. Antiochie passio Romani monachi et Barali pueri, sed et Ysici Palatini militis qui tempore Diocletiani imperatoris et Maximiani  pro Christi nomine interempti sunt. Romanus quidem post multa flagella et lingue abscissionem in carcere est necatus: Baralus uero puer capite plexus: Ysicus autem alligatus lapidi fluuio mersus.

C. u., In Antiochia [a 2Kb] Romani monachi, et in Cesarea uictoris et Maxime, et dedicatio basilice S. Petri apostoli. B., In Antiochia ciuitate natale SS.  Romani et Isici mart. D., Antiochia Romani monachi et martyris. Et Hesycii Palatini et martyris. A. T. B., Eodem die in Hispaniis Cordula ciuitate passio S. Ascle [B., Aciscle] uirginis et martyris. T. addit: Hac die rose ibidem colliguntur. A., Eodem die Cameraco eleuatio corporis S. [b 1Kb] Gaugerici episcopi, A. L., Et depositio S. [c 1Kb] Eusebie uirginis

19---XIII KAL. uacat Beda.

D. Rome [d 1Kb] Maximini presbyteri et martyris, et [e 1Kb] Faustini diaconi et Eusebii martyrum. B., Augustiduno depositio S. [f 1Kb] Simplicii episcopi. B. u. C., In  Cesarea Cappadocie Maximi, Muciani, Neopheri, Ianuarii uitalis [B. om. uitalis]. A. T., Cesarea natale SS. Ianuarii, Neopheri et uitalis. T., Castherii, Marciani et Zephori. L., In Cesarea natale Ianuarii, Casterii, Zephori et uitalis. Et depositio S. [g 1Kb] Elisabeth uidue.

20.---XII KAL. uacat Beda.

D., Rome [h 1Kb] Pontiani pape et martyris. Messane  Ampeli et Gaii. B. u. C., In Eraclia Bassi, Dionysii, Orionis. u. C., In Hispania Maximi presbyteri. A. T., Eraclee natale SS. Gagii et Dionysii. T., Bassii et Classii. A. L., In Hispania depositio S. [a 1Kb] Crispini. T., In Sicilia passio S. Ampelii. B., In Antiochia natale SS. Basilii et Dionysii. Taurinis ciuitate natale SS. [b 1Kb] Octaui, Solutoris et Aduentoris.

21.---XI KAL. uocat Beda.

D.: Rufi, quem Apostolus ad Romanos scribens [c 1Kb] salutat. C. u., In Antiochia Basilei et Auxilii, Saturnini, Carali, Eutycii. B., In Antiochia natale SS. Basilei, Auxili [u., Auxii], Matroni. Et alibi natale SS. Demetrii, Quintiani, Sisinnii. A. T. L., Antiochie natale sanctorum Basilei et Saturnini. In Histria ciuitate natale S. [d 1Kb] Mauri martyris. L., Et S. [e 1Kb] Columbani  abbatis. T. eius natalem primo loco refert. Addit L.: Item Presentatio beate Marie uirginis.

22.---X KAL. Natale S. [f 1Kb] Cecilie uirginis que et sponsum suum ualerianum et fratrem eius Tiburtium ad credendum Christo ac martyrium perdocuit; et ipsa deinde martyrizauit, ignem quidem superans, sed ferro occisa sub Almachio Urbis prefecto.

A. T., Alexandria natale SS. Demetrii et Felicis. Suessionis depositio S. Medresine uirginis. B., In Cappadocia SS. Longini, Leontii et Fausti. C. u., Maximi. S., [g 1Kb] Longini qui latus Domini lancea aperuit. Ms. Letiense hic habet elogium prolixius ex Floro, quod uide infra Iu Nonas Decembris.

23.---IX KAL. Rome natale S. [h 2Kb] Clementis episcopi,  qui iubente Traiano missus est in exsilium trans Pontum maris. Ubi multis ad fidem uocatis per miracula et doctrinam eius, precipitatus est in mare, alligata ad collum eius anchora. Sed recessit mare orantibus discipulis eius per tria millia, et inuenerunt corpus eius in arca saxea in templo marmoreo, et anchoram iuxta. Eodem die S. Felicitatis, matris septem filiorum martyrum, que iubente Antonino decollata est pro Christo.

Florus in A. T. L., Ipso die in pago Hasbanie depositio S. [a 2Kb] Trudonis confessoris, qui mundum despiciens maximis enituit uirtutibus.

L., Et S. [b 1Kb] Seuerini. u. C., Eodem die natale S. [c 1Kb] Columbani in Bobio. B., In Italia monasterio Bobio depositio S. Columbani. Biturice ciuitate S. [d 1Kb]  Fateri presbyteri. Et alibi S. Trudonis confessoris.

24.---uIII KAL. Rome natale S. [e 1Kb] Chrysogoni qui sub Diocletiano decollatus, martyrium compleuit. Scriptum in Passione S. [f 1Kb] Anastasie.

Ipso die natale S. Crescentiani, qui erat cum [g 1Kb] Cesareo [u., Cyriaco] diacono et Largo et Smaragdo in carcere sub persecutione Maximiani, filii Maximini: et eductus iubente Carpasio uicario de carcere, suspensus est in equuleum, et fustibus cesus atque unguibus rasus, diutius deinde flammis circum latera eius appositis diu ustulatus emisit spiritum, et a Ioanne presbytero sepultus est in cemeterio Priscille. Ipso die [h 1Kb] Maximus interfecit sororem suam [i 1Kb] Arthemiam. Scriptum in gestis [i 1Kb] Marcelli pape.

 u. C., Eodem die S. Eleutherii et Maximi. Et S. Flauiani episcopi et confessoris. Et S. [a 1Kb] Romani presbyteri.

25.---uII KAL. Natale S. [b 2Kb] Petri episcopi Alexandrini; qui cum esset omnibus adornatus uirtutibus, in Scripturis quoque diuinis nullius priorum inferior,  uere sacerdos et hostia Deo, subito capitur atque ex Maximini precepto capite obtruncatur; cum quo simul et alii plures ex Aegypto trucidantur. Scriptum in Historia Eccles., libro nono.

B. u. C., Et S. [c 2Kb] Caterine [u. Ecaterine] uirginis.  A. T. L., Eodem die passio S. Caterine. B., Alibi Luciani, Marciani, Claudiani.

26.---uI KAL. uacat Beda.

D., Rome [a 1Kb] Lini pape, et Alexandri episcopi et martyris passi XI Kal. Octobris, a papa Damaso uI Kal. Decembris translati, quando festiuitatem dicauit. B. C. u. A. T. L., Rome SS. [b 1Kb] Siricii episcopi et Saturnini. In Aquileia [c 1Kb] ualeriani episcopi et confessoris. B. A. T. L., Augustiduno depositio S. Amatoris episcopi.

27.---u KAL. uacat Beda.

u. C., In Nicomedia Marcelli, Petri, Serene, uictorini [C., Luctorini]. u. C. D., In ciuitate Bononia  Agricole et uitalis martyrum. A. L., Nicomedia natale SS. Petri, Marcelli [L. om., Marcelli], et Serini; quorum alter pro fide Christi crucifixus, alter fuit capite plexus. Rectius et integrius T. B., Nicomedia natale SS. Marcelli, Petri et Sereni. In Italia ciuitate Bononia passio SS. Agricole et uitalis; pergit T. solum: Quorum alter fuit pro fide Christi crucifixus, alter capite plexus. In Mediolano natale Ioannis, Seueri atque Andree. Iidem habentur in L. Sed perperam preponitur: Ciuitate Bononia passio Agricole uirginis.

28.---Iu KAL. uacat Beda.

 D., [a 1Kb] Sosthenis discipuli apostolorum. Et Rufi martyris, cum omni domo sua per [b 1Kb] Chrysogonum lucrati. Africa [c 1Kb] Papirii et Mansueti episcoporum. B. C. u., In Syria Trophimi, Theodoli, Eucerii. Et alibi [B. C. om. et alibi] Eusebii, Iulii, A. L., In Syria. T., In Africa natale SS. Trophimi, Eusebii,  Iulii. T. L., Et Theodoli martyrum.

29.---III KAL. Rome S. Saturnini martyris et [d 1Kb] Sennis et Sisinnii diaconi sub Maximiano: [a quo primo inter alios damnati ad fodiendam arenam ad faciendas thermas Diocletianas, deinde in carcere diu sunt macerati. Ubi multos gentiles docentes baptizabant; et denuo educti, uincti catenis et nudis pedibus ante prefectum Urbis Laodicium iussi sunt in equuleo leuari et attrahi, neruis et fustibus ac scorpionibus cedi, quibus etiam postmodum flammas ad latera iussit apponi, et depositos de equuleo capite [e 1Kb] truncari]. Quorum corpora cum Ioanne presbytero colligens Thrason uir Christianissimus, qui de facultatibus suis martyribus multa ministrauerat, sepeliuit in predio suo uia Salaria. His in  medio certamine positis crediderunt duo milites  [f 1Kb] Papias et Maurus; qui mox comprehensi a Laodicio et non multo post martyrio coronati sunt. Scriptum in Gestis Marcelli pape. Eodem die uigilia S. Andree apostoli.

Breuius L.: Qui post carcerem in equuleum leuati  neruis attracti, tandem capite truncati sunt; quorum corpora, etc.

Florus in A. et T.: Eodem die passio S. [g 1Kb] Chrysanthi et Darie, cum octoginta militibus, qui per S. Chrysantum ad fidem conuersi, iubente Numeriano imperatore, pariter sunt interfecti. Chrysantus et Daria, post plura tormenta, post carceres, bestias, et equuleos pariter in foueam missi lapidibus obruti sunt.

Idem Florus in A. T. L.: Tolosa passio S. [h 1Kb] Saturnini episcopi, qui tempore Decii, Germanici et Grati tentus a paganis ac tauro alligatus, de Capitolio precipitatur. Nec mora inter primos descensus graduum illius capite colliso, cerebro excusso, et corpore omni membrorum parte lacerato, dignam Deo  animam Christus excepit.

 B. u. C., Eodem die uigilia S. Andree apostoli. B., Et natale SS. Chrysanthi et Darie et Mauri. C., Mauri et aliorum LXXII.

30.---II KAL. Natale S. Andree apostoli.

Plenius Florus in A. T. L.: In Achaia, ciuitate  Patras, passio S. Andree apostoli; qui crucifixus pro Christi nomine suum compleuit martyrium.

B. Rome natale S. Maurilii, Consuli, Theodoli. C., Et [a 1Kb] Mediolanensi S. Amatoris episcopi.



[DECEMBER.]


1.---KADENDIS. uacat Beda.

Florus in A. T. L.: In Nouiomo depositio S. [a 2Kb] Eligii episcopi et confessoris, qui in palatio Lotharii regis Francorum magna prudentia et religione micans, episcopus factus multa corpora sanctorum remouens decentissime tumulauit, uirtutibus maximis et signis miraculorum effloruit.

 D., Rome [b 1Kb] Chrysanthi et Darie martyrum, qui tempore Numeriani, iudice Celerino, Rome passi sunt. u. C., Interamne siue Narniis S. [c 1Kb] Proculi episcopi et martyris. In Torrente [C. Thure] S. Marine. u., Ad Ursum pileatum S. Candide. A. T. L. B., Rome natale S. Candide. B., Lucii et Marine, Amboni, Filati. Nouiomo ciuitate depositio S. Eligii episcopi et confessoris. Natale S. Constantiam

 Ms. Letiense hic habet elogium SS. Chrysanthi et Darie supra relatum, tum addit: Eodem die aduentus sanctarum reliquiarum de urbe Constantinopolitana.

2.---NONAS. uacat Beda,

Florus in A. et T., primo loco, et in L., sed ad X Kal. Decembris: Cappadocia ciuitate passio S. Longini militis qui latus Domini lancea dicitur aperuisse. Qui conuersus ad fidem cum Christum predicaret, tentus ab Octauio prefecto, postquam ei dentes ferro confracti sunt linguaque abscissa, capitalem subiit sententiam.

u., Rome natale S. Primitiui, Pontiani, Piminii. Alibi ueri, Seueri, Ianuarii. Rome S. [a 1Kb] Bibiane. A. T., Rome natalis SS. uictorini, Demetrii, et Donatii. T., Et passio SS. Primenti, Pontiani, Dafrosie,  Iuliani. L., Rome natale sanctorum uictorini, Primentii, Pontiani, Dafrosii, Demetii et Urbani. D., Rome Iuuiniani et Fausti martyrum. Et Dafrose filie. B. Agnetis secunde. C., Rome natalis Pimenti, Pontiani, Pisinni. Alibi, Securi, Ianuarii, uibiane, Dafrose. B., Rome natale SS. Primiti, Pontiani, uiniani. Cenomanis ciuitate depositio S. [b 1Kb] Domnoli episcopi et conf. In Mauritania Securi, uictorini, Fortunati.

3.---III NONAS. uacat Beda.

D., Rome [c 1Kb] Claudii Tribuni et Hilarie uxoris eius, et Iasonis et Mauri. B. C. u., In Oriente Meroni, Claudici et Felicis. In Africa Crispine, Magne, Ioannis. B. A. T. L., In Africa natale SS. Crispini, Magni, Ioannis. T. L., Et Stephani martyrum. B., Stephani, uictoris, Martini. In Bononia SS. Agricole et [d 1Kb] Cassiani.

 4. II NONAS. uacat Beda.

D., Rome [a 1Kb] Symphronii et Olympii, [b 1Kb] Exuperii et Theodoli martyrum a B. Sisto translatorum II Nonas Decembris, quando eorum festiuitas agitur. C. u., S. [c 1Kb] Barbare uirginis, [d 1Kb] Eraclii, Christiani, Pudentii, uictoris. Et in Laudicia Felicis. A. T. L., In Laodicia natale SS. Felicis, Eraclii, et Prudentii [T., Pudentii]. Eodem die Aurelianis in loco qui  uocatur Floriacus illatio corporis S. [e 2Kb] Benedicti abbatis et monachi. Addit T.: Cuius aduentu feruntur illic arbores floruisse. A., Apud Antiochiam passio S. Barbare uirginis. L. et T. eamdem habent omisso loco. B., Rome Barbare uirginis, Pudenti. In Laodicea metropoli, Felicis, Merobii.

5.---NONIS. uacat Beda.

B., Natale S. [f 1Kb] Dalmatii martyris. u. S., [g 2Kb] Sabe  monachi. C. u., In Africa, Humilis, [a 1Kb] Felicis, Iulii, Potamie, uictoris. C. S., Sabe et aliorum uiginti. u., Et alii octo. A. T., In Africa natale sanctorum Felicis, Iulii, Potamie, Priuati, Fulgentii, et S. Crispini martyrum. L., In Africa natale SS. Felicis,  Priuati, Fulgentii et alii septem. Et S. [b 1Kb] Crispine uirginis. B., In Africa natale SS. Humilii, Felicis, Iulii, Potamie, Crispini, Trophimi, Eucarpione. Et alibi S. Sabe confessoris.

6. uIII IDUS. uacat Beda.

D. S., [c 2Kb] Nicolai episcopi Myrorum Lycie, B. C. u., Sancti Nicolai episcopi. In Africa Zetuli [B., Zeloti], Fortunati, Gaithi [B. om. Gaithi], Hermogenis et Rogati. A., In Africa natale sanctorum Rogati, Ermogenis  et Fortunati. Eodem die depositio S. Nicolai confessoris, per quem Dominus miracula operari dignatus est preclara. T., Depositio S. Nicolai episcopi et confessoris. In Africa natale SS. Rogati, Ermogenis et Fortunati. In Asia maiore natale SS.  Zeloti, Zecule, Agatii et Fortunati. L., In Asia maiore natale SS. Zeloti et Fortunati. Et in Mirensium ciuitate S. Nicolai episcopi.

7.---uII IDUS. uacat Beda.

C. u., Natale S. [d 3Kb] Ambrosii confessoris. Spoletum S. [e 2Kb] Sauini. C., episcopi et martyris. Iidem, sed absque loco, habentur in B. D., Alexandria [f 1Kb] Agathomi martyris et militis. B. A. T. L., Antiochia ciuitate natale SS. Polycarpi et Theodori. Rome  depositio S. Eutyciani [B., Curationi] episcopi. Postremo huic deest locus in Letiensi. C., Rome Eutycioni.

8.---uI IDUS. uacat Beda.

D., Rome [a 2Kb] Eutychiani pape et martyris, qui  manu propria trecentos quadraginta duos martyres sepeliuit. C. B. u. A. T. L., Rome S. Eusebii episcopi et Urani presbyteri, et Successi episcopi. In L. deest Eusebius: in T. et A. locus; additur in T.: Ac natale S. Sabini. In u., Depositio Eutyciani episcopi. A. T. L., Conceptio S. Marie matris Domini.

9.---u IDUS. uacat Beda.

 C. u., Natale [b 1Kb] Syri [C., S. Sisinni] confessoris de transmigratione. In Africa Petri, Successi [C. om. Successi]. D. et L., S. Leocadie uirginis que tempore Diocletiani et Maximiani a prefecto Hispaniarum Daciano apud Toletum dira [c 1Kb] carceris custodia macerata est. A., Antiochia natale SS. Geronti,  ualentini et Ermogenis. T. L., Antiochia natale SS. Geronti, ualentini, Siluane, Donate, Agnille. T., Et Ermogenis. Et passio S. Leocadie uirginis. Ipso die S. Sirici episcopi. B., In Africa SS. Petri, Successi, Basini, Porphyrii, Urbani. In Africa SS. Generati, Polentie, Siluane, ualentine, Felicis et Eutyciani.

10.---Iu IDUS. Natale S. [d 12Kb] Eulalie uirginis in Barcelona  ciuitate Hispanie, sub Daciano preside que cum esset tredecim annorum, post plurima tormenta, decollata est, et resiliente ab ea capite, columba de corpore eius exire uisa est.

T., Ipso die S. [a 1Kb] ualerie uirginis et martyris. B., In ciuitate Aruernis natale S. Agricole.

 11.---III IDUS. Natale S. [b 3Kb] Damasi pape.

Florus in A. T. L.: In Gallia ciuitate Ambianis passio SS. Gentiani, uictorici, et Fusciani, qui uictoricus ac Fuscianus a Roma egressi, uerbum uite pluribus nuntiantes tempore Maximiani circa Ambianis a Rictiouaro preside comprehensi, prius ferro  manibus post tergum uinctis in carcere sunt reclusi, deinde in naribus et auribus eorum sudibus immissis, et clauis in capitibus transfixis, decollati sunt. In quos spiritu irruente, manibus capita propria ad hospitium B. Gentiani martyris usque portantes, ibidem requieuerunt.

 B., In Alexandria Sammoni et Emeriti. In Antiochia SS. Zosimi, Pauli, et Cyriaci. In Gallia ciuitate Ambianense natale SS. uictrici et Fusciani martyrum. A. et T., Et [c 1Kb] Pretextati.

12.---II IDUS. uacat Beda.

u. B. D. A. T. C., Natale SS. [d 1Kb] Hermogenis et  Donati. u. B. C. D., Et aliorum uiginti duorum. D., Apud Alexandriam [a 1Kb] Epimachi et Alexandri; qui cum multo tempore in uinculis et cruciatibus carceris torti et confecti perdurassent in fide, ignibus ad extremum iubentur consumi. L., In pago uimmo T. A., Depositio S. [b 1Kb] Walerici. L., Episcopi. T., Confessoris. A. T., In Hispaniis S. [c 1Kb] Eulalie et alterius uirginis nimium torte.

 13.---IDIBUS. Natale S. Lucie uirginis de Syracusis sub Paschasio consulari: quam cum lenones corrumpere, iubente Paschasio, uellent, nullatenus eam mouere potuerunt, nec funibus additis aut boum paribus plurimis; picem, resinam, feruens oleum, nichil lesa suscepit. Tandem gladio in uiscera merso, percussa, nec tamen mortua est, donec uenientibus sacerdotibus, communionem dominici corporis  et sanguinis accepit. Passa est tempore Diocletiani et Maximiani.

Deest hoc ultimum Letiensi Ms. Atrebatense est in principio contractius: Que cum sub Paschasio picem, resinam et feruens oleum illesa suscepisset.

A. T. L., Ipso die in Gallia Cameraco ciuitate depositio  S. [d 1Kb] Autberti episcopi et confessoris. A., Per quem Dominus miracula operari dignatus est preclara. T., Eodem die depositio S. [e 1Kb] Iudoci confessoris. L., Et natale S. [f 1Kb] Odilie uirginis; que ceca nata, sed a Deo curata, et de sacro fonte a tribus episcopis suscepta fuit. u. C., Alibi Leocandidi [C., Locandi] confessoris et ualentini. B., Rauenne natale SS. ualentini et Leuchadi confessorum. Mediolano, passio SS. martyrum [g 1Kb] Geruasii et Protasii.

14.---XIX KAL. IAN. uacat Beda.

 Florus in A. T. L.: Ierosolyma passio SS. Iusti et Abundi; qui post alapas, carceres et rotas igni traditi sunt sub Numeriano imperatore et Olybrio prefecto. Lugduno [L. om. Lugduno, etc.] ciuitate depositio S. uiatoris episcopi. Rhemis passio S. [a 1Kb] Nicasii episcopi [et martyris, sororisque eius Eutropie uirginis cum aliis eiusdem urbis ciuibus [b 1Kb] ] qui missarum solemnitatibus peractis, a uandalis infra Ecclesiam Rhemensium passus est martyrium.

B. C. u., Lugduno S. uictoris [u., uiatoris]. uienna [c 1Kb] Lupicini. Rhemis natale S. Nicasii episcopi. B. primis duobus addit titulum episcopi et depositionem  nominat. D., Sanctorum martyrum Drusi, Zosimi, et Theodori, B., In Antiochia natale SS. Drusi et sociorum eius.

15.---XuIII KAL. uacat Beda.

Florus in A. T. L.: Aurelianis depositio sancti Maximiani presbyteri et confessoris , qui in summa religione degens, eius  meritis multa miracula Dominus operari dignatus est.

D., ualeriani [d 1Kb] episcopi et confessoris. C. u., In Africa S. Fausti, Lucii, Candidi, martyrum. A. T. L. B., In Africa natale SS. Candidi [B., Candi], Ceciliani et Fausti.

16.---XuII KAL. uacat Beda.

D., Trium martyrum Ananie, Azarie et Miselis. B. u., Rauenna natale SS. [e 1Kb] ualentini, Naualis, Agricole, Concordie. A. T. L., Rauenna natale SS. ualentini, Naualis, et Concordii [R., et Concordi]. A., In Tuscia passio S. [f 1Kb] Barbare uirginis sub Maximiano imperatore. T., Et Transitus S. [g 1Kb] Euerardi confessoris. B., Arelate dedicatio basilice S. [h 1Kb] Genesii martyris.

 17.--- [i 1Kb] XuI KAL. Natale S. [i 1Kb] Ignatii episcopi et martyris; qui tertius Antiochie post Petrum apostolum episcopus, duodecimo Traiani anno, ad bestias uinctus Rome missus est. Reliquie tamen corporis eius Antiochie iacent  extra portam [k 1Kb] Daphniticam in cemeterio ecclesie.

 T., Eodem die SS. Lazari et Marthe sororis eius. C. u., In Africa uicturi, uictoris et alii triginta et  tres. uictorini, Adiutoris, Quarti. B., In Africa natale SS. uictoni, uictoriani, Adiutoris, Honorati, uincentii, Felicis et aliorum XXIu.

18.---Xu KAL. uacat Beda.

Florus in A. T. L.: Ierosolyma passio SS. [a 1Kb] Alexandri episcopi et Theodoli: quorum Alexander in equuleum suspensus est, et postea pariter cum Theodolo igni traditus est sub Aureliano imperatore.

D., Beatorum martyrum [b 1Kb] Rufi et Zosimi, qui de primis discipulis fuerunt, per quos primitus Ecclesia Iudeis et Grecis fundata est. C. u. T., Laodicea SS. Theoteni, Basiliani. u. C., In Africa S. [c 1Kb] Quinti. u. T. C., Alibi passio S. Afre. A. T., In Africa natale sanctorum uincentii, Rogatiani. A., Et passio S. Luce uirginis. T., Rome natale SS. Antonii, Erenei, Theodori. B., Laodicea ciuitate natale SS.  Quinti, Simplicii, Pauli, uictorie, Priuati. Et alibi natale SS. Digni et Badegisili, Honorati cum aliis triginta.

 19.---XIu KAL. uacat Beda.

Florus in A. T. L.: Antissiodoro ciuitate, depositio B. [d 1Kb] Gregorii episcopi et confessoris, qui tante, ut liber actionum illius pandit, sobrietatis fuit, ut in medio mundi positus, nouus effulgeret eremita, seque sepius multis declarauit miraculis.

D., Apud Aegyptum B. Nemesii martyris, qui primum per calumniam quasi [e 1Kb] latro delatus est iudici Aemiliano. B. C. u., In Nicea, [f 1Kb] ciuitate Bithynie, SS. Zosimi, Pauli, Secundini, Quinti. Antissiodoro depositio B. Gregorii episcopi. A., Et natale S. Cyrici. L., Zosimi et Cirici. T., Et Pauli in ciuitate Bithynie Nicea.

20.---XIII KAL. uacat Beda.

D., Beatorum martyrum, [g 1Kb] Ammonis, Zenonis,  Ptolomei, Ingenui, et Theophyli. B. C. u., In Thracia, [a 1Kb] ciuitate [b 1Kb] Gildoba, natale S. Iulii. Rome [c 1Kb] Zephyrini episcopi. [d 1Kb] In Oriente S. Thecle. Natale S. [e 1Kb] Liberati. A. T., Natale S. [f 1Kb] Anastasii. A. T. L., Rome depositio S. Zephyrini. In Oriente natale S.  Liberati. T., Ad Ursum pileatum natale S. Pontiani.

21.---XII KAL. IAN. Nat., S. [g 1Kb] Thome apost.

Florus addit in A. T. L.: Qui passus est in India, lancea quippe transfixus occubuit; huius etenim corpus translatum est apud Edissam ciuitatem. T., Quinto Nonas Iulii.

B. C. u. A. T. L., Rome S. [h 3Kb] Innocentii episcopi.  A. T., Et passio S. Honorati episcopi. C., Et passio S. Phoce. B., In Eraclea natale S. Passi. Et alibi passio SS. Foce, Florii, Honorati episcopi et confessoris.

D., Catalaunis S. [i 1Kb] Memmii episcopi primi illius  ciuitatis ab urbe Roma directi, qui inter alia innumera miracula mortuum suscitauit: cuius nunc sepulcrum creberrimis miraculis illustratur. Et in Tuscia Ioannis et Festi; sed forte hec spectant ad diem sequentem, quo perperam in hoc Ms. refertur S. Thomas.

22.---XI KAL. uacat Beda.

C. u., Inter duas lauros natale [i 1Kb] triginta martyrum  qui omnes una die coronati sunt. A. T. L. B., Rome, [a 1Kb] uia Lauicana, natale sanctorum triginta martyrum, qui una die sunt coronati. A. T., Rome depositio S. Felicis episcopi. L. addit, Portuensis. A, T. B., Et passio S. Theodosie uirginis. Et Didymi monachi B., In portu Romano natale S. Aristoni et S. Felicis episcopi. Eodem die passio S. [b 1Kb] Gregorii martyris.

23.---X KAL. Depositio S. [c 1Kb] uictorie Rome sub Decio; que cum esset desponsata uiro pagano Eugenio, et nec nubere uellet nec sacrificare, post multa facta mirabilia, inter que plurimas uirgines Domino aggregauerat, percussa est gladio, carnifice Taliarcho templorum comite rogatu sui sponsi; deposita est autem X Kalendarum earumdem.

C. u., Eodem die S. Gregorii martyris Spoletini et alii nongenti [d 1Kb] triginta, A. T., Rome natale SS.  Eleutherii et Cornelii. B., Rome natale SS. Eugenii,  Eleutherii, Urbani, Cornelii, Traiani, uictoris, Castule et aliorum octingentorum et triginta. In Nicomedia natale sanctorum triginta quinque martyrum. Et alibi natalis SS. Ioannis et Felicis. L., Eodem die aduentus reliquiarum S. [e 1Kb] Lamberti martyris atque pontificis, quas uenerande memorie domnus Unedricus, huius loci abbas tertius, ab episcopo Leodiensi Alberone II deuotissime impetratas, Ecclesia Letiensi X Kal. Ianuarii solemniter inuexit, solemniterque ipsius diei memoriam quotannis celebrandam instituit.

24.---IX KAL. uigilia natalis Domini.

D., Apud Antiochiam Syrie natale sanctarum uirginum quadraginta, que persecutione Deciana per diuersa tormenta martyrium consummauerunt. u., Natale sanctarum uirginum quadraginta. A. T. L., [f 1Kb] Rome natale SS. Metrobi, Pauli, et Luciani.

25.---uIII KAL. Natiuitas D. N. Iesu Christi.

 Florus addit in A. et L.: Qui in diuinitatis sue  potentia et tempus natiuitatis sue preuidit, et matrem per quam nasceretur elegit.

Et S. [a 1Kb] Eugenie uirginis. Eodem die natale S. Anastasie; que tempore Diocletiani primo diram et immitem custodiam a uiro suo Publio perpessa est, in qua tamen a [b 1Kb] Chrysogono confessore Christi multum consolata et confortata est. Deinde a prefecto Illirici in grauissima eque et diutina custodia macerata est , in qua duobus mensibus  refecta est celestibus escis per S. Theodoten, que prius martyrium passa est. Deinde naui imposita cum ducentis uiris et septingentis feminis, ut demergeretur in mari, perlata est ad insulas Palmarias, ubi per manus et pedes extensa est, ligata ad palos fixos, et circa medium eius ignis accensus est,  in quo martyrium consummauit, et omnes qui cum illa uenerant uariis interfectionibus martyrium celebrarunt.

Florus in A. T. L. preposuit: In Sirmio.

B., Constantinopolim S. Anastasii.

26.---uII KAL. Natale S. Stephani protomartyris.

Florus in A. T. L.: In oppido Ierosolymitano uilla Caphargamala passio S. Stephani, qui ab apostolis  leuita ordinatus, ob testimonium Christi lapidantibus Iudeis primus post ascensionem Domini martyrio consummatus est . Hic celos uidit apertos et Iesum stantem a dextris uirtutis Dei; cui spiritum commendans, et pro persecutoribus exorans, imbre lapidum perfusus obdormiuit.

 B. C. u., Rome S. [a 1Kb] Dionysii episcopi. T., Eodem die Rome passio S. [b 1Kb] Marini. B., Antiochie Iuliani et Marciani.

27.---uI KAL. Natalis S. Ioannis apostoli et euangeliste, dilecti Domini.

Florus in A. T. L. premittit: In Epheso, et deinde subiungit: Quem Dominus non pre ceteris solum, sed et pre ceteris familiarius unum dilexit. Hic supra pectus Domini in cena recubuit; cui postea  leuatus in cruce matrem uirginem uirgini commendauit.  Hic inter quatuor animalia aquile comparatus, de diuinitate Christi et limpidius pre cunctis conspexit, et in Euangelii sui principiis scribendo contradidit.

T. L. B., Eodem die [c 2Kb] ordinatio episcopatus. S. Iacobi, fratris Domini, qui ab apostolis primus ex  Iudeis Ierosolyma est ordinatus episcopus. B., Et medio Pascha martyrio coronatus. u. C., Et S. Iacobi fratris Domini.

28.---u KAL. Natalis sanctorum martyrum Innocentium.

Florus in A. T. L. addit: Qui testimonium Christo non loquendo sed moriendo perhibentes, Herodis impietate felici nece consumpti sunt.

u., Natale [d 1Kb] Eutycii presbyteri, Domitiani diaconi,  Castorii.

29.---Iu KAL. uacat Beda.

D., Dauid regis. Apud Arelatem S. [e 1Kb] Trophimi episcopi et confessoris, discipuli apostolorum Petri et Pauli. u. C., In Africa Crescentii, Primiani, Secundi, Saturnini, Honorati. Rome Felicis et Bonifacii episcopi, qui ultimus etiam est primo loco in A. T. L. In Africa SS. Domitii, uicturi, Primiani,  Honorati, Saturi, Felicis. L., Et passio S. [a 2Kb] Thome archiepiscopi et martyris Cantuariensis. B., Rome Felicis et Bonifacii episcopi de ordinatione. In pago Oxomense Otico monasterio depositio S. [b 1Kb] Ebrulfi confessoris.

30.---III KAL. uacat Beda.

 Florus in A. T. L.: Turonis ciuitate depositio [c 1Kb] Perpetui episcopi et confessoris: qui religioso magnoque uoto corpus B. Martini remouens, angelicam  uisitationem promeruit.

D., Apud Spoletum passio S. [d 1Kb] Sabini episcopi, et Exuperanti et Marcelli diaconorum, et uenustiani cum uxore et filiis sub Maximiano Augusto. u. T., In Alexandria Mansueti , Seueri, Appiani [Securi, Apanis], Donati, Honorii, B., Poledisi.  In [e 1Kb] Insula S. Florentii, Sereni, Pauli, Stephani, Papiani, Cleteogenis. Turonis Perpetui episcopi et confessoris.

 31.---II KAL. Depositio S. [a 1Kb] Siluestri episcopi.

Florus preponit in A. T. L.: Rome in cemeterio Priscille, uia Salaria. Deinde subiungit: Qui Romane Ecclesie post B. Petrum trigesimus tertius prefuit, et per uiginti duos annos uirtutum miraculis, et predicationum doctrinis mirabilis rexit.

Et passio S. Columbe uirginis, Senones, sub Aureliano  imperatore: que superato igne cesa est.

C. u., Rome uia Salaria in cemeterio Iordanorum, Donate, Pauline, Rusticiane, Nominande, Serotine, Saturnini, Hylariane [C., Hilarie], Retiarie, Hermetis, Exorciste. In prouincia Sicilie ciuitate Catanensium Stephani, Pontiani, Attali, Flauiani, Corneli, Sexti, Floridi, Quintiani, Menerbini, Simphoriani. B., Donati, Pauli.



APPENDICES AD MARTYROLOGIUM BEDAE.





APPENDIX PRIMA. KALENDARIUM ANGLICANUM, SIuE LIBELLUS ANNALIS uEN. BEDAE PRESBYTERI.
[Martene, Ampliss. Collect. uet. Script.]



IANUARIUS. Mensis Ianuarius habet dies XXXI, lunam XXX.


Kalendis Ianuarii circumcisio Domini nostri Iesu Christi, et natale sancti Basilii confessoris, et Almachii  martyris.

Iu nonas. Ierosolymis octaue S. Stephani, Antiochie Sindoni episcopi, et alibi Macarii abbatis.

III nonas. Natale S. Genouefe uirginis, et S. Anteri pape et martyris.

II nonas. In Africa Aquilini, Martiani et Quinti.

Nonis Ianuarii. uigilia Epiphanie et depositio S. Simeonis, qui in columna stetit.

uIII idus. Epiphania Domini nostri Iesu Christi, et S. Melanii episcopi.

uII idus. In Nicomedia Luciani presbyteri Antiochene Ecclesie.

uI idus. Natale SS. martyrum Luciani, Maximiani et Iuliani.

u idus. In Africa Epictati, Iocundi, Quinti, Saturnini.

Iu idus. Natale S. Pauli primi eremite.

III idus. Eductio Domini de Aegypto, et natale S. Salui.

 II idus. Natale S. Quiriaci, Moscenti et Saturi.

Idus Ianuarii. Octaue Epiphanie et depositio SS. confessorum et episcoporum Hilarii, Remigii et Agricii Treuirensis.

XIX kal. Februarii. Natale S. Felicis episcopi et  martyris in Pincis.

XuIII kal. In Antiochia Liceri diaconi et depositio Abacuc prophete.

XuII kal. Natale S. Marcelli pape, et depositio Honorati episcopi.

XuI kal. Natale S. Antonii monachi et S. Sulpicii episcopi. Sol in Aquarium.

Xu kal. Natale S. Prisce uirginis.

XIu kal. Natale S. Marii et Marthe martyrum.

XIII kal. Natale S. Fabiani et Sebastiani martyrum.

XII kal. Natale S. Agnetis uirginis.

XI kal. Natale S. uincentii martyris.

X kal. Natale S. Emerentiane uirginis et S. Macarii martyris.

IX kal. Natale S. Babili episcopi et Trium Puerorum.

uIII kal. Natale S. Preiecti martyris, et conuersio S. Pauli apostoli.

 uII kal. Natale S. Polycarpi episcopi.

uI kal. Natale S. Ioannis Chrysostomi.

u kal. Natiuitas S. Agnetis uirginis et martyris.

Iu kal. Treuiris depositio S. ualeri episcopi et confessoris.

III kal. Natale S. Flauiani martyris et depositio Aldegundis uirginis.

II kal. Natale S. Tarsici, Zotici, Ammonii et S. Concordii martyris.

In isto mense nox habet horas XuI et dies uIII.



FEBRUARIUS. Mensis Februarius habet dies XXuIII, lun. XXIX.

Kalendis Februarii. Natale sanctorum Puplii et Saturnini et S. Brigide uirginis.

Iu nonas. Purificatio S. Marie. In Africa natale S. uictoris.

III nonas. In Africa Felicis, Celerine, Felicitatis, et depositio S. Lupicini episcopi.

 II nonas. Natale S. Gelasii, et passio S. Eulalie uirginis.

Non. Febr. Natale S. Agathe uirginis.

uIII idus. Natale S. uedasti episcopi et confessoris. In Elnone S. Amandi episcopi et confessoris.

uII idus. Natale S. Auguli episcopi et martyris. uer oritur, et habet dies XCI.

uI idus. Depositio S. Pauli episcopi, Dionysii, et Lucii.

u idus. Natale S. Alexandri et Ammonis.

Iu idus. Natale Sotheris et sanctorum Zotici, Erenei et Iacincti, et S. Scholastice uirginis.

III idus. Natale S. Desiderii episcopi, et S. Eufrasie uirginis.

II idus. Natale S. Eulalie uirginis et passio S. Damiani.

Idus Febr. Natale S. Poliocti martyris.

XuI kal. martii. Natale SS. ualentini, uitalis, Felicule, Zenonis martyris.

 Xu kal. Natale sanctorum Castule. Magni, Saturnini.

XIu kal. Natale S. Onesimi et S. Iuliane. Sol in Pisces.

XIII kal. Natale S. Policronii episcopi.

XII kal. Natale sanctorum Rutuli, Siluani et Secundini.

XI kal. Natale sanctorum Publii, Iuliani, Marcelli.

X kal. Depositio S. Gagii episcopi et uictoris.

IX kal. Natalis S. Hilarii pape, et depositio S. Felicis episcopi.

uIII kal. Apud Antiochiam Cathedra sancti Petri, et natale sancte Tecle uirginis.

uII kal. Natale S. Polycarpi presbyteri, et S. Sereni monachi.

uI kal. Natale S. Mathie apostoli. Inuentio capitis Precursoris Domini, et natale S. Sergii martyris.

u kal. Natale sanctorum Iusti et Erenei.

Iu kal. Natale S. Felicis cum sociis suis. Item natale S. Nestoris et Fortunati.

 III kal. Natale sanctorum Leandri et Dionysii.

II kal. Nat. sanctorum Pupilli, Iusti, Theophili, Felicis.

In isto mense nox habet horas XIu, dies X.



MARTIUS. Mensis Martius habet dies XXXI, lunam XXX.

Kalend. Martii. Natale S. Donati martyris et S. Albini confessoris.

uI nonas Martii. Natale S. Luce episcopi, Primitiue, Secundille.

u nonas. Natale S. Fortunati, Felicis, Claudiani.

Iu nonas. Natale S. Lucii pape et Adriani martyris.

III nonas. Nat. S. Foce martyris.  uII Embol.

II nonas. Natale SS. uictoris et uictorini. III Embol.

 Nonas Martii. Sanctarum Perpetue et Felicitatis martyrum.

uIII idus. Natale S. Quintoli episcopi et Pontii diaconi.


Prima incensio lune Paschalis.

uII idus. Natale sanctorum Felicis, Rogati et Philippi.

uI idus. Natale sanctorum Alexandri et Gaii.

u idus. Natale S. Eraclii et Zozimi.

uI idus. Natale S. Gregorii pape.

III idus. Natale S. Machedonis presbyteri.

II idus. Natale S. Leonis pape et martyris, Felicis et Dauiti.

Idus Martii. Natalis sanctorum Longini et Lucii martyrum.

XuII kal. Aprilis. Natale sanctorum Cyriaci et Castoris martyris.

XuI kal. Natale S. Patricii episcopi, et S. Gertrudis  uirginis.

Xu kal. Natale S. Alexandri episcopi et Collegi diaconi. Sol in Arietem.

XIu kal. Natale S. Theodori episcopi, Bassi, et Apollonii.

XIII kal. Natale S. Chutberti episcopi et confessoris.

XII kal. Natale S. Benedicti abbatis. Aequinoctium uernale.

XI kal. Natale S. Pauli confessoris. Primum Pascha et sedes epactarum.

X kal. Natale sanctorum Fidelis et Theodori.

IX kal. Natale sanctorum Seleuci et Agapiti. Concurrentium locus.

uIII kal. Annuntiatio archangeli ad sanctam Mariam, et Dominus crucifixus est.

uII kal. Natale S. Castuli, et depositio Chiliani episcopi.

uI kal. Resurrectio Domini nostri Iesu Christi, et passio Alexandri martyris.

 u kal. In Cesarea sanctorum Rogati et Dorothei.

Iu kal. Natale S. Gregorii Nazianzeni et S. Eustasii abbatis.

III kal. Natale sanctorum Domnini, Paulini et Eulalie uirginis.

II kal. Natale sanctorum Felicis, Diodoli et sancte Balbine uirginis.

In isto mense nox habet horas XII, dies XII.



APRILIS. Mensis Aprilis habet dies XXX, lunam XXIX.

Kalendis Aprilis. Natale sanctorum uenantii, Anastasii et S. Walerici.

Iu nonas. Depositio Nicetii episcopi, et S. Theodosie uirginis.

III nonas. Natale sanctorum Euagrii et Pancratii.

II nonas. Natale S. Agathonis diaconi et S. Ambrosii.

Nonas Aprilis. Natale S. Claudiani et Andronici.  Ultima incensio lune Paschalis.

uIII idus. Natale S. Xisti pape et martyris.

uII idus. Natale S. Celestini pape, et sanctorum Timothei et Diogenis.

uI idus. Natale S. Macarii et Perpetui.

u idus. Natale sanctarum uII uirginum, et beati Demetrii diaconi.

Iu idus. Natale S. Apollonii presbyteri.

III idus. Natale S. Siagrii et S. Leonis pape.

II idus. Natale S. Carpi episcopi, Iulii et Cypriani episcoporum.

Idus Aprilis. Natale S. Euphemie uirginis.

XuIII kal. Maii. Natale SS. Tiburtii et ualeriani.

XuII kal. Natale SS. Elimpiadis et Maximi.

XuI kal. Natale SS. Calisti et Carissi.

Xu kal. Natale S. Petri diaconi et Hermogenis. Sol in Taurum.

XIu kal. Natale SS. Eleutherii episcopi et Apollonii senatoris.

 XIII kal. Natale SS. Rufi et Antonici.

XII kal. Natale S. uictoris episcopi.

XI kal. Natale SS. ualeriani, Tiburtii et Maximi.

X kal. Depositio S. Gaii pape.

IX kal. Natale SS. Ananie, Azarie, Misahelis, et passio S. Georgii martyris.

uIII kal. Natale S. Melliti episcopi et S. Alexandri.

uII kal. Natale S. Marci euangeliste, et letania maior. Ultimum Pascha.

uI kal. Natale SS. Cleti et Marcellini.

u kal. Natale SS. Anastasii pape, uictoris et Maximi.

Iu kal. In Misitania ciuitate S. Hermogenis. Rome natalis S. uitalis martyris.

III kal. Natale S. Germani presbyteri.

II kal. Natale SS. Dorothei presbyteri, uiatoris et Terentii.

In isto mense nox habet X horas et dies XII.



MAIUS. Mensis Maius habet dies XXXI, lunam XXX.


Kalendis Maii. Natale apostolorum Philippi et Iacobi.

uI nonas Iunii. Natale S. Germani et S. Anastasii.

u nonas. Natale SS. Alexandri, Euenti et Theodoli presbyteri. Inuentio S. crucis.

Iu nonas. Natale SS. Siluani et Floriani martyrum.

III nonas. Natale SS. Hilarii et Nicetii episcoporum.

II nonas. Natale S. Ioannis apostoli ante Portam Latinam.

Non. Maii. Natale S. Iuuenalis martyris.

uIII idus. Natale S. uictoris martyris et S. Martini presbyteri.

uII idus. Natale SS. Quirilli, Zenonis et Macarii abbatis. Aestas oritur, habet dies XC.

 uI idus. Natale S. Gordiani martyris et Epimachi. Et Rome Calepodii presbyteri.

u idus. Natale S. Antimi et S. Mamerti episcopi.

Iu idus. Natale SS. Nerii, Achillei et Pancratii martyrum.

III idus. Antissiodoro depositio Marcelliani et natale S. Seruasii confessoris.

II idus. Natale S. uictoris martyris et sancti Pachomii monachi.

Idus Maii. Natale sanctorum Isidori et Timothei martyrum.

XuII kalendas Iunii. Natale sanctorum Aquilini, uictorini et Peregrini.

XuI kal. Natale sanctorum Eraclii et Pauli, et S. Torpetis martyris.

Xu kal. Natale S. Dioscori. Sol in Geminos.

XIu kal. Natale S. Potentiane uirginis et martyris.

XIII kal. Natale S. Basille uirginis et martyris.

XII kal. Natale S. Timothei diaconi.

 XI kal. Natale sanctorum Faustini, Timothei et S. Iulie, que crucis patibulo coronata est.

X kal. Natale sanctorum Quinti, Lucii et S. Desiderii episcopi.

IX kal. Natale sanctorum Donatiani et Rogatiani.

uIII kal. Natale S. Urbani.

uII kal. Natale S. Augustini episcopi in Cantia.

uI kal. Natale sanctorum Iulii et Esini martyrum.

u kal. Natale S. Germani episcopi et confessoris et S. Ioannis pape.

Iu kal. Treuiris S. Maximini episcopi et confessoris.

III kal. Natale S. Felicis pape.

II kal. Natale S. Petronille uirginis.

In isto mense nox habet horas uIII, dies XuI.



IUNIUS. Mensis Iunius habet dies XXX, lunam XXIX.

Kalendis Iunii natale sanctorum sanctorum Claudii et Pamphili episcoporum.

 Iu nonas Iunii. Natale sanctorum Marcellini et Petri martyrum.

III nonas. Natale S. Marcelli martyris et S. Guduali confessoris.

II nonas. Natale S. Quirini episcopi, Picti et Datiani.

Nonas Iunii. Natale S. Bonifacii episcopi et S. Apollonarii martyris.

uIII idus. Natale S. Saturnini episcopi, Amantii et Lucii.

uII idus. Natale S. Luciani martyris, et S. Macarii monachi.

uI idus. Natale S. Medardi episcopi et sanctorum Naboris et Nazarii.

u idus. Natale sanctorum Primi et Feliciani martyrum et S. Columbe.

Iu idus. Natale S. Zacarie et Barnabe qui fuit socius apostolorum.

III idus. Natale S. Babile et sanctorum Crispuli et  Restituti.

II idus. Natale sanctorum Basilidis, Cirini, Naboris et Nazarii martyrum.

Idus Iunii. Natale sanctorum Lucii et Fortunati.

XuIII kal. Iulii. Natale sanctorum Rufini et ualerii, et translatio corporis S. Aniani.

XuII kal. Natale sanctorum uiti et Modesti martyrum.

XuI kal. Natale sanctorum Diogenis, Ferrreoli presbyteri, et Ferrutionis diaconi.

Xu kal. Natale S. Quiriaci et Auiti presbyteri. Sol in Cancrum.

XIu kal. Natale sanctorum Marci et Marcelliani.

XIII kal. Natale sanctorum Geruasii et Protasii martyrum.

XII kal. Natale sanctorum Pauli et Cyriaci. Solstitium estiuum.

XI kal. Natale S. Albini martyris et S. Eusebii.

X kal. Natale S. Iacobi in Perside, et S. Albani martyris.

 IX kal. Natale S. Auiti confessoris, et uigilia S. Ioannis Baptiste.

uIII kal. Natiuitas S. Ioannis Baptiste.

uII kal. Natale S. Sosipatris discipuli sancti Pauli.

uI kal. Natale sanctorum Ioannis et Pauli martyrum.

u kal. Natale sanctorum Crispini et Crispiniani martyrum.

Iu kal. Natale sancti Irenei episcopi, et uigilia apostolorum Petri et Pauli.

III kal. Natale apostolorum Petri et Pauli.

II kal. Natale S. Pauli apostoli, et S. Martialis episcopi.

In isto mense nox habet horas uI, et dies XuIII.



IULIUS. Mensis Iulius habet dies XXXI, lunam XXX.

 Kalendis Iulii. Natalis S. Gaii episcopi, et in monte Or depositio Aaron sacerdotis.

uI nonas Iulii. Natale sanctorum Processi et Martiniani martyrum, et S. Monegundis uirginis.

u nonas. In Alexandria Triphonis, Menelai, Cyrilli, et Iuliani, et S. Gregorii episcopi et martyris.

Iu nonas. Natale S. Lauriani episcopi et martyris, et S. Innocentis.

III nonas. Natale sanctorum Maximi, Secundi martyrum, Agathonis et Triphonis.

II nonas. Octaue apostolorum Petri et Pauli, et natale S. Goaris confessoris.

Nonas Iulii. Natale S. Eracli, Partheni et Apollonii.

uIII idus Iulii. Natale S. Kiliani episcopi et martyris, et S. Procopii martyris.

uII idus. Rome natale sanctarum uirginum Floriane, Faustine, Felicitatis, et S. Cyrilli martyris.

uI idus. Natale sanctorum uII fratrum filiorum S. Felicitatis.

 u idus. Natale S. Papii confessoris. Floriaco aduentus S. Benedicti abbatis.

Iu idus. Natale sanctorum Naboris, Felicis et Primitiui, et S. Margarite uirginis.

III idus. Natale S. Serapionis, Zenonis et Nasei.

II idus. Depositio sanctorum Iusti et Amacii episcoporum.

Idus Iulii. Natale sanctorum Cyrici, Cassiani, Iulie.

XuII kal. Augusti. Natale S. Aquilini, Hilarini, Pauli et Mammetis.

XuI kal. Natale S. Sperati episcopi et martyris. Mediolano S. Marcelli.

Xu kal. Natale S. Symphorose cum septem filiis suis. Sol in Leonem.

XIu kal. Natale S. Rustici episcopi et confessoris, et S. Arsenii confessoris.

XIII kal. Natale sanctorum Luciani et Petri.

XII kal. Natale S. Praxedis uirginis, et sancti uictoris  martyris.

XI kal. Natale S. Marie Magdalene, et S. Cyrilli in Antiochia.

X kal. Natale S. Apollinaris episcopi et martyris.

IX kal. Natale S. uictorini, et sancte Christine, et sancte Glodesinde uirginis.

uIII kal. Natale S. Iacobi fratris Ioannis, et sancte Segolene uirginis.

uII kal. Natale S. Iacincti martyris et sanctorum Iouiani et Martiani.

uI kal. Natale S. Simeonis monachi, et S. Etherii episcopi et martyris

u kal. Natale S. Auguste uirginis, et S. Pantaleonis martyris.

Iu kal. Natale sanctorum Felicis, Simplicis, Faustini et Beatricis martyris, et sancti Lupi confessoris.

III kal. Natale sanctorum Abdon et Sennis martyrum. Hic saltus lune.

II kal. Antissiodoro Natale Germani episcopi et  confessoris.

In isto mense nox habet horas uIII et dies XuI.



AUGUSTI. Mensis Augustus habet dies XXXI, lunam XXIX.

Kalendis Augusti. Natale sanctorum Macchabeorum, et sanctorum Eusebii et Felicis martyrum, et ad S. Petrum ad uincula.

Iu nonas. Natale S. Stephani episcopi et martyris. uI Embol.

III nonas. Inuentio corporis S. Stephani primi martyris, et natale sancti Iusti episcopi.

II nonas. Natale S. Chrisentionis et Iusti martyrum, et sanctorum Sage et Bartholomei.

Nonas Augusti. Natale S. Osualdi regis, et sanctorum Mimmii et Cassiani episcoporum.

uIII idus. Natale sanctorum Sixti episcopi, Felicissimi et Agapiti.

uII idus. Natale S. Donati episcopi et martyris, qui  fractum calicem orando restaurauit. Autumnus oritur, habet dies XCII.

uI idus. Natale S. Ciriaci martyris, et S. Seueri confessoris.

u idus. Natale S. Romani militis, et uigilia sancti Laurentii martyris, et S. Auctoris episcopi.

Iu idus. Natale S. Laurentii martyris.

III idus. Natale S. Tiburtii martyris, et sancte Susanne uirginis et martyris.

II idus. Natale S. Eupli diaconi et martyris.

Idus Augusti. Natale S. Hippolyti et S. Cassiani martyrum. 

XIX kal. Septembris. Natale S. Eusebii confessoris, et S. Gregorii presbyteri.

XuIII kal. Assumptio S. Marie matris Domini nostri Iesu Christi.

XuII kal. Natale S. Tyrsi cum sociis suis, et S. Arnulfi confessoris.

 XuI kal. Natale S. Eufemie, et S. Mammetis, et octaue S. Laurentii.

Xu kal. Natale S. Agapiti martyris, et S. Candidi. Sol in uirginem.

XIu kal. Natale S. Magni martyris. Rome S. Iulii martyris.

XIII kal. Natale S. Filiberti confessoris, et SS. ualentiani et Leontii.

XII kal. Natale S. Theodoti episcopi, et Iuli, et Iuliani, et S. Priuati martyris.

XI kal. Natale S. Timothei et Symphoriani martyrum.

X kal. Natale S. Cyriaci; Remis, Timothei et Apollinaris.

IX kal. Natale S. Titi discipuli Pauli apostoli. Rome S. Genesii martyris. Epagomeni dies u.

uIII kal. Natale S. Bartholomei apostoli, et Arelato S. Genesii martyris.

uII kal. Natale S. Habundi et Herenei martyrum.

 uI kal. Natale S. Rufi martyris, et SS. confessorum Rufi et Siagrii.

u kal. Natale SS. Hermetis martyris, et Augustini confessoris, et S. Iuliani martyris.

Iu kal. Passio S. Ioannis Baptiste, et S. Sabine uirginis.

III kal. Natale SS. Felicis et Audacti martyrum.

II kal. Natale S. Numediani, et Treuiris depositio S. Paulini episcopi.

In isto mense nox habet horas X, dies XXX.



SEPTEMBER. Mensis September habet dies XXX, lunam XXX.

Kalendis Septembris. Natale S. Prisci martyris, et S. uictoris episcopi.

Iu nonas Septemb. Natale S. Mamme martyris, et SS. Remacli et Pirmini episcoporum. 11 Embolismus.

III nonas. Natale S. Feliciani, Aristi, et S. Mansueti  confessoris.

II nonas. Natale S. Marcelli et Bonefacii episcopi.

Nonas Sept. Natale S. Quintini confessoris, et passio S. Ferreoli.

uIII idus Septembris. Natale S. Eleutherii episcopi, et Zacarie prophete.

uII idus Sept. Natale S. Sinoti martyris, et passio S. Euortii episcopi.

uI idus. Natiuitas S. Marie matris Domini, et passio S. Adriani martyris.

u idus. Natale S. Gorgonii martyris, et SS. Donati et Fortunati.

Iu idus. Natale S. Hilarii pape, Ammonis et uictoris.

III idus. Natale SS. Prothi et Hiacincti martyrum, et S. Patientis.

II idus. Natale S. Sacerdotis episcopi, et SS. Eupli et Serapionis.

 Idus Sept. Natale S. Felicissimi et Maurilionis et S. Amati confessoris.

XuIII kalendas Octobris. Exaltatio S. crucis, et natale SS. Cornelii et Cypriani .

XuII kal. Natale S. Nicomedis martyris. Ipso die natale S. Apri episcopi.

XuI kal. Natale S. Euphemie et SS. Lucie et Geminiani.

Xu kal. Natale S. Lamberti episcopi et martyris, et Iustini confessoris.

XIu kal. Natale S. Trophimi et Mariani, et S. Eostorgii episcopi.

XIII kal. Natale S. Ferreoli et S. Ianuarii martyr.

XII kal. Natale S. Felicis et Fauste uirginis, et uigilia S. Matthei apostoli. Aequinoctium autumnale.

XI kal. Natale S. Matthei apostoli et euangeliste.

 X kal. Natale sanctorum Mauritii et sociorum eius. uI. M. DC. LXuI. 

IX kal. Passio S. Lini, et depositio S. Liberi episcopi, et natale S. Thecle uirginis.

uIII kal. Natale sanctorum Andochii presbyteri, Tyrsi diaconi, et Felicis martyris. 

uII kal. Natale S. Firmini, et passio sanctorum Sergii et Bacchi.

uI kal. Natale S. Cypriani et depositio S. Eusebii episcopi.

u kal. Natale sanctorum Cosme et Damiani martyrum.

Iu kal. Natale S. Iustini presbyteri .

III kal. Dedicatio basilice S. Michelis archangeli. 

II kal. Natale S. Hieronymi presbyteri quo nemo  post apostolos alter fuit prestantior.

In isto mense nox habet horas XII, dies XII.



OCTOBER. Mensis October habet dies XXXI, lunam XXIX.

Kalendis Octobris. Natale sanctorum Remigii, Germani, uedasti, Bauonis et Pionis, et S. Nicetii episcopi Treuirensis.

uI nonas Octobris. Natale S. Leodegarii et S. Eleutherii martyris.

u nonas, Natale sanctorum Sulpicii et Seruiliani martyrum, et S. Theogenis.

Iu nonas. Natale sanctorum Marci et Marciani.

III nonas. Natale S. Christine uirginis et S. Apollinaris episcopi.

II nonas. Natale S. Babine uirginis, et sanctorum Marcelli, Emilii et Saturnini.

Nonas Octobris. Natale S. Augustini presbyteri, et S. Marci pape.

 uIII Idus. Natale sanctorum Dionysii, Ianuarii, et sanctorum Marcelli et Apulei.

uII idus. Natale sanctorum Dionysii, Rustici et Eleutherii, et S. Gereonis cum sociis suis.

uI idus. Natale sanctorum Eusebii, Eracli et S. Paulini episcopi.

u idus. Natale sanctorum Athanasii presbyteri et uenantii et Martialis.

Iu idus. Natale sanctorum Celesti et Saturi. Apud Bituricas S. Opionis presbyteri et martyris.

III idus. Natale sanctorum Fausti, Anastasii episcopi et uenantii confessoris. 

II idus. Natale S. Calixti pape et S. Lupi. 

Idus Octobris. Natale S. Fortunati.

XuIII kal. Nouembris. Natale S. Longini martyris,  et S. Galli confessoris. 

XuI kal. Natale S. uictorini, et passio S. Siluani.

Xu kal. Natale S. Luce euangeliste. Sol in Scorpionem.

XIu kal. Natale sancti Proculi et aliorum XLIu.

XIII kal. Natale S. Caprasii martyris.

XII kal. Natale S. Iusti et S. Patris nostri Hilarionis.

XI kal. Natale S. Seueri et S. Philippi episcopi.

X kal. Natale S. Dorothei et S. Seuerini confessoris.

IX kal. Natale sanctorum Felicis, Aecgati, uitalis et Flauiani.

uIII kal. Natale sanctorum Crispini et Crispiniani martyrum.

uII kal. Natale S. Luciani et translatio S. Amandi confessoris.

 uI kal. Natale S. Mariani et uigilia apostolorum Simonis et Iude.

u kal. Natale apostolorum Simonis et Iude.

Iu kal. Natale sanctorum Quinti, Feliciani et Ferentii confessoris.

III kal. Natale S. Saturnini martyris, et passio S. Marcelli centurionis.

II kal. Natale S. Quintini martyris.

In isto mense nox habet horas XIu, et dies X.



NOuEMBER. Mensis Nouember habet dies XXX, lunam XXX.

Kalendis Nouembris. Natale S. Cesarii martyris et festiuitas Omnium Sanctorum.

Iu nonas Nouembris. Natale S. Poliani, et apud uiennam sancti Georgii episcopi. u Embol.

III nonas. Natale sanctorum Germani et Theophili, et transitus S. Hucberti episcopi.

II nonas. Natale S. Cesarii diaconi; et Redenis  S. Amati confessoris.

Nonis Nouembris. Natale sanctorum Domnini et Quarti.

uIII idus. Natale S. Melani episcopi et confessoris.

uII idus. Natale S. Herculani episcopi et martyris. Hiems oritur, habet dies XCII.

uI idus. Natale sanctorum quatuor Coronatorum Claudii, Nicostrati, Symphoriani, Castoris, Simplicii.

u idus. Natale S. Theodori martyris: uirduno S. uitoni episcopi et confessoris.

Iu idus. Natale S. Leonis pape et sanctorum Demetrii episcopi et Amenesii diaconi.

III idus. Natale S. Martini episcopi et S. Menne martyris.

II idus. Natale sanctorum Mauruli et Publii, Germani et Theophili.

Idus Nouembris. Natale S. Briccii episcopi, et S. Felicis presbyteri.

 XuIII kal. Decembris. Natale S. Clementini et S. Theodote.

XuII kal. Natale S. Secundini et Fructuosi.

XuI. kal. Natale S. Eucarii episcopi et S. Othmari confessoris.

Xu kal. Natale S. Aniani episcopi. Sol in Sagittarium.

XIu kal. Natale S. Platonis martyris, et sanctorum Romani et Isicii martyrum.

XIII kal. Natale S. Maximi, et Augustoduno S. Simplicii episcopi.

XII kal. Natale S. Echberti episcopi, et sanctorum Bassi et Dionysii.

XI kal. Natale S. Pontiani pape, et in Italia S. Columbani abbatis.

X. kal. Natale S. Cecilie uirginis.

IX kal. Natale sanctorum Clementis et Trudonis presbyteri, et S. Felicitatis.

uIII kal. Natale S. Chrysogoni martyris.

 uII kal. Natale S. Petri Alexandrine Ecclesie episcopi.

uI kal. Natale sanctorum Nicandri, Cassiani et Felicissimi.

u kal. Natale S. Optati episcopi et S. ualeriani confessoris.

Iu kal. Natale S. Theodoli et S. Rufi martyris.

III kal. Natale sanctorum Saturnini, Crysanti, Mauri et Darie uirginis, et uigilia S. Andree apostoli.

II kal. Natale S. Andree apostoli.

In isto mense nox habet horas XuI, dies uIII.



DECEMBER. Mensis December habet dies XXXI, lunam XXIX.

Kalendis Decembris. Natale sancte Candide, et S. Elegii episcopi et confessoris, et S. Albani.

Iu nonas. Natale sanctorum Pontiani, uiuiani, uictorini, et Fortunati martyris. I Embol.

 III nonas. Natale S. Agricole, Saturnini, Sisinii et Cassiani.

II nonas. Natale SS. Metropoli, Felicis, Merobii. Iu Embol.

Nonas Decembris. Natale S. Crispini martyris et S. Nicetii episcopi et confessoris.

uIII idus. Natale S. Fortunati et SS. Hermogenis et Rogati.

uII idus. Natale S. Sabini et Eutationi episcopi et octaue S. Andree apostoli.

I idus. Natale S. Eucarii episcopi Treuirensis, et SS. Eusebii episcopi et Iurani presbyteri.

u idus. Natale SS. Successi et Geronti et S. Cypriani abbatis Petragorici.

Iu idus. Natale S. Milciadis pape et S. Eulalie uirginis.

III idus. Natale S. Damasi pape, et sanctorum uictorici et Fusciani martyrum.

II idus. Natale sanctorum Hermogenis et Donati.  Idus Decembris. Natale S. Lucie uirginis, et S. Auberti episcopi et confessoris.

XIX kal. Ianuarii. Natale S. uiatoris episcopi. Apud Cyprum S. Spiridionis episcopi.

XuIII kal. Natale S. Maximini presbyteri, et sanctorum Fausti, Candidi et Ceciliani.

XuII kal. Natale S. ualentini et Concordii.

XuI kal. Natale S. Ignatii martyris, et sanctorum uictoris et uictoriani.

 Xu kal. Natale sanctorum Rufi et Zozymi, Theotini et Basiliani. Sol in Capricornum.

XIu kal. Natale S. Zosimi, Pauli, Secundi S. Menesii martyris.

XIII kal. Natale S. Athanasii episcopi et sanctorum Ammonis et Zenonis.

XII kal. Natale S. Thome apostoli. Solstitium hiemale.

XI kal. Natale sanctorum XXX martyrum. Spolitana S. Gregorii martyris.

X kal. Natale sanctorum Eusebii, Ioannis, Felicis et S. uictorie martyris.

Iu kal. Natale sanctorum Luciani, Donati, Drusui, et uigilia Natalis Domini nostri Iesu Christi.

uIII kal. Natiuitas Domini nostri Iesu Christi. Natale S. Anastasie et S. Eugenie uirginis.

uII kal. Natale S. Stephani protomartyris, et depositio S. Dionysii.

uI kal. Natale S. Ioannis apostoli et euangeliste.

 u kal. Natale sanctorum Innocentium. In Africa Castoris, Saturnini, Eusebii.

Iu kal. Natale S. Felicis et S. Trophimi episcopi et confessoris.

III kal. Natale S. Florentis et S. Perpetui episcopi.

II kal. Natale S. Siluestri pape et S. Columbe uirginis.

In isto mense nox habet horas XuIII, dies uI.





APPENDIX II. NECROLOGIUM INSERTUM uEN. BEDAE MARTYROLOGIO.
[Eckarht. Comm. de rebus Francie Orient.]
*

     II non. Ian. Depositio Adalrami archiepiscopi et Baturici episcopi.
    II id. Ian. Depositio Baturici episcopi.
    XIu kal. Febr. uualh obiit.
    XII kal. Febr. Helmgaudus episcopus obiit.
    uIII kal. Febr. Madalgarius obiit.
    u kal. Feb. . . . Eadem die obiit nobilissime memorie domnus Karlus imperator, qui regnum Francorum catholica religione sacratissime decorauit.
    Non. Mart. . . . Eadem die obiit Humbertus episcopus.
    Iu id. Mart. Eodem die obiit Kunapertus episcopus.
    XII kal. Aprilis . . . . Eadem die obiit Einhardus.
    II kal. April. obiit Drahof.
    Xu kal. Maii. Bliddrudis obiit.
    XII kal. Maii obiit Otgarius archiep.
    III kal. Maii, obitus Fonaschahi.
    III kal. Maii, obitus Adalberti comitis, fratris, Bauzleib et Hattonis comitis.
    XuII kal. Iun. Brantohc.
     XII kal. Iun. Walgerus.
    X kal. Iun. Wolfehere.
    uII kal. Iun. Walcoum.
    uI kal. Iun. Engilfridus.
    Iu kal. Iun. In Treueris Maximini ep. et Clementis presbyteri, magistri palatini.
    II kal. Iun. Obitus Theatmari.
    Kal. Iun. Obiit Heriuuic.
    XuIII kal. Obitus abbatis Ratleici.
    uIII kal. Iun. Obitus abbatis Amolrichi.
    uIII id. Iulii . . . . Eodem die S. Chilianus episcopus in castro uuirziburgo cum sociis suis Totmanno presbytero et Colmanno diacono sub Gozberto duce martyrizatus.
    IX kal. Sept. Richni obiit.
    XuIII kal. Octobr. Obiit Scencho presbyter.
     Xu kal. Octobr. Beatus Albinus presbyter obiit et Ebarachar comes.
    uIII kal. Octobr. Francho episcopus obiit.
    Iu kal. Octobr. Obitus Hadeward episcopi.
    uI non. Octobr. Swab obiit: eodem die obiit Wolfhardus.
    u non. Octobr. Blidgoz monachus obiit.
    III non. Octobr. Berahtgoz clericus.
    II non. Octobr. Obitus Irmingarde imperatricis et Erfmanni monachi et Deotgeri monachi.
    uIII idus Octobr. Obitus Frehholfi episcopi.
    uI idus Octobr. Obitus Annonis monachi.
    Iu id. Octobr. Obitus. Tagulfi.
    Idus Octobris. Obitus Christiane sanctimonialis.
    XII kal. Nouembr. Nihil de XI mille uirginibus memoratum comparet. Sed tantum post SS. Hilarionis et Asterii mentionem additur: Obitus S. Christiane sancte monialis.
    III kal. Nouembr. Adalhelm comes obiit.
     Iu non. Nouembr. Dedicatio ecclesie Gozbaldi ad Ohsonofurt in honore sanctorum martyrum Cypriani et Sebastiani ab Humberto episcopo uenerabiliter celebrata.
    II id. Nouemb. Depositio Wolfgarii Wirziburgensis episcopi.
    Idus Nouembr. Obitus Hunnani.
    XI kal. Decembr. Somnus pro Wolfbirin.
    uI id. Decembr. Hatto episcopus obiit.
    u Decembr. Obiit Christianus.
    Iu idus Decembr. Depositio Imme.
    XII kal. Ian. Depositio Bipini regis, filii Hludowici imperatoris.
    III kal. Ian. Megina obiit.

EXPLICIT NECROLOGIUM. 





DE LOCIS SS. MARTYRUM QUAE SUNT FORIS CIuITATIS ROMAE.


Primum Petrus in parte occidentali ciuitatis iuxta uiam Corneliam ad milliarium primum in corpore requiescit, et pontificalis ordo, excepto numero pauco, in eodem loco in tumbis propriis requiescit. Ibi quoque iuxta eamdem uiam sedes est apostolorum; et mensa et recubitus eorum de marmore facta usque hodie apparent. Mensa quoque, modo altare, quam Petrus manibus suis fecit, ibidem est; iuxta eamdem quoque uiam S. Rufina, S. Secunda, S. Maria, S. Marius, S. Ambacu, S. Audafax et alii quam plurimi sancti iacent. Inde haud procul in sinistra manu, iuxta uiam Aureliam S. Processus, S. Martianus, S. Pancratius, S. Paulinus, S. Arthemius, S. Felix, S. Calistus, S. Calopus cum multis sepulti iacent. Iuxta uiam uero Portuensem, que et ipsa in occidentali ciuitatis parte est, S. Abdon et S. Sennes, S. Milex et S. uincentius, S. Polion,  S. Iulius, S. Pymeon, S. Felix, S. Simplicius, S. Faustinus, S. Beatricis dormiunt. In parte australi ciuitatis iuxta uiam Ostiensem Paulus apostolus corpore pausat et Timotheus episcopus et martyr, de quo meminit liber Siluestri, ibidem dormit; et ante frontem eiusdem basilice oratorium est Stephani martyris. Lapis ibi, quo lapidatus est Stephanus, super altare est positus. Inde haud procul in meridiem monasterium est Aque Saluie, ubi caput S. Anastasii est, et locus ubi decollatus est Paulus. Prope quoque basilice Pauli ecclesia S. Tecle est, ubi ipsa corpore iacet. Et non longe inde ecclesia S. Felicis est, ubi ipse dormit, cum quo, quando ad celum migrauit, pariter properabat Adauctus, et ambo requiescunt in uno loco. Ibi quoque et Nomeseus martyr cum plurimis iacet. Iuxta uiam Ardentinam ecclesia est S. Petronelle; ibi quoque S. Nereus et S. Achilleus sunt, et ipsa Petronella sepulti. Et prope eamdem uiam S. Damasus papa depositus  est et soror eius Martha; et in alia basilica non longe Marcus et Marcellianus sunt honorati; et adhuc in alia ecclesia alius Marcus cum Marcellino in honore habetur. Iuxta uiam Appiam in orientali parte ciuitatis ecclesia est sancte Suteris martyris, ubi ipsa cum multis martyribus iacet; et iuxta eamdem uiam ecclesia est S. Sixti pape, ubi ipse dormit. Ibi quoque Cecilia uirgo pausat, et ibi S. Tarsicius et S. Gerefinus in uno tumulo iacent: et ibi S. Eusebius et S. Colocerus et S. Parthenius per singuli iacent, et DCCC martyres ibidem requiescunt. Inde haud procul in cemeterio Calis Cornelius et Cyprianus in ecclesia dormiunt. Iuxta eamdem uiam ecclesia est multorum sanctorum, id est, Ianuarii, qui fuit de septem filiis Felicitatis maior natu, Urbani, Agapiti, Felicissimi, Cyrini, Zenonis fratris ualentini, Tiburtii, ualeriani, et multi martyres ibi requiescunt. Et iuxta eamdem uiam ecclesia est S. Sebastiani martyris, ubi ipse dormit: ubi sunt sepulture apostolorum,  in quibus XL annos quieuerunt. Ibi quoque et Cyrinus martyr est sepultus. Per eamdem uero uiam peruenitur ad Albanam ciuitatem et per eamdem ciuitatem ad ecclesiam S. Senatoris, ubi et Perpetua iacet corpore et innumeri sancti et magna mirabilia ibidem geruntur. Iuxta uiam uero Latinam ecclesia est S. Gordiani, ubi ipse cum fratre Epimacho in una sepultura requiescit. Ibi quoque Quartus et Quintus: ibi Sulpitius et Seruilianus et S. Sophia et Trophimus cum multis martyribus sepulti dormiunt, et iuxta eamdem uiam Tertulliani, et basilica ubi ipse cum multis martyribus iacet: ecclesia quoque S. Eugenie iuxta eam uiam est, ubi ipsa cum matre sua in uno tumulo iacet: ibi S. Stephanus papa cum toto clero suo numero XXXuIII martyres: ibi S. Nemeseus, S. Olimphius, S. Simpronius, S. Theodulus, S. Superius, S. Obloteris, S. Tiburtieanus, martyres sunt sepulti. Iuxta uiam uero Lauicanam ecclesia S. Helene ubi ipsa corpore iacet. Ibi sancti isti dormiunt,  Petrus, Marcellinus, Tiburtius, SS. XXX milites, Gorgonius, Genuinus, Maximus, Iu Coronati, id est, Claudius, Nicostratus, Simpronianus, Castorius, Simplicius: ibi est in cruptis sub terra innumera martyrum multitudo sepulta iacent. Iuxta uiam Tiburtinam ecclesia est S. Agapiti multum honorabilis martyrum corporibus et prope eamdem uiam ecclesia est S. Laurentii maior, in qua corpus eius primum fuerat humatum, et ibi basilica noua mire pulchritudinis, ubi ipse modo requiescit. Hi quoque sub eodem altare Abundus est depositus et foris in porticu lapis est, qui aliquando in collo eiusdem Abundi pendebat in puteum missi: ibi Hereneus, Iulianus, Primitiuus, Tacteus, Nemeseus, Eugenius, Iustinus, Crescentianus, Romanus, sunt sepulti, et S. Cyriaca, S. Symferosa et Iustina cum multis martyribus sunt sepulti. Inde in Boream sursum in basilica S. Hypoliti est, ubi ipse cum familia sua tota, XuIIII martyres, iacet: carcer ibi est in quo fuit Laurentius. Hic est Trifonia, uxor Decii Cesaris, et Cyrilla filia eius:  inter utrasque Concordia et S. Geneseus, et multi martyres ibi sunt. Iuxta uiam Numentanam est S. Nicomedes et iuxta eamdem uiam basilica S. Agnes mire pulchritudinis, ubi ipsa corpore iacet, propeque ibi soror eius Emerentiana: in alia tamen basilica dormit. Ibi quoque in singulari ecclesia Constantia, Constantini filia, requiescit, sanctusque Alexander, S. Felicis, S. Papia, S. uictor, et alii multi ibi dormiunt. Iuxta uiam Salariam ecclesia est S. Felicitatis, ubi ipsa iacet corpore: ibi et Sillanus filius eius unus de uII est sepultus, et Bonifacius cum multis sanctis ibi dormiunt. Iuxta eamdem uiam S. Saturninus cum multis martyribus dormit: propeque ibi S. Alexander et S. uitalis, sanctusque Martialis, qui sunt tres de septem filiis Felicitatis cum multis martyribus iacent. Ibi et uII uirgines, id est, S. Saturnina et S. Hilaria, S. Dominanda, S. Serotina, S. Paulina, S. Donata, S. Rogantina requiescunt. Iuxta eamdem uiam Salariam S. Siluester requiescit et alii quam plurimi, id est, S.  Celestinus, S. Potentiania, S. Praxedis, S. Marcellus, S. Crescentianus, S. Maurus, S. Marcellinus, S. Prisca, S. Paulus, S. Felicis unus de septem. S. Philippus unus de septem. S. Semetrius, et in una sepultura CCCLXII. Per eamdem quoque uiam uenitur ad ecclesiam S. Michahelis, septimo milliaro ab Urbe. Inde haud procul in occidentem, iuxta uiam, in cruptis sub terra LXXX gradibus S. Pamphilus et Candidus sanctusque Cyprianus, cum multis martyribus iacet. Et inde in occidentem tendentibus apparet basilica S. Hermes, ubi ipse martyr iacet. Ibi sunt S. Crispus et S. Herculanus et S. Maximilianus et S. Basilessa et S. Iacincthus et S. Protus et S. Leopardus cum multis martyribus sepulti. Inde non longe est in occidente ecclesia S. Ioannis martyris, ubi caput eius in alio loco sub altare ponitur, in alio corpus, ibi S. Diogenes et S. Sistus et S. Liberatus et S. Blasius et S. Maurus et S. Longina mater Ioannis sunt sepulti. Inde prope iuxta uiam Flamineam apparet  ecclesia mirifice ornata S. ualentini martyris, ubi ipse corpore iacet et multi sancti ibidem sunt sepulti.



ISTAE uERO ECCLESIAE INTUS ROMAE HABENTUR.

    Basilica Constantiniana, que et Saluatoris, ipsa quoque S. Ioannis dicitur.
    Basilica que appellatur S. Maria Maior.
    Basilica que appellatur S. Anastasia, ubi cruces seruantur que portantur per stationes.
    Basilica que uocatur S. Maria Antiqua.
    Basilica que appellatur S. Maria Rotunda.
    Basilica que appellatur S. Maria Trans-Tiberim: ibi est imago S. Marie, que per se facta est.
    Basilica que appellatur apostolorum Iacobi et Philippi.
    Basilica que appellatur Ioannis et Pauli, ubi ipsi ambo in uno tumulo iacent.
    Basilica que appellatur S. Cosme et Damiani.
     Basilica que appellatur S. Laurentii, ubi craticula eiusdem habetur.
    Basilica que appellatur ad uincula Petri, ubi habetur catena qua Petrus ligatus.
    Basilica que appellatur ad S. Adrianum.
    Basilica que appellatur Grisogoni.
    Basilica que appellatur S. Clementis.
    Basilica que appellatur S. Agathe.
     Basilica que appellatur S. Stephani.
    Basilica que appellatur S. Marci.
    Basilica que appellatur S. Marcellini.
    Basilica que appellatur S. Michelis archangeli.
    Basilica S. Bonifacii mart., ubi ipse dormit.
    In his omnibus basilicis per certa tempora publica statio geritur.





APPENDIX III.





in chronicon sequens Maii monitum.

 Iam diu uideram in codice uat. Palatino Chronicon Latinum quoddam; neque tamen ad eius curandam editionem curas meas conuerteram: quia quamuis codex littera Romana quadrata scriptus, ad seculum circiter octauum referendus sit, nichilominus eius Latinitas ualde squalet, imo, ut certe nunc in codice legitur, solecismis innumeris et incredibili mendositate laborat. Fructus quoque historie raro nouus uidetur, quia multa scripti pars in exponendis tropice euangelici textus locis uersatur. Imperatorum demum precipue catalogus intolerandis scatet erroribus. Attamen eximia codicis uetustas, quam, ut dixi, scripture genus suadet; preterea Chronici terminus in nono Iustini Iunioris anno  conclusus, que res chronographi etatem ipsiusque lucubrationis tempus denotare uidetur, quia ne ad totum quidem Iustini regnum extenditur, quod fuit annorum tredecim; hec, inquam, tanti apud me fuerunt, ut breue hoc Chronicon   his uoluminis mei pagellis tradendum nunc censuerim: presertim cum rudis interdum antiquitas magis quam polita nouitas placeat.

Iam sub initio quidem, et mox cap. 4, Chronographus noster, contra Scotorum systemata canonesque chronicos stylum acuit; que res mihi suspicionem ingerit, Anglum hunc esse hominem uel Celtam aut Francigenam, qui finitimis suis, ut fit, uel proximis oblioquatur. Certe Anglorum aut Francigenarum Latinitas, cuiusmodi per ea tempora fuerit, uidere licet in uirgilio grammatico, in Faminibus hespericis [a 1Kb] , et in lexici noui prologis, que nos scripta alibi edidimus. Num uero noster Chronographus contra Bede de sex etatibus mundi recentem tunc librum insurgit? Scotum ab homine Francigena dici Bedam parum mirarer quia Scotorum appellatio latius olim in  Britannia, quam nunc, patuit. Ad rem quod attinet, Beda utique sexta mundi etate natum Christum ait, negat tamen, pro suo systemate, tunc expletam fuisse sextam etatem; quin imo eamdem se uiuente adhuc agi censet; cui noster cap. 24 diserte ac magnopere contradicit. Sed enim molestum mihi est in his questiunculis tempus terere, quas opto ut melius aliquis per otium euoluat.

Sed illud demum admirationem meam maxime commouit, quod hunc Chronographum in prioribus decem capitulis, et in imperatorum catalogo, cum nemine magis consentientem comperi quam cum Greco Ioanne Malala  uel certe cum auctoribus ab hoc laudatis Clemente, Theophilo, Timotheo, et Eusebio. Quid inde? Num hic Latinus Angligena uel Francigena Grecum Antiocheni Malale opus uidit? Mitto nunc controuersiam inter Hodium atque Caueum uentilatam de Malale etate; qua etiam omissa, parum mihi uidebatur uerisimile, Antiochenum  haud magni nominis auctorem ad Oceani littora aut insulas iam tum peruasisse; etsi omnino postea peruasit; namque Malale opus inter codices Bodleianos in Anglia repertum est, unde editio quoque manauit. Nec illud ignoramus, quod medio euo, mirabiles magis narratores, cuiusmodi est Malalas, uel nouarum rerum auctores, quam seueri sanique historici legi solebant. Alioqui Grecos libros in Gallia certe Carolo Caluo regnante, satis notos fuisse, demonstrant Ioannis Scoti uarii labores, et Grece lingue peritia; de quo homine nos diximus in quinto classicorum AA. uolumine, ubi pemata ipsius hellenismum redolentia uel potius iactantia edidimus. Nolo igitur diutius coniecturis indulgere; etenim Latini Chronographi cum Greco Malala consensum Scholia nostra mox demonstrabunt.





CHRONICON ANTIQUISSIMUM EX PALATINIS MEMBRANIS EDUCTUM.





INCIPIT AUCTORITAS OPERIS PRAESENTIS. CHRISTE, FAuE uOTIS BONIS.

 1. Iam tempus est ut se ueritas, luculentis rationis optutibus, omnibus semetipsam perlustret in faciem; iam prudentiori conatu, tanquam per obstrusos cauernarum riuulos, nouam et integram se ueritas prodat ex utero. Iam ne nos fallant multiloquio suo Scottorum scholares, ipsa se nobis ueritas liquidissimis labiorum promat nectareis, ut omnem a nobis amaritudinem tollat aliene doctrine: ut antra caliginis obnubilante mendacio, sua nos ueritas luce tanquam solis iubar inlustret ab alto, ut mendacium fugientes ueritas amplectatur, et uti caligine tenebrose noctis obstante luci uere causarum, clarescat omnibus letissimus dies in uultu. Nunc  igitur, si placet, ut certum sit, ipsa mundi consilia perquiramus, quo tempore, qua etate mundi adfuerit Christus Saluator in carne, cuius etiam consulatus atque imperium mundo in hoc agebatur in terris, dum e celo Dei Filius in utero uirginis uelut rex insederit thalamo. Explicit prologus.



INCIPIT HISTORIA CHRONICA, QUAM ETIAM PARI MODO EXPLANAuERUNT CLEMENS, uEL THEOPHILUS, ET TIMOTHEUS DILECTISSIMI DEI EPISCOPI CHRONOGRAPHI, ET DILECTUS DEI CHRONOGRAPHUS EUSEBIUS PAMPHILI [a 1Kb]

 2. Anno 42 Octauiani Augusti Cesaris natus est Dominus et Saluator noster iehsu Christus. [a 1Kb] Eusebius enim ait, quia postquam transiuit XL et primus annus et mensis sextus regni eiusdem Cesaris [b 1Kb] , in mense [c 1Kb] Dystro, id est secundum Latinos Martio, die 25 mensis, hoc est uIII Kal. Aprilis, qui secundum Grecos Xanthicus appellatur, hora diurna secunda, initiante tertia die Dominica, missus est archangelus Gabriel euangelizare beate Marie, in ciuitatem Galilee cui nomen Nazareth, in consulatu [d 1Kb] Cyrini et Longini, cum esset desponsata uiro cui nomen erat Ioseph, procurante quidem Syriam uitellio, qui tunc agebat [e 16Kb] iuuenis sub eodem Augusto Cesare. uIII ergo Kal. Aprilis, id est equinoctio uernali, conceptus est Dominus in utero uirginis. Nam et eadem die patibulum crucis ascendit, et postea in sepulcro est positus. Et alia magnalia Domini in ea die gesta sunt, id est initium hic mundus ipsa die sumpsit a Deo; et tunc transierunt filii  Isrel per mare Rubrum tanquam per aridam terram; et tunc expugnatus est diabolus, et de celo proiectus est cum angelis suis; et tunc ipsa die sanctum Iacobum fratrem Domini de pinna templi deorsum proiecerunt Iudei. Conceptus est igitur Dominus in utero uirginis uIII Kal. Aprilis, id est u et XX die mensis Martii; qui est XLI annus imperii Augusti Cesaris, uIII Kalendarum Ianuariarum, mense Appelleo, qui est December, in die XXu mensis, hora diei uII, in ciuitate Iudee, cui nomen est Bethleem, sub preside Syrie Cyrino exconsule, consulatu uero eiusdem Octauiani Augusti et Siluani [f 1Kb] , toparcha autem Iudee Herode illo maiore, filio Archelai, sicut euangelista testatur.

3. Colliguntur ergo ab Adam usque ad Phalec filium Heber, annorum tria millia. Et a Phalec usque ad XL et II annum regni Augusti Cesaris, anni II mille DCCCC LXuII. Et ita colliguntur ab Adam primo homine usque ad incarnationem Domini nostri Iesu Christi, et XLII annum regni Augusti Cesaris, anni  u mille DCCCC LXuII. Et inde est conuersatus cum hominibus super terram Dominus noster Saluator iehsu Christus circiter annos XXXIII non plenos parum quid. Ut fiant ab Adam usque ad Domini nostri Iesu Christi secundum carnem natiuitatem, et passionem crucis, et adsumptionem eius ad celos ad Patrem, anni uI mille pleni. Phalec etenim, secundum propheticam uocem Moysis, in dimidium dicitur temporis future incarnationis Christi interuenisse aduentum. Sicut enim hominem sexta die de terra plasmauit Deus, ut Moyses magnus scriptor temporum exposuit in suis monumentis, ita hoc definiuit: Et erit, inquit, una dies Domini sicut mille anni. Sexta igitur die finxit hominem Deus, et cecidit sub peccatum homo. Ut hoc quoque clarius appareat, quia sicut sexta die homo in paradiso plasmatus corruit in peccatum, ita sexto etatis mundi milliario Christus super terram manifestatus est, et saluauit hominem, per crucis signaculum ligni et resurrectionem  ex mortuis reformando [g 1Kb] .

4. Quod etiam pari modo Clemens uel Theophilus et Timotheus, dilectissimi Dei episcopi et chronographi, explanauerunt, inuicem hic consonantes. Dilectus autem Dei chronographus Eusebius Pamphili  sexto quidem milliario annorum et ipse dicit apparere Saluatorem Christum, secundum numerum sex dierum plasmationis Ade, prius tamen quam expleta fuissent sex millia annorum. Quia, dixit, apparuit Dominus Deus iehsu Christus Saluator noster ad eripiendum genus humanum, et natus, inquit, ex uirgine humanatus est in quinto milliario et quingentesimo et II [h 1Kb] anno passus est et resurrexit Dominus noster iehsu Christus, et adsumptus est in celos anno etatis seculi ab Adam uM D XXXIII. In sexto autem annorum milliario concordant omnes apparuisse Dominum, quamuis SCOTTI concordare nolunt, qui sapientiam se existimant habere et scientiam perdiderunt: uel etiam unus plus, alius minus dixerunt. In sexto milliario annorum, secundum propheticam uocem, elocutiones uniuerse consentiunt, etiam quamuis repigritent qui exposuerunt de numero annorum. In nouissimis tamen temporibus apparuisse Saluatorem, sicut diuina Scriptura significat, omnes  testati sunt. Nam et in sanctis Euangeliis repperies hoc factum, dum unus tertia hora Christum dicit esse crucifixum, id est Marcus; alii uero in sexta eum asserunt ligno crucifixum: quare apud imperitos contraria sibi hec uidebuntur, sed non sunt contraria uere rationi, ubi se sic puriter [i 1Kb] complectitur diuina Scriptura, dum tamen diligentius ruminatur et bene tractatur ab his qui non de sua, sed de Dei presumunt sapientia.

5. Igitur cum natus esset Dominus iehsu in Bethleem, in XL et II anno regni Augusti Cesaris, sub Herode rege Iudeorum, et sub preside Cyrino Syrie prouincie, duobus annis agens sub ubera uirginis inter homines Dei Filius, uenerunt a Perside magi, ducatum illis prebente stella. Tunc didicit Herodes rex [i 1Kb] , siue toparcha Iudeorum, quod expeculatores uenissent in Hierosolymam ciuitatem. Et iubens eos adduci, cepit eos interrogare. uenerant enim cognoscentes, quia mystica quadam imbuti  que eis apparuerat stella in Oriente, de humanitate Saluatoris nostri Iesu Christi, deferentesque ei munera tanquam uere regi magno et triumphatori, secundum quod eis sidus de celo nuntiauerat. Qui etiam ab orientalibus aduentantes interrogabant dicentes: Ubi est qui natus est Iudeorum rex? Et conturbati sunt Iudei. Quinetiam magi cogniti conprehensi sunt, et introducti ad Herodem regem [k 59Kb] : et interrogauit eos, quapropter in Iudeam aduenerint exploratores? Et suggerentes magi miraculum stelle, et quia magnus rex natus est in hoc mundo, et quia dona ei cum adduxerint, aduenissent sicut regi magno munera offerturi [l 1Kb] ; dixerunt, Quia que adtulimus, munera Deo proferimus; uidimus enim stellam eius in Oriente, et uenimus ut eum adoremus. Herodes autem audiens hec, stupens remansit, cogitans quoniam post Augustum Cesarem, qualis est uirtus huius qui natus est regis [m 1Kb] ?

6. uenerunt ergo magi in Hierosolymam sub consulatu  uindicii et uarii [n 1Kb] , anno imperii Augusti Cesaris XLIIII, quia secundo et XL anno eiusdem Augusti Cesaris Saluator natus est, et in II anno natiuitatis eius magi uenerunt in Hierosolymam. Exquisiuit igitur ab eis Herodes tempus sideris: et cum didicisset,  dixit eis: Ite, et scrutamini diligenter de puero hoc; et cum inueneritis, redientes renuntiate mihi, ut et ego ueniens adorem eum. Et abierunt magi, stella que paululum ab eis abscesserat prebente iterum illis sicut prius ducatum, quam in Oriente uiderant. Et inuenerunt Iesum et matrem eius Mariam in domo; et cadentes in pauimento terre, adorauerunt Saluatorem Christum, et optulerunt ei munera que detulerant secum in suis thensauris, tanquam Deo et regi, aurum, thus et myrrham. Et responso accepto ab angelo per somnium, per aliam uiam limitis regressi sunt in suam regionem in partibus Persarum, contemnentes Herodem regem. Cumque se inlusum uidisset a magis Herodes rex, iratus est uehementer; et sciscitatus a principibus Iudeorum ubi Christus nasceretur secundum quod propheta predixit, mittens manum militarem, occidit omnes pueros in Bethleem ciuitate Iude, et circa fines eius, a bimatu et infra, secundum tempus quod exquisierat a magis,  sicut diuina inquit Scriptura. Et continuo Herodes dum perfecisset scelus, scatens uermibus a Deo percussus animam reddidit [a 1Kb] .

7. Et factus est toparcha in tetrarchia Iudeorum, siue rex, Archelaus filius ipsius Herodis, per annos uIII, sub consulatu [b 1Kb] Lamii et Seruiliani; sub quo et Saluator et uirgo mater eius Maria cum Ioseph introierunt in Aegyptum, secundum imperium Dei per angelum apparentem Ioseph, sicut scriptum est: Ecce Dominus sedet super nubem leuem; ueniet in Aegyptum, et comminuet omnia simulacra et sculptilia Aegyptiorum. Ad aduentum enim Saluatoris sedentis super gremium uirginis matris, dum ingrederetur in Aegyptum, erat illic templum idolorum, quorum in presentia Christi omnia simulacra de suis locis atque sedilibus exsilientia, confracta sunt, et in puluerem redacta, quod et beatus Epiphanius Cyprius episcopus commemorat. Et cum expleti essent IIII anni in Aegypto, iterum angelus apparens Ioseph, iubet ut  regrediatur in Iudeam terram cum puero et matre eius. Et propter metum Archelai filii Herodis, habitauit in Nazareth ciuitate Galilee quasi subocculte. Omnia autem secundum quod ante fuerat predictum a prophetis sanctis, sicut et in Euangelio testimonia proferuntur de propheticis libris.

8. Cum iam autem fuisset puer iehsu annorum XII, ascenderunt Ioseph et Maria cum puero Iesu in templum Domini in Hierusalem, ut Lucas euangelista narrat; et dehinc non amplius infert memoriam de Ioseph, quia scilicet cum esset senex et plenus dierum, iustus uir in omnibus, requieuit in pace cum patribus suis. Usque ad XII annos etatis Saluatoris uixit, et deinceps quieuit sicut nobis paterna commendat auctoritas. Augustus uero Cesar LuI anno regni sui mense Octobrio, qui Hyperbereteus secundum Athenienses [c 1Kb] dicitur, abiit in Capitolium, quod est in medio urbis Rome, ut per diuinationem addisceret quis regnaturus fuisset post ipsum in Romana republica; et dictum est ei a pythonia, quod  infans Hebreus, iubente Deo, e celo beatorum descendens, in hoc domicilium statim iam ueniet, ceterum genitus sine macula, alienusque ab aris nostris. Quare exiens inde Augustus Cesar a diuinatione, edificauit in Capitolio aram magnam in sublimiori loco, in qua et scripsit Latinis litteris dicens: HAEC ARA FILII DEI EST. Ubi factum est post tot annos, domicilium atque basilica beate et semper uirginis Marie usque in presentem diem, sicut et Timotheus chronographus commemorat [d 1Kb] .

 Post hoc autem ipse Augustus morte sua defunctus est senex, cum esset annorum LXXu.

9. Post regnum uero Augusti Cesaris, sub consulatu [e 1Kb] Sexti et Sexticiani, regnauit Tiberius Cesar, cum esset Dominus iehsu Christus inter homines, habens etatis annos Xu. In anno autem Xu regni eiusdem Tiberii Cesaris, sub consulatu Siluani et Neri [f 1Kb] , cepit sanctus Iohannes precursor predicare baptismum penitentie, et baptizabatur omnis Iudea, secundum propheticam uocem. Tunc uenit ad eum Dominus iehsu Christus a Galilea in Iordanem, incipiens annorum XXX; id est dies XII supra annos XX et uIIII; quia uIII Kal. Ianuarias natus est de uirgine, et uIII Idus Ianuarias baptizatus ex aqua est, ex quo et mirabilia facere inchoauit. Et baptizatus est in Iordane flumine Palestine, in mense Audineo, qui et Ianuarius, die sexta mensis, uIII Iduum Ianuariarum, in nocte, hora decima noctis, hoc est in diluculo, sub consulatu Rufi et Rubellionis. Ex quo et Iohannes Baptista clarus factus est hominibus,  quem et decollauit Herodes in carcere, in Sebastia urbe, IIII Kal. Septembris, sub consulatu Falconis et Rufini, propter Herodiam uxorem Philippi fratris sui, eo quod inlicite duxerat eam, sicut scriptum est [g 1Kb] .

10. Anno igitur XuIII regni Tiberii Cesaris [h 1Kb] , mense etiam uII octaui decimi anni regni eius, factus annorum circa XXXIII iehsu Christus Dominus noster traditus est a Iuda Scariote discipulo suo, mense Dystro, qui est Martius, XXIIII die mensis, id est uIIII Kal. Aprilis, luna XIII habente diem, erat autem dies u ferie, hora nocturna uI. Et ductus est ad Caipham principem sacerdotum, et inde traditus est Pontio Pilato presidi, prima mane. Et continuo eiusdem Pilati uxor, nomine Proila, misit ad eum dicens: Nihil tibi et iusto illi; multum enim passa sum hodie per uisum propter eum. Et cognoscentes hoc Iudei, seditionem concitauerunt dicentes: Tolle, tolle, crucifige eum. Erat igitur hora III quando acclamauerunt Iudei suis uocibus crucifigentes Filium Dei.  Accipiens autem sententiam Dominus noster iehsu Christus crucifixus est specialiter uIII Kal. Aprilis, mense Martio [i 1Kb] XXu die mensis, luna XIII. Erat autem uI feria parasceues, hora diei uI; et obscuratus est sol, et erant tenebre per uniuersum mundum. Anno autem XuIII imperii Tiberii Cesaris hec facta sunt, ita ut fieret defectio solis maxima quam que note sunt contigisse prius, et fuit nox hora diei uI, ita ut stelle in celo apparerent. Saluator uero iehsu Christus tradidit spiritum hora nona. Et statim facta est [i 1Kb] nox in omni terra, et terre motus magnus, et patefacta sunt monumenta, et petre fisse sunt, et mortui resurrexerunt, sicut in diuinis Euangeliis effertur ueraciter; ita ut dicerent Iudei, uere Filius Dei erat iste quem crucifiximus. Et sepultus est iehsu Christus hora decima, in ipsa parasceues die, sub consulatu Sulpicii et [k 5Kb] Solatii, procurante Syriam Cassio preside.

11. Surrexit autem Dominus noster et Deus iehsu  Christus mense Dystro, qui est Martius, [l 1Kb] uicesima septima die mensis, id est sexta Kal. Aprilis, hora nocturna X circa diluculum lucescente die Dominica, in ipso mense Martio, uII et XX die mensis, luna XuI. Unde et primo quidem apparuit prima mane Marie Magdalene, et deinde suis discipulis apostolis, et aliis sanctis quam plurimis: et commoratus est cum eis per dies XL: super terram postquam resurrexit a mortuis. Et adsumptus est in celos Dominus noster et Deus iehsu Christus mense Artemisio, qui est  Maius, u die mensis, id est III Nonas Maias, die u fer., hora II, sanctis apostolis uidentibus, et alia turba discipulorum, quomodo assumptus est a nubibus; sanctis angelis dicentibus: Quid aspicitis in celum, uiri Galilei? Hic iehsu qui assumptus est a uobis, sic iterum ueniet, quemadmodum eum uidetis euntem in celum. Descendit autem secundum Domini pollicitationem sanctus et uiuificator Spiritus super apostolos mense Artemisio, qui est Maius, [a 1Kb] Xu die mensis, die Dominica, hora III, agente presidatum in Iudea eodem Pontio Pilato, qui adsignatus fuerat principari genti Iudeorum ab ipso Tiberio Cesare qui dissoluit regnum Iudeorum, et constituit eis principem preesse qualemcumque uoluisset, sub pontificatu sacerdotum Iudeorum Anne et Caiphe [b 1Kb] .

12. Hoc namque loco licet inspicere quicquid pertulerit Christus salus et redemptio nostra, omnia gesta esse in homine pleno cum Deo. Nam quod Christus per angelum uirgini nuntiatur, ad euacuandum  consilium serpentis ad Euam in paradiso. Quod autem de uirgine natus est, propter protoplastum Adam, quam de uirgine terra et impolluta ad suam fecit imaginem; qui cum suadente diabolo mortis incurrisset exitium, a solo Domino Christo rerum reparatore et conditore eius corporis et anime, per immortalitatem Christi, restauraretur domicilium. Quod autem decimi mensis limitem tetigisset in uirginis utero, id est dies uI supra mense nono perficiens, quod nullus ex filiis hominum tangit metrum nascendo per semen, nisi solus Christus uerus Filius Dei et hominis sine semine natus ex uirgine; ita ut fiant dies in una collectione constricti CCLXXuI, qui fiunt allegorice uel per typicam questionem; quod ipse affatus in Euangelio ait: Soluite templum hoc, et ego in tribus diebus suscitabo illud. Sed Iudei ignorantes capitulum rationis, protulerunt testimonium ueritatis, et ita Domino respondentes aiunt: XL et uI annos edificatum est templum hoc, et tu in tribus diebus suscitabis illud? Ille autem, inquit euangelista, dicebat de  templo corporis sui, cuius dispensationem adprehendere nequiuerunt Iudei, ideoque numerum annorum edificationis templi, quod ueri templi formam gerebat, Domino protulerunt: quem numerum non sub Salomone conditore eiusdem templi, sed sub Zorobabel, qui et Esdras, restauratore contigisse perlegitur; eo quod gentes, que in circuitu erant, opus prepedibant. Nam Salomon annis uII compleuit opus edificii templi Domini.

13. Etenim iehsu noster pacificus Salomon edificauit sibi per sapientiam in uirgine sacratissima sui corporis templum per hunc numerum sanctum, id est per nouem menses et dies sex. Quia omnis natiuitas masculi, decimi mensis tangit initia, et sic prodit ad huius uite patentia. Nam hoc ordine secundum auctoritatem maiorum nostrorum atque priorum dicitur aut legitur generis humani conceptio, quod per sex dies lactis similitudinem habens iacet semen in uulua; dehinc conuertitur in sanguinem usque ad dies  uIII; deinde augetur usque ad XII; et dehinc adduntur X et uIII; qui mox coagulatur et tendit ad liniamenta membrorum uI et uIII, XII et XuIII, fiunt simul XLu: addes unum, et fiunt XLuI, et inde ducis per partes, id est sexies quadrageni CCXL: et iterum idem per sextam sex seni XXXuI trecies sexies, qui in una summa fiunt CCLXXuI. Et ideo in Domino solo una cadit dies super XLu propter singularem eius incarnationem de uirgine, sine corruptione siue gluttinatione seminis. Eo quod secundum typum historiabilis templi, XL et uI annis edificati, ita Christus corpus humanitatis sue per hunc gradum restaurans parietem in semetipso, quem in Adam suis fraudulentiis diabolus callidus serpens ruinauerat, illius salutare edificium restauraret; et passus, post tertium diem numquam moriturus erigeret; et sic omnem hominem a subiectione  diaboli liberaret. Nam XL et uI significant sextam quam mundus agebat etatem, dum reparator sue fabrice adueniret, et perfectam penitentiam per numerum perfectionis quadragesime ieiunium penitentibus demonstraret. Unde et ipse Saluator temptatus a diabolo uelut homo, uictor exstitit. Ut Deus ergo per quadragesimum et sextum numerum tertiumque duplicatum, omnem humani generis massam in unam fidei fermentando coagulauit consparsionem.

14. Quod autem ex femineo editus uentre, positus in presepio, pannis est obuolutus, propter illum uersiculum, quo Dauid iureiurando Deus promiserat dicens: De fructu uentris tui ponam super sedem tuam. Presepium totus mundus adseritur, in quo suis iumentis rationabilibus pabulum subministrat Dominus maiestatis. Pannis uero aduoluitur, nostras miserias patiendo, in quibus adhibens nobis emplastra, nostris uulneribus exhibuit medicinam. Quod autem in Bethleem Iude ciuitate Dauid nascere  uoluit Christus, propter illud quod ante iam pronuntiatum fuerat Iacob fugienti, dum soporatus scalam ibi ad celum usque conspiceret, et angelos Dei ascendentes et descendentes uidisset, et Deum in summo incubuisse aspiceret, dixit: Hic est uere domus Dei, et porta celi; unde appellatur Bethel. Et lapidem, quem ad caput sibi Iacob posuerat, in similitudinem illius lapidis angularis  cui iunctos duos parietes e diuerso uenientes in semetipso copulauit; scilicet populorum connexionem Iudeorum atque gentilium, pacem in utrisque perficiens. Quod uero admirabiliter a pastoribus uel uigilibus inuenitur, siue quod in cunabulis adoratur, typus gerebatur optimorum pastorum, quos Christus paterfamilias constituens super famulos et famulas, ut iuste tritici mensuram distribuant, sollicite diligenterque mandauit. uel illius, cui ter ait iniungens. Pasce oues meas, ne luporum impetu perturbate pascua perdant, id est placita mea.

15. Quod autem a magis, primis omnium gentium  uelut nationum primitiis adoratur, omnium creatorem et dominatorem significant esse uenturum; et a gentibus creditum iri atque in munerum oblatione Deum et regem; sed et ad uictime sepulturam myrrha dicitur distributa, ut per trinam speciem munorum, id est per aurum regi, thus Deo, myrrham morituro, tanquam una deitas Patris et Filii ac Spiritus sancti, sancta et indiuidua Trinitas adoraretur in Christo, crederetur in mundo, predicaretur in gentibus. Quod stella ducatum magis prebuerit, propter illud quod legitur: Orietur stella, inquit, de Iacob, et ascendet homo in Israhel, et confringet omnes duces alienigenarum. Et illud: Omnes a Saba uenient, ferentes aurum, thus et myrrham, salutare Domini nuntiantes. Quod autem persecutus ab Herode perfido rege cruentoque, ut adimpleretur Scriptura que dicit: uox in excelso, hoc est in Rama, audita est, ploratus et luctus magnus; Rachel plorans filios suos, et noluit consolari quoniam non  sunt. Inlusus namque a magis seuit Herodes aduersus Christum, et quasi posset inter ceteros unum iugulare, quem sibi succedere miser timebat, millia paruulorum in persona unius infantis impius et crudelis mactauit. Sed ab angelo sancto monitus per uisum Ioseph tulit puerum cum matre eius in Aegyptum; et Herodes contra suum iudicium sine causa paruorum innocentum crimine pressus, infantum pernecauit exercitum.

16. Quod autem circumcisionem Christus in carne pertulerit, propter illud quod Apostolus ait: Christum enim, inquit, ministrum circumcisionis fuisse credendum est, et illud de Exodo: Cum proficisceretur Moyses imperante Domino ad Aegyptum, et secum comitaretur coniux cum liberis, occurrit ei angelus, interficere illum uolens. Ad quod attonita  Sepphora, accipiens lapidem circumcidit puerum: et propter sanguinem circumcisionis pueri, pepercit angelus ne interficeret. Unde circumcisione Christi omnis legis ira cessauit, et sanguis eius pondera dura tulit; eo quod finis legis Christus, qui maledictum uetustatis absoluit, et a seruitutis iugo nos liberauit. Quod autem adcreuisse dicitur sapientia quoque coram Deo et hominibus, summam atque perfectam hominis plenitudinem gessit in euo; ita ut incipiens annorum XXX baptismum uoluntarius a Iohanne peteret in Iordane; propter illud quod ait Apostolus: donec omnes, inquit, occurramus in uirum perfectum, in mensuram etatis plenitudinis Christi.

17. Nam et primum hominem Deus etate perfectum, nec non et intellectu atque ratione preditum, ut sue scilicet uoluntatis rector esset arbitrii, de terra finxit incolumem iuuenem, et eius coniugem plenis nubilem annis, pectore uirginem, decoram in  omni membro, iamque maturam, ita pulchrum oculis uisum, eduxit ex latere dormientis. Quia non paruulorum motibus aut teneritate mentium puerorum in corpore paruo quatentium, atque pedum, manuum, linguarum, sermonum et actuum prepeditos; sed etate, ratione, soliditate membrorum atque sapientia plenos, primo Deus ex luto terre fecisse credendus est, ut ex illorum materia soboles crearetur: tanquam ex arbore rami uel fructus primum quidem tenues, postea iam paulatim maturi uel firmi uidentur proficere. Ita namque omnis natura firma et solida quicquid protulerit ostendit, reparante auctore Deo dum generat. Et sic quippe credendum est, quia homo in primordio factus a Domino, etate legitimus, et mente plenus, et capax rationis; in qua uictoriam caperet, si mortis imperasset auctori. Ideo namque penam mortis incurrit, quia non sub paruuli motu et infirmo sensu, sed plenus ratione homo in paradiso deliquit; quia scienti bonum facere et non facienti, peccatum est illi imputatum. Renouatur autem per  gratiam Creatoris qui non solum paruulos coronauit dum natus est, uerum etiam diabolum compescuit cum passus est, donando nobis quod ipse gessit in carne: ut resurrectionis similiter Christi, omnis anima XXX surgat annorum etate in hac ipsa, quam gessit uiuens in corpore, carne; ut recipiat unusquisque iuxta quod egit in corpore siue bonum siue malum.

18. Quod autem baptismum a Iohanne Christus libenter acceperit, ut tu non dedigneris a conseruo suscipere. Non debitor, sed Dominus, sine peccato sumere uoluit a seruo; ut inter ipsa fluenta Iordanis super unum mediatorem Dei et et hominum sancte Trinitatis declararetur auctoritas; dum Deus Pater in uoce, Filius in homine, Spiritus sanctus in columbe specie demonstrantur, una diuinitas constans et indiuisa deitas atque maiestas. Quod autem ab spiritu expulsus est in desertum, id est caro factus homo, quam sumpserat propter ueterem Adam,  quem intra delicias paradisi diabolus uicerat, hic in deserto cum inimico confligere cupiens, ut per ieiunii munus de illo uictoriam capiens, omnibus suis fidelibus traderet conculcandum. De qua uictoria ante propheta Zacarias cecinit dicens: uidi, inquit, Iesum sacerdotem magnum, et stabat a dextris eius diabolus, id est ex parte iustitie, concinnans dolos. Et dixi ad eum: Increpet tibi Dominus, diabole, qui redimit Israhel, et elegit Hierusalem: nobis ergo uicit qui solus uictoriam de diabolo capere  potuit. Quod autem discipulos ex piscatoribus facit, ut non ex sanguinis nobilitate plaudentium, sed ex pauperum grege humiliter sentientium primas institueret XII Ecclesie columnas, tanquam ex Iacob XII congregationis illius patriarchas; nam unaqueque tribus Israhel singulos apostolos in Nouo Testamento, quasi XII lapides uiuos ex Iordanis alueo reddiderunt; et sic totum mundum, tanquam menses totius anni, solem in se iustitie continentes perlustrauerunt; et animas fluctibus exsilii uagas, lucidis Dei preceptis, tanquam in lina , manibus Ecclesie medio concluserunt. Sic enim ait: uenite post me et faciam uos piscatores fieri hominum.

19. Quod autem infirmitates atque egrotationes nostras, sicut reor predixerat Esaias, libenter portauerit, sic per omnia currens, quemadmodum gigans per uiam; oportet inspicere quomodo in se consecrando Ecclesiam, gradus eius singulos commendauerit, id est per septem gradus officii mancipandam  altario sanciuerit; qui sunt ostiarius, fossarius [a 17Kb] , lector, subdiaconus, diaconus, presbyter, et episcopus. Hos septem gradus impleuit Christus in carne. Nam ostiarius fuit, quando ostium arce aperuit, et iterum clausit. Fossarius fuit quando Lazarum de monumento, quarto die iam fetidum euocauit. Lector fuit quando librum Esaie prophete in medio synagoge in aures plebi aperuit, legit, et cum replicuisset, ministro tradidit. Subdiaconus fuit quando aquam in pleuim misit, et humiliter sua sponte pedes discipulorum lauit. Diaconus fuit quando calicem benedixit, et apostolis suis ad bibendum porrexit. Presbyter fuit quando panem benedixit et eis similiter tradidit. Episcopus fuit quando in templo populos, sicut potestatem habens, regnum Dei docebat. Et hec quidem etiam sanctus Ephrem commemorat similiter.

20. Nam quod a proprio discipulo XXX argenteis uenumdatur Iudeis, ante presignatum est in Iosepho suis fratribus Ismahelitis distracto. Quod autem ligatus  a ministris Hebreorum describitur, ut eos qui diabolo compediti tenebantur absolueret, et nexus peccatorum confringeret. Et quod palmis in faciem uerberatur, nobis ueram libertatem donauit. Et quod colaphis capite ceditur, nostrum est sanitati redditum caput. Et quod immundis sputaminibus perlinitur, a nostra facie abstersit opprobrium. Et quod dorso flagellis uerberatur, a nobis plagas mortis et diaboli flagella dimouit. Et quod ante tribunal Pontii Pilati adstat, a nobis terrorem atque formidinem iudicum et principum huius mundi abstulit. Et quod multos testes falsos pertulit, sanctorum suorum contra impios testimonium confirmauit. Quod autem inter iniquos deputatus est, ut filios adoptiuos per fidem angelorum participes demonstraret. Quod uero unum susceperit, alterum reprobauerit, ut quantum intersit inter humilitatem et superbiam, et quantum desperatio ab spe salutis, uel a malitia distet clementia, demonstraret. Et quod clauis configitur, ut  aculeum mortis, qui nobis fuerat permolestus, significaret esse destructum. Quod uero uestes eius in sortem ceciderint, ut sors sanctorum firmaretur in celo.

21. Et quod etiam propria potestate, morte sua habuit expletionem dicens, Consummatum est, et inclinato capite tradidit spiritum; propter illud: Potestatem habeo ponendi animam meam, et potestatem habeo iterum sumendi eam; eo quod sacrificium uoluntarium se ipsum optulit Patri pro nobis. Quodque  unus idemque inter mortuos liber, ut nostra mortificatio illius immortalitate uiuificaretur. Quod autem ceterorum crura confracta, eiusque minime sunt comminuta, propter illud ante predictum, Ossum  non comminuetis ex eo. Ipse namque est agnus paschalis populoque mactandus; et ab Aegypto suo sancto cruore ad terram promissionis per medium mare proprio sanguine purpuratum, patres cum liberis reducens, postquam Pharaone percusso, cum suis eum satelli ibus inter fluctus alto pelago demersit. Quod autem de cruce deponitur et in sepulcro ponitur, ut sanctorum omnium sepulturam sanciret, et timorem mortis auferret. Quod uero in inferiora terre descendit, et a celesti sede de sinu Patris non recessit, ut suos de carceris uinculo educeret, et diaboli potestatem destrueret, mortisque imperium contereret, et inferni potentiam aboleret, et suum regnum non solum iustis, sed etiam latroni donaret. Quod autem a mortuis post triduum resurrexit,  et mortuis uitam dedit, et primitias resurrectionis ostendit, et omnium fidelium corda ad resurrectionem futuram firmauit. Quod autem quadraginta dierum spatio cum discipulis suis post suam resurrectionem commoratus est, ut infidelium corda domaret, et sue Ecclesie munera legis quadruplo conferret.

22. Quod uero ascendisse ipsum quadragesimo die perscribitur in celum, ut cui dictum est, Terra es et in terram ibis, ipsi post, de diabolo capta in Christo uictoria, diceretur: Sede ad dexteram meam, donec ponam inimicos tuos scabellum pedum tuorum. Duxit ergo ascendens Christus captiuam captiuitatem, et sic secundum suam promissionem die Pentecostes dedit dona hominibus. Ascendit Christus ad Patrem, et descendit Spiritus sanctus ad plebem. Qui descendit, ipse etiam ascendit super celos, ut adimpleret omnia. Quod uero descendit Paracletus ad apostolos, in ipso confirmantur uniuersa in celo et in terra. Nam Spiritu sancto largiuntur  dona cunctis fidelibus, ut ait Apostolus dicens: Alii quidem datur sermo sapientie secundum eumdem spiritum, alii uero sermo scientie, alii gratia curationum, alii genera linguarum, alii interpretatio linguarum in eundem Spiritum, et cetera. Hec autem omnia dona operatur Deus et Christus in eodem sancto Spiritu, qui est plenitudo unius deitatis atque substantie; quia tres personas et tres subsistentias unam cognoscitur esse deitatem atque essentiam. Nam quanta largiuntur Ecclesie ab uno eodemque Domino Christo, quis digne possit expedire per ordinem? Quicquid igitur in natiuitate, quicquid in etate, quicquid in predicatione, quicquid in passione, quicquid in resurrectione Christi, quicquid in ascensione Domini, quicquid in diuini Spiritus omnium linguarum elocutione, in sacramentum uel ministerium sancte catholice Ecclesie gestum est, atque in augmentum filiorum Dei peractum est.

 23. Sed nunc iam ad id unde digressus sum retorquam  articulum, ut possim adprobare quod in fine temporum uenerit Christus, Dei et hominum mediator in carne, sicuti superius exposuimus, Apostolo predicante postquam ait: Cum uenit plenitudo temporis, misit Deus Filium suum factum ex muliere, etc. Et Iohannes euangelista in Epistola sua dicit: Filioli, nouissima hora est. Sed et beatus Petrus apostolorum princeps eadem in epistola sua dicit: Non lateat uos, inquit, hoc Dauid, quia mille apud Deum sicut dies una, et dies una tanquam mille anni. Sex enim diebus perhibetur hic mundus perfectus a Deo cum omnibus que in eo sunt; et in septima requieuisse Deum ab opere suo predicatur; id est, perfecto orbis curriculo, requiescit Deus  in homine. Nam post sexti diei operationem non legitur factum hoc aut illud; sed requieuit, inquit, Deus in die septimo ab omnibus operibus suis. Ergo requiescit omnis homo ab opere suo, uel hic mundus ab studiis suis tanquam in die septimo, post sextam suam etatem, sicut Deus ab omni opere suo. Sabbatum igitur nunc est, ut nullus reperiatur operator uinee Dei; donec subito ueniat qui repromisit post finem mundi in suis sanctis omnibus requiescere. Namque primam diem, in qua principia mundi sunt, ipse nobis octauam per resurrectionem fecit, in qua Deus sanctis requiem donauit.

24. Igitur expletum est sextum milliarium etatis huius mundi etiam quamuis contradicant qui hoc percipere nolunt, et septima agitur [a 1Kb] . Seculum hoc diem solemnitatis sue frequentiamque in qua est ignorat, horamque et diem finis sue; quia, sicut in Apocalypsi intimatur, in septima tuba, seu in septima phiala ire Dei, complebuntur sermones Dei.  Sed ut ne quis hoc putet quod uII milliarium annorum expleturus sit mundus frequentia sua, nullo modo reperiet istud ante predictum, eo quod sabbati die requiem habebit hic orbis; sed hora et dies incerta angelis et hominibus a Domino perhibetur. Ait enim: De die autem illa et hora nemo scit, neque angeli in celo, neque Filius, nisi Pater solus. Et ne quis carnaliter arbitrans putet, aliquid scire Patrem quod nesciat Filius, et in heresim inuolutus incidat; sed magis hoc significare uoluit Dominus, quia Filius in patre manens, cum eo uniuersa cognoscit; quicquid enim operatur Pater, unum est cum Filio et Spiritu sancto, sine quibus non operatur. Et quicquid operatur Spiritus sanctus, unum est cum Patre et Filio, sine quibus non operatur. Ergo et quicquid scit Pater, simul et Filius et Spiritus sanctus cum eo pariter cuncta cognoscunt. Quia scilicet Pater et Filius et Spiritus sanctus una atque inseparabilis deitas in semetipsa ineffabiliter constans omnia nouit et cuncta cognoscit. Dum uero septima iam dies ad requiem properat,  mundus iste, hoc est elementa ipsa quiescant a seruitute necesse est, ut in suis sanctis Dominus requiescat, et ipsi in eo perpetuo ab omni fluctuatione quiescant. Et tunc uere sabbatizabunt iusti cum Domino, et dies prima fiet octaua in resurrectione sanctorum, quando area uentilata fuerit, et a palea discretum erit frumentum, quando non latebit quod nunc latet. Nam quid, rogo, cernitur mundus, dum uilis apparet? Totum ergo super MuI annorum [b 1Kb] agit nunc perfectionem suam in numero Euangelium, ut in eis qui futuri sunt ad salutem sit, in quantum concesserit ipsa Diuinitas, cui soli cognitum quantum nobis expedire queat.

25. Igitur incipiamus ipsorum Cesarum uel imperatorum annos quos regnauerunt.

Liceat ab aduentu Saluatoris in carne exponere secundum chronicam exsecutionem.

Augustus namque, qui et Octauianus Cesar, uel imperator, regnauit annos Lu, sed in XLII regni eius  natus est Christus in carne de uirgine.

Tiberius regnauit annos XXII et dimidium. Sed in quinto decimo regni eius baptizatus est Dominus iehsu in Iordane flumine a Iohanne precursore. Et in XuIII anno regni ipsius Tiberii Cesaris passus est idem Dominus noster iehsu Christus; et pandit nobis salutare et pretiosum lignum crucis, in quo sibi coniunxit Ecclesiam per sanguinem et aquam ex proprio latere. Post Tiberium uero,

Gaius regnauit annos IIII et menses uII.

Claudius regnauit annos XIIII et menses uIIII.

Nero regnauit annis XIII et menses II.

Galba regnauit anno I et menses uII.

[c 1Kb] Lucius regnauit menses III.

uitellius regnauit [d 1Kb] annos uIIII et menses uIII et semis.

 uespasianus regnauit annos uIIII et menses X.

Titus regnauit annos II. Hi expugnauerunt Iudeam et Hierusalem, post passionem Domini, usque ad supremum eos interficientes qui increduli remanserunt. Nam fideles custoditi diuinitus in loco, qui uocatur Pellan, saluati sunt.

Domitianus regnauit annos Xu et menses II. Usque ad hunc adductus est in urbem Romam beatus deiloquus Iohannes apostolus et euangelista, et usque nunc in hoc mundo durauit, et dimisit eum Domitianus, et abiit in Ephesum. Post Domitianum.

Neruas regnauit annum I et mensem I.

Traianus regnauit annos XuIIII et menses uI.

Hadrianus regnauit annos XXII.

Antoninus Pius regnauit annos XXIII.

Marcus regnauit annos XuIII et menses uIIII.

Antoninus uerus regnauit [a 1Kb] annum I.

Commodus regnauit [b 1Kb] annos XXII et menses uIII.

Pertinax regnauit annum I, menses II, dies XuIII.

 Didius Iulianus, qui et Saluius, regnauit menses uII.

Seuerus Septimius Afrus  regnauit annos XuII et menses uIII et semis.

Antoninus Getas regnauit annum I.

Antoninus Caracallus filius Seueri regnauit annos uI et dies XXII.

ualerianus regnauit [c 1Kb] annos uI.

Macrinus Gallus  regnauit annum I et menses uII.

Antoninus alius regnauit annos III, et menses II.

Alexandrus  Mammee regnauit [d 1Kb] annos uIII et menses IIII.

[e 1Kb] Maximus regnauit annos IIII, menses X.

Balbinus regnauit annum I et menses III.

Pupienus regnauit menses III et semis.

Gordianus regnauit dies XXII.

Alius Gordianus regnauit [f 1Kb] annos XX .

Tertius Gordianus regnauit annos uI.

[g 1Kb] Marcus regnauit annos uI.

 Philippus regnauit annos uI et semis.

 ualerianus regnauit annos II et dimidium.

Gallus paruissimus regnauit menses u.

Decius regnauit annum I et menses uIII.

Aemilianus regnauit menses IIII.

ualerianus regnauit annos uI.

Gallienus, qui et Licinius, regnauit annos XIIII.

Claudius, qui et [h 10Kb] Pullianus, regnauit annos uIIII.

Quintilianus regnauit dies X et uII.

Amelianus regnauit annos uI.

Tacitus regnauit menses uII.

Florianus regnauit menses II.

Aelius Robus regnauit annos III et menses III.

Carus regnauit annos II.

Numerianus regnauit annos II.

Carinus regnauit annos II.

[i 1Kb] Licinianus regnauit annos uII .

Diocletianus et Maximianus regnauerunt annos XuIIII.

Constantinus maior regnauit annos XXXII.

Constantius regnauit annum I [i 1Kb] .

 Iulianus transgressor regnauit annos uII [k 1Kb] .

Iouianus regnauit menses uII et semis.

ualentinianus regnauit annos XuII.

ualens regnauit annos XIII [l 1Kb] .

Gratianus regnauit annos uII et menses X.

Theodosius maior regnauit annos XuII.

Arcadius regnauit annos XXIII.

Honorius regnauit annos XXXI.

Theodosius minor regnauit annos XLuIII.

Marcianus regnauit annos uI et menses u.

Leo maior regnauit annos XuI et menses XI.

Leo Iunior regnauit annum I et dies XXII.

Zeno regnauit annos Xu et menses II.

Anastasius regnauit annos XXuII, menses uIIII et dies uIIII.

Iustinus regnauit annos uIIII et dies XXII.

Iustinianus regnauit annos XXXuIIII et dimidium.

Iustinus regnauit annos uIIII.


 EXPLICIT CHRONICA. DEO GRATIAS. AMEN [m 1Kb] .





APPENDIX Iu. CHRONICON BREuE A MUNDI EXORDIO USQUE AD ANNUM CHRISTI DCCCX. Ex uetusto codice ms. Bede de Ratione temporum, qui fuit ecclesie seu monasterii sancti Dionysii in Francia.




AETAS PRIMA.


Adam cum esset CXXX annorum genuit Seth. Seth autem habens annos Cu genuit Enos uiuente Adam, et habente annos CCXXXu. Enos quippe habens annos XC genuit Cainam uiuente Adam, et habente annos CCCXXu. Cainam uero habens annos LXX genuit Malaleel uiuente Adam, et habente annos CCCXCu. Malaleel habens annos LXu genuit Iared uiuente Adam, et  habente annos CCCCLX. Iared autem habens annos CLXII genuit Enoch uiuente Adam, et habente annos DCXXII. Enoch uero habens annos LXu genuit Matusala uiuente Adam et habente annos DCLXXXuII. Et Mathusalem habens annos CLXXXuII genuit Lamech uiuente Adam et habente annos DCCCLXXIu. Lamech enim habens annos CLXXII genuit Ne. Ne habens annos D genuit Sem. Sem autem habens annos C diluuium  factum est. Et hic perficitur numerus annorum millesimus DCLXuI.



AETAS SECUNDA.

Anno secundo post diluuium Sem annorum CII genuit Arfaxat. Arfaxat habens annos XXXu genuit Sale. Sale autem habens annos XXX genuit Eber. Eber habens annos XXXIu genuit Falech. Falech habens annos XXX genuit Reu. Reu habens annos XXXII genuit Seruch. Seruch habens annos XXX genuit Nachor. Nachor habens annos XXIX genuit Thara. Thara habens annos LXX genuit Abraham. Hic finitur numerus secunde etatis habens annos CCXCII, et fiunt simul anni duarum etatum mille DCCCCXLuIII.



AETAS TERTIA.

Abraham cum esset C annorum genuit Isaac. Isaac habens annos LX genuit Iacob. Iacob habens annos XC genuit Ioseph qui uixit annos CX. Fuerunt ab eo usque ad egressionem filiorum Isrel ex Aegypto per  Mosem ducem anni CLXu. Et ab egressione Isrel usque ad Iosue anni XL. A Iosue ergo usque ad Othonielem fiunt anni XXuI. Et ab Othoniele usque ad Aoth anni XL. Ab Aoth uero usque ad Debbora fiunt anni LXXX. Et a Debbora usque ad Gedeonem fiunt anni XL. Et a Gedeone usque ad Abimelech anni XL. Ab Abimelech autem usque ad Tota fiunt anni III. A Tola quippe usque Iair sunt anni XXIII. A Iair uero usque ad Iephte sunt anni XXII. Et de Iephte usque ad Ebesan fiunt anni uI. De Ebesa autem usque ad Achialonem sunt anni uII. Ab Achialone usque ad Labdonem fiunt anni X. A Labdone uero usque ad Samsonem fiunt anni uIII. Et a Samsone usque ad Heli anni XX. Ab Heli enim usque ad Samuelem sunt anni XL. Et a Samuele usque ad Saulem sunt anni XII. A Saule ergo usque ad Dauid sunt anni XXX. Hic perficitur numerus tertie etatis annorum DCCCCXLII, et sunt simul anni trium etatum duo millia DCCCXC.



AETAS QUARTA.


A Dauid usque ad Salomonem sunt anni XL. A Salomone autem usque ad Roboam computantur anni XL. Et a Roboam usque ad Abiam sunt anni XXII. Ab Abia usque ad Asa fiunt anni III. Et ab Asa usque ad Iosaphat anni XLI. A Iosaphat autem usque ad Ioram sunt anni XXu. De Ioram usque ad Azariam sunt anni uIII. Et ab Azaria usque ad Athaliam fit annus I. Ab Athalia enim usque ad Ioam sunt anni uI. A Ioa uero usque ad Amasiam sunt anni XL. Et ab Amasia usque ad Oziam sunt anni XXIX. Ab Ozia enim usque ad Ioatham fiunt anni LII. De Ioatha autem usque ad Achat sunt anni XuI. Et ab Achat usque ad Ezechiam sunt anni XuI. Ab Ezechia ergo usque ad Manassem fiunt anni XXIX. A Manasse uero usque ad Amon sunt anni Lu. Et ab Amon usque ad Iosiam fiunt anni II. Et de Iosia usque ad Ioachim sunt anni XXXI. A Ioachim usque ad Zesechiam sunt anni XI. De Zesechia usque ad Nabuchodonosor anni XI. Hic finitur numerus  quarte etatis continens annos CCCCLXXXIII, et anni quatuor etatum fiunt III M CCCLXIII.



AETAS QUINTA.

Sunt anni quinte etatis usque ad Cyrum XXX. A Cyro usque ad Cambisem sunt anni XXX. A Cambise usque ad Darium anni IX. A Dario usque ad Xersem anni XXXu. A Xerse usque ad Artaxersem sunt anni XXI. Et de Artaxerse usque ad Darium sunt anni XL. A Dario usque ad item Artaxersem sunt anni XuIII. Ab Artaxerse autem usque ad item Artaxersem fiunt anni XL. Et ab Artaxerse usque ad Arsen anni XXuI. Ab Arse uero ad Darium fiunt anni Iu. A Dario autem usque ad Alexandrum sunt anni uI. Ab Alexandro enim usque ad Tholomeum sunt anni u. Et de Tholomeo usque ad Philadelphum fiunt anni XL. A Philadelpho usque ad Euergetem fiunt anni XXXuIII. Ab Euergete autem usque ad Philopatorem fiunt anni XXuI. A Philopatore enim usque ad Epiphanem sunt  anni XuII. Et de Epiphane usque ad Philometorem anni XXIu. A Philometore enim usque ad item Euergetem anni XXXu. Et ab Euergete usque ad Soterem sunt anni XXIX. A Sotere usque ad Alexandrum anni XuII. Ab Alexandro uero usque ad Tholomeum fiunt anni X. A Tholomeo usque ad Dionysium anni XIII. A Dionysio uero usque ad Cleopatram sunt anni XXX. A Cleopatra usque ad Iulium Cesarem anni II. A Iulio usque ad Octauianum Augustum sunt anni u. Ab Octauiano usque ad Christum fiunt anni XLII. Hic finitur quinta etas annos habens DLXXX, et fiunt simul anni quinque etatum III M DCCCCLII.



AETAS SEXTA.

A natiuitate Domini nostri Iesu Christi usque ad Tiberium numerantur anni XIu. A Tiberio uero usque ad Passionem Christi sunt anni XIX. Et a Christi Passione usque ad Gaium fiunt anni u. A Gaio usque ad Claudium anni Iu. Et a Claudio usque ad Neronem  fiunt anni XIu. A Nerone uero usque ad uespasianum sunt anni XIu. Et de uespasiano usque ad Titum anni XIu. A Tito uero usque ad Domitianum anni duo. Et a Domitiano usque ad Neruam anni XuI. A Nerua usque ad Traianum fit annus I. A Traiano quidem usque ad Adrianum anni XIIII. Ab Adriano usque ad Antoninum fiunt anni XXI. Et ab Antonino usque ad item Antoninum anni XXIII. Ab Antonino autem usque ad Commodum fiunt anni XIX. A Commodo enim usque ad Heluium Pertinacem anni XIII. Et de Heluio usque ad Seuerum fit annus I. A Seuero usque ad Antoninum Caracallam sunt anni XuIII. Ab Antonino Caracalla usque ad Macrinum anni uII. A Macrino uero usque ad Aurelium fit annus I. Et de Aurelio usque ad Alexandrum anni Iu. Ab Alexandro usque ad Maximinum fiunt anni XIII. A Maximino quoque usque ad Gordianum anni III. A Gordiano usque ad Philippum anni uII. Et a Philippo usque ad Decium anni uII. A Decio usque ad ualerianum anni III. A ualeriano usque ad Claudium anni Xu. A Claudio  enim usque ad Aurelianum anni II. Ab Aureliano usque ad Probum fiunt anni uI. A Probo usque ad Carum anni u. Et a Caro usque ad Diocletianum anni II. A Diocletiano uero usque ad Constantinum fiunt anni XX. De Constantino usque ad Constantium anni XXI. A Constantio usque ad Iulianum anni XXIu. Et a Iuliano usque ad Iouianum anni II. A Iouiano ergo usque ad ualentinianum fit annus I. De ualentiniano usque ad ualentem anni XI. Et de ualente usque ad Theodosium anni Iu. A Theodosio uero usque ad Archadium anni XXuII. Ab Archadio usque ad Honorium anni XIII. Ab Honorio usque ad Theodosium anni Xu. A Theodosio usque ad Martianum anni XXuI. Et a Martiano usque ad Leonem anni uI. A Leone uero usque ad item Leonem anni XuII. Item a Leone usque ad Zeonem fit annus I. Et de Zenone usque ad Anastasium fiunt anni XuI. Ab Anastasio uero usque ad Iustinum sunt anni XXuII. Et a Iustino usque ad Iustinianum anni IX. Item a Iustiniano usque ad Iustinum  sunt anni XXXIX. Item a Iustino usque ad Tiberium anni XIII. A Tiberio usque ad Mauricium fiunt anni Iu. A Mauricio usque ad Focam sunt anni XX. A Foca usque ad Heracleum anni uIII. Ab Heracleo usque ad Constantinum sunt anni XXX. A Constantino patre usque ad Constantinum filium unus fit annus. Item a Constantino usque ad Constantinum sunt anni XXuII. Et a Constantino usque ad Iustinianum anni XuII. A Iustiniano usque ad Pippinum Seniorem sunt anni II. A Pippino Seniore usque ad Carlum anni XXuII. A Carlo usque ad Pippinum, et ad Carlomannum anni XXuII. Et a Pippino et Carlomanno usque dum Pippinus rex constitutus est, fiunt anni X. A Pippino uero usque ad Carlum et Carlomannum anni XuII. Et a Carlo et Carlomanno usque ad Carlum fiunt anni Iu. Et inde domnus Carlus solus regnum suscepit, et Deo pro egente gubernat usque in presentem annum feliciter, qui est annus regni eius XLII, imperii autem IX. Sunt autem totius summe  ab origine mundi anni usque in presentem annum Iu M DCCLXI.

DCXCI. Bellum Pippino in Testricio, ubi superauit Francos.

DCCII. Obitus Hildeberti regis.

DCCuIII. Quando Droco mortuus fuit in uernale tempore.

DCCIX. Quando Pippinus perrexit in Suauis contra uilario.

DCCX. Iterum Pippinus in Sauuis contra uilario.

DCCXI. Quando Walericus duxit exercitum Francorum in Suauis contra uilario.

DCCXII. Quidam episcopus duxit exercitum Francorum in Suauis contra uilario.

DCCXIII. De post sub Doberto episcopo in mense Martio.

DCCXIu. De post Grimoaldo in mense Aprili, et de post Pippino in mense Decembrio.

DCCXu. Quando Saxones uastauerunt terram Chatuariorum.

 DCCXuI. Quando Radbodus uenit in Colonia mense Martio.

DCCXuII. Bellum fuit inter Karolum et Ragenfredem in uinciaco mense Martio, media Quadragesima, die Dominica.

DCCXuIII. Karolus primum fuit in Saxonia.

DCCXIX. Radbodus obiit.

DCCXX. Karlus bellum habuit contra Saxones.

DCCXXI.

DCCXXII.

DCCXXIII.

DCCXXIu.

DCCXXu. Karlus primum fuit in Baioaria.

DCCXXuI.

DCCXXuII.

DCCXXuIII. Iterum Karlus fuit in Baioaria.

DCCXXIX.

DCCXXX. Karlus perrexit ad Suauos contra Lantfredum.

 DCCXXXI. Karlus fuit in Wasconia contra Eododem.

DCCXXXII. Karlus bellum habuit contra Saracinos in mense Octobri.

DCCXXXIII. Karlus cum exercitu uenit in Wistragon.

DCCXXXIu. Iterum Karlus uenit cum exercitu in Wistragon.

DCCXXXu. Karlus cum exercitu fuit in Wasconia.

DCCXXXuI. Karlus dimicauit contra filios Eodone.

DCCXXXuII. Karlus bellum habuit contra Saracinos.

DCCXXXuIII.

DCCXXXIX.

DCCXL.

DCCXLI. Karlus dux Francorum mortuus est Idib. Octobris.

DCCXLII. Karlomannus duxit exercitum contra Chunaldum.

DCCXLIII. Karlomannus bellum iniit contra Baioarios.

 DCCXLIu.

DCCXLu.

DCCXLuI.

DCCXLuII. Karlomannus perrexit ad Romam.

DCCXLuIII.

DCCXLIX. Grippo fuit in exsilio.

DCCL.

DCCLI. Pippinus in regem unctus est apud Suessiones.

DCCLII.

DCCLIII. Hildegarius occisus est in Saxonia.

DCCLIu. Stephanus papa uenit in Franciam.

DCCLu. Pippinus rex cum Francis in Italiam perrexit. Longobardos superauit. Carlomannus obiit.

DCCLuI.

DCCLuII. Franci obsederunt Papeia.

DCCLuIII. Pippinus fuit in Saxonia.

DCCLIX.

 DCCLX. Pippinus rex conflictum habuit contra Waifario.

DCCLXI. Pippinus fuit in Wasconia cum Karolo, et Claremonte igne cremauit.

DCCLXII. Iterum Pippinus pergens in Wasconia cum Karolo et Carlomanno superauit Wascones.

DCCLXIII. Pippinus placitum habuit in Warmacia. Tunc fuit ille gelus pessimus, et cepit XIX kal. Ianuarii, et permansit usque in XuII kal. Aprilis.

DCCLXIu.

DCCLXu. Pippinus placitum habuit ad Atiniacum.

DCCLXuI. Pippinus fuit in Wasconia, et fecit Argentum.

DCCLXuII. Iterum Pippinus fuit in Wasconia in mense Martio, et iterum in mense Augusto.

DCCLuIII. Waifarius interfectus est Iu non. Iunii, et rex Pippinus defunctus est in uIII kal. Octobr. et Karlus et Karlomannus ad reges uncti sunt uII id. Octobris.

 DCCLXIX. Karolus rex prima uice fuit in Wasconia ultra Garonna.

DCCLXX.

DCCLXXI.

DCCLXXII. Karlomannus obiit in Salmunciaco prid. non. Decembris.

DCCLXXIII. Karlus rex bellum habuit contra Saxones in Heresburgo.

DCCLXXIu. Karlus rex fuit in Italia, et bellum habuit contra Longobardos.

DCCLXXu. Iterum Karlus fuit in Italia, et capto Desiderio, et uxore eius, et filia, adduxit secum in Francia.

DCCLXXuI. Iterum Karolus fuit in Saxonia, et ibi bellum habuit, et Sigeburgo cepit.

DCCLXXuII. Iterum Karolus fuit in Saxonia, et subiugati Saxones, dederuntque hospites, ut fierent Christiani. et Carlus fecit castellum super fluuium Lyppia.

DCCLXXuIII. Karlus placitum habuit ad Patres-Brun.

 DCCLXXIX. Carlus rex fuit in Hispania ad Cesar-Augusta.

DCCLXXX. Carlus rex diuisit sua regna inter filios suos, et perrexit ad Romam.

DCCLXXXI.

DCCLXXXII. Saxones rebellantes plurimos Francos interfecerunt, et Karlus congregatos Saxones iussit eos decollare, et hoc anno Gislebertus episcopus obiit X kal. Iun.

DCCLXXXIII. Hildegardis regina obiit prid. kal. Maii, et Bertrada regina III idus Iulii in Cauciaco defuncta est, mater Caroli.

DCCLXXXIu. Carlus tribus uicibus regressus est in Saxonia, et ibidem commoratus.

DCCLXXXu. Carlus adquisiuit Saxonia, et Widichinus conuertitur.

DCCLXXXuI. Carlus uiolauit Toringos pro eorum culpis.

DCCLXXXuII. Carlus perrexit ad Romam, et ista  signa apparuerunt super homines.

DCCLXXXuIII. Carlus capto Tassilone subiugauit Baioarios.

DCCLXXXIX. Carlus bellauit contra Wulzis in Wenedonia, et Carlus filius eius regnum accepit ultra Segona, et ille gelus fuit pessimus alius.

DCCXC.

DCCXCI. Carlus rex primum fuit in Chunia.

DCCXCII. Saxones interfecerunt Francos super fluuio Alpia prope mare prid. non. Iul., feria uI.

DCCXCIII.

DCCXCIu.

DCCXCu.

DCCXCuI. Carlus rex filium suum Pippinum transmisit in Chunia, et ipsi cum receperunt cum pace, et thesauros multos accepit, et in Francia adduxit.

DCCXCuII. Carlus rex ad Aquis Palatium concilium habuit cum episcopis, abbatibus, monachis, de cenobium  Sancti Pauli, qualiter constituere deberet. Et in ipso anno perrexit in Saxonia, et ibidem hiemauit.

DCCXCuIII. Carlus in Saxonia hiemauit, et tota estate ibidem fuit, et hospites capitaneos mille DC inde adduxit, et per Franciam diuisit.

DCCXCIX. Romani per inuidiam condemnauerunt papam Leonem, et ipse Leo uenit ad Carolum in Franciam, et ipse restituit eum in sede sua.

DCCC. Carlus rex fuit ad mare ut piscaret, et Leutgardis regina obiit, et ille perrexit ad Romam, et pacificauit Romanos et papam Leonem, et Leo benedixit eum ad imperatorem.

DCCCI. Carlus imperator a Roma rediens ad Aquis Palatium reuertitur, et in ipso anno Saracini exierunt foras, et a Francis interfecti sunt.

DCCCII. Carlus imp. ad Aquis Palatium concilium habuit, ut ei omnes generaliter fidelitatem iurarent, monachi, canonici; ita et fecerunt.

 DCCCIII.

DCCCIu. Carlus imp. cum liberis suis et Francis Saxonia ingressus est, et aliquos iussit interficere,  at aliquos per totum suum regnum dispergere, et Leo papa iterum uenit in Francia.

DCCCu. Carlus imp. transmisit filium suum Karolum cum exercitu in Wenedonia.

DCCCuI. Carlus imp. diuisit regnum suum inter filios suos.

DCCCuII. Karolus imp. placitum habuit ad Confflem cum Francis, et illi dederunt dona sua, et reuersi sunt ad propria.

DCCCuIII. Godefredus rex Normanorum cum exercitu uenit in Wenedonia, et Carolus imp. transmisit filium suum Carolum contra eum, ut resisteret ei, et ille reuersus est in terram.

DCCCIX. Hoc anno fuit inundatio aquarum talis, qualis antea nunquam fuit in terra ista uisa, et fuit u kal. Ianuar. altissima. Et in hoc anno fuit eleuatum sepulcrum sancti Amandi episcopi XII kal. Octobr., et restitutum in locum suum X kal. Nouembr.

 DCCCX. Carolus imp. cum exercitu Francorum perrexit in Saxonia, et ibi placitum habuit in Fereda, et ibi Wenedi uenerunt, et dedit illis regem.




uolume back matter






ORDO RERUM QUAE IN HOC TOMO CONTINENTUR.


BEDAE OPERA PARAENETICA.

    HOMILIARUM GENUINARUM LIBER PRIMUS. 9
    Homilia prima, in festo Annuntiationis B. Marie. Ibid.
    Homilia II, in festo uisitationis B. Marie. 13
    Homilia III, de Aduentu Domini. 22
    Homilia Iu, in feria secunda prime hebdomadis Aduentus. 26
    Homilia u, in uigilia Natiuitatis Domini. 31
    Homilia uI, in aurora Natiuitatis Domini. 34
    Homilia uII, de die natali Domini. 38
    Homilia uIII, in die natali S. Ioannis Baptiste. 44
    Homilia IX, in die festo Innocentium. 50
    Homilia X, in die Circumcisionis Domini. 53
    Homilia XI, in die Theophanie. 58
    Homilia XII, in dominica prima post Epiphaniam. 63
    Homilia XIII, in dominica secunda post Epiphaniam. 68
    Homilia XIu, in dominica tertia post Epiphaniam. 74
    Homilia Xu, in Purificatione B. Marie. 79
    Homilia XuI, de Quadragesima. 83
    Homilia XuII, post Theophaniam. 89
    Homilia XuIII, in dominica secunda Quadragesime. 96
    Homilia XIX, eodem die. 102
    Homilia XX, in dominica tertia Quadragesime. 106
    Homilia XXI, in Quadragesima. 110
    Homilia XXII, in feria secunda Quadragesime. 114
    Homilia XXIII, in dominica Palmarum. 120
    Homilia XXIu, in feria secunda post dominicam Palmarum. 125
    Homilia XXu, in Cena Domini. 130
    HOMILIARUM GENUINARUM LIBER SECUNDUS. 133
    Homilia prima, in uigilia Pasche. Ibid.
    Homilia II, item in uigilia Pasche. 139
    Homilia III, in feria sexta inter octauam Pasche. 144
    Homilia Iu, infra octauas Pasche. 149
    Homilia u, in dominica secunda post octauas Pasche. 154
    Homilia uI, in tertia dominica post sanctum Pascha. 158
    Homilia uII, in quarta dominica post sanctum Pascha. 163
    Homilia uIII, in litania maiore. 168
    Homilia IX, in Ascensione Domini. 174
    Homilia X, in dominica post Ascensionem Domini. 181
    Homilia XI, in uigilia Pentecostes. 189
    Homilia XII, in octaua Pentecostes. 197
    Homilia XIII, in uigilia S. Ioannis Baptiste. 202
    Homilia XIu, in natiuitate S. Ioannis Baptiste. 210
    Homilia Xu, in uigilia BB. apostolorum Petri et Pauli. 214
    Homilia XuI, in natale SS. Petri et Pauli. 219
    Homilia XuII, in natale S. Benedicti episcopi. 224
    Homilia XuIII, in natale S. Iacobi apostoli. 228
     Homilia XIX, in dominica XII post Pentecosten. 234
    Homilia XX, in decollatione S. Ioannis Baptiste. 237
    Homilia XXI, in dedicatione ecclesie. 243
    Homilia XXII, in natale S. Matthei apostoli. 249
    Homilia XXIII, in natale S. Andree apostoli. 256
    Homilia XXIu. 261
    HOMILIAE-SUBDITITIAE. 267
    Homilia prima, in dominica prima post Trinitatem. Ibid.
    Homilia II, in dominica secunda post Trinitatem. 272
    Homilia III, in dominica tertia post Trinitatem. 274
    Homilia Iu, in dominica quarta post Trinitatem. 276
    Homilia u, in dominica quinta post Trinitatem. 278
    Homilia uI, in dominica septima post Trinitatem. 280
    Homilia uII, in dominica octaua post Trinitatem. 283
    Homilia uIII, in dominica nona post Trinitatem. 284
    Homilia IX, in dominica decima post Trinitatem. 286
    Homilia X, in dominica undecima post Trinitatem. 289
    Homilia XI, in dominica duodecima post Trinitatem. 290
    Homilia XII, in dominica decima tertia post Trinitatem. 293
    Homilia XIII, in dominica decima quarta post Trinitatem. 296
    Homilia XIu, in dominica decima quinta post Trinitatem. 298
    Homilia Xu, in dominica decima sexta post Trinitatem. 299
    Homilia XuI, in dominica decima septima post Trinitatem. 300
    Homilia XuII, in dominica decima octaua post Trinitatem. 302
    Homilia XuIII, in dominica decima nona post Trinitatem. 304
    Homilia XIX, in dominica uigesima tertia post Trinitatem. 307
    Homilia XX, in dominica uigesima quarta post Trinitatem. 308
    Homilia XXI, in septembri, feria quarta quatuor temporum. 312
    Homilia XXII, in feria sexta quatuor temporum, 314
    Homilia XXIII, in septembri, sabbato quatuor temporum. 315
    Homilia XXIu, in dominica prima Aduentus. 318
    Homilia XXu, in dominica secunda in Aduentu Domini. 320
    Homilia XXuI, in dominica tertia in Aduentu Domini. 322
    Homilia XXuII, in feria quarta quatuor temporum. 324
    Homilia XXuIII, in feria sexta quatuor temporum. 327
    Homilia XXIX, in sabbato quatuor temporum, 330
    Homilia XXX, in dominica quarta Aduentus Domini. 332
     Homilia XXXI, in Galli cantu natalis Domini. 333
    Homilia XXXII, in dominica infra octauam natalis Domini. 339
    Homilia XXXIII, in dominica tertia post Epiphaniam. 342
    Homilia XXXIu, in dominica quarta post Epiphaniam 343
    Homilia XXXu, in dominica Sexagesime. 345
    Homilia XXXuI, in dominica Quinquagesime. 347
    Homilia XXXuII, in die Cinerum. 349
    Homilia XXXuIII, in feria quinta post diem Cinerum. 350
    Homilia XXXIX, in feria sexta post diem Cinerum. 352
    Homilia XL, sabbato post diem Cinerum. 354
    Homilia XLI, in dominica prima Quadragesime. 356
    Homilia XLII, in feria tertia prime hebdomadis Quadragesime. 360
    Homilia XLIII, in eadem feria. 363
    Homilia XLIu, in feria quarta prime hebdomadis Quadragesime. 364
    Homilia XLu, in sabbato prime hebdomadis Quadragesime. 369
    Homilia XLuI, in feria tertia post dominicam Reminiscere. 371
    Homilia XLuII, in feria sexta post dominicam. 372
    Homilia XLuIII, in sabbato post dominicam Reminiscere. 575
    Homilia XLIX, in dominica tertia Quadragesime. 380
    Homilia L, in feria secunda post dominicam Oculi. 383
    Homilia LI, in feria tertia post dominicam Oculi. 386
    Homilia LII, in feria quarta post dominicam Oculi. 387
    Homilia LIII, in feria tertia post dominicam Palmarum. 389
    Homilia LIu, 411
    Homilia Lu, in natali B. Marie uirginis. 413
    Homilia LuI, in uigiliis B. Matthei apostoli. 419
    Homilia LuII, in die Assumptionis B. Marie. 420
    Homilia LuIII, in commemoratione diuine uirginis Marie, de Euangelio: Extollens uocem quedam mulier. 421
    Homilia LIX, de sancta Maria uirgine. 422
    Homilia LX, in natali B. Bartholomei apostoli. 423
    Homilia LXI, in die sancto Pasche. 425
    Homilia LXII, in feria secunda Pasche. 427
    Homilia LXIII, in die Ascensionis Domini. 429
    Homilia LXIu, in festo S. Ioannis euangeliste ante portam Latinam. 432
    Homilia LXu, in dedicatione Ecclesie. 433
    Homilia LXuI, in dedicatione ecclesie. 439
    Homilia LXuII, in festo diui Michelis. 441
    Homilia LXuIII, in festo sancti Luce. 443
    Homilia LXIX, in solemnitate omnium sanctorum 447
    Homilia LXX, in eadem solemnitate omnium sanctorum. 450
    Homilia LXXI, in eadem solemnitate. 452
    Homilia LXXII, in die sancto unius apostoli. 455
    Homilia LXXIII, in festo martyrum. 457
    Homilia LXXIu, in festo martyrum. 460
    Homilia LXXu, in festo unius martyris. 461
    Homilia LXXuI, item in festo unius martyris. 463
    Homilia LXXuII, in festo confessorum prima. 465
    Homilia LXXuIII, in festo confessorum secunda. Ibid.
    Homilia LXXIX, in festo confessorum tertia. 469
    Homilia LXXX, in festo confessorum quarta. 470
    Homilia LXXXI, in die festo S. Andree. 471
    Homilia LXXXII, in die festo S. Nicolai. Ibid.
    Homilia LXXXIII, in die festo S. Stephani protomartyris. 475
    Homilia LXXXIu, in die festo Cathedre S. Petri. Ibid.
    Homilia LXXXu, in die festo S. Wigberthi. 477
    Homilia LXXXuI, in die festo S. Wigberthi secunda. 479
    Homilia LXXXuII, in die festo S. Scholastice uirginis. 480
    Homilia LXXXuIII, de Simone et Iuda. 489
    Homilia LXXXIX. 490
    Homilia XC, de sancto Bartholomeo. Ibid.
    Homilia XCI, de sancto Laurentio. 491
    Homilia XCII, de sancto Ioanne euangelista. 494
    Homilia XCIII, de inuentione sancte crucis. Ibid.
    Homilia XCIu, de SS. Petro et Paulo. 495
    Homilia XCu, de natiuitate Domini. 498
    Homilia XCuI, de uinculis sancti Petri. Ibid.
    Homilia XCuII, de maiori litania. 499
    Homilia XCuIII, ad populum. Ibid.
    Homilia XCIX, in die Cinerum. 500
    Homilia C. 501
    Homilia CI, in reuelatione sancti Michelis. 502
    Homilia CII, ad quamlibet diem. 503
     Homilia CIII, ad quamlibet diem. 504
    Homilia CIu, ad quamlibet diem. 505
    Homilia Cu, in die Palmarum. 507
    Homilia CuI, in dominica decimatertia post Trinitatem. Ibid.
    Homilia CuII. 510
    Homilia CuIII. 512
    Homilia CIX. 513




BEDAE OPERA ASCETICA.
    Libellus Precum. 515
    Admonitio preuia. Ibid.
    Incipit libellus. Ibid.
    DE OFFICIIS libellus. 531
    De dominico die. Ibid.
    De septuagesima, sexagesima, quinquagesima et quadragesima. 532
    De ieiunio Quadragesime. 534
    Ratio de Pascha. 535
    De litania maiore. 537
    De Pentecoste. Ibid.
    De ieiunio Pentecostes. 538
    De ieiunio septimi mensis. Ibid.
    De ieiunio kalendarum Nouembrium. Ibid.
    De ieiunio quatuor temporum feria quarta. Ibid.
    De kalendis Ianuarii. 539
    De triduanis ieiuniis. 540
    De diuersorum dierum ac temporum ieiuniis. Ibid.
    EXCERPTA ex Patribus. Ibid.
    Flores ex diuersis, questiones et parabole. Ibid.
    De duodecim lapidibus. 551
    De septem donis Spiritus sancti. 553
    De septem ordinibus. Ibid.
    De quindecim signis. 555
    De cruce Domini. Ibid.
    De septem peccatis. 556
    De quatuor ordinibus. Ibid.
    De eucaristia sumenda. 557
    Hymni de die iudicii. Ibid.
    SEX FORMULAE ORATIONIS. 559
    DE SEPTEM uERBIS CHRISTI IN CRUCE. 561
    DE MEDITATIONE PASSIONIS per septem diei horas. Ibid.
    Prefatio. Ibid.
    Meditatio completorii. 562
    Meditatio hore matutinalis. 563
    Meditatio hore prime. 564
    Meditatio ad Tertiam. 565
    Meditatio hore sexte. 566
    Meditatio hore none. 567
    Meditatio hore uespertine. 568
    DE REMEDIIS PECCATORUM. Ibid.
    Prefatio. Ibid.
    Incipit PeNITENTIALE animarum. Ibid.
    De fornicatione. 569
    De occisione. 570
    De immunda carne, de capitalibus criminibus, de minoribus peccatis, de cupiditate, ceterisque flagitiis. 571
    De clericorum penitentia. 572
    De iuramento, de abstinentia mulierum, de auguriis uel diuinationibus, de ebrietate. 573
    De eucaristia, de diuersis causis. 574
    De pretio anni uel diei. 376




BEDAE CARMINA.
    uITA METRICA S. CUTHBERTI. Ibid.
    MARTYROLOGIUM peticum. 603
    HYMNI TREDECIM. 605
    HYMNUS PRIMUS.---De ratione temporum. Ibid.
    HYMNUS II.---De celebritate quatuor temporum. Ibid.
    HYMNUS III.---De uariis computi regulis. 615
    HYMNUS Iu.---De uniuersis Dei operibus. 621
    HYMNUS u.---De natali Innocentium. 623
    HYMNUS uI.---De Ascensione Domini. 624
    HYMNUS uII.---In natalem sancte Agne. 626
    HYMNUS uIII.---De natiuitate S. Ioannis Baptiste. 627
    HYMNUS IX.---De apostolis Petro et Paulo. 628
    HYMNUS X.---De passione S. Ioannis Baptiste. 630
    HYMNUS XI.---In natali S. Dei genitricis. 631
    HYMNUS XII.---In natali sancti Andree. 632
    HYMNUS XIII.---In eodem festo ad crucem dicendus. 633
    HYMNUS XIu.---De die iudicii. Ibid.
    CARMINA SUPPOSITITIA uEL DUBIA. 637




BEDAE EPISTOLAE.

    EPISTOLA PRIMA . 655
    EPIST. II . 657
    EPIST. III .---Eo quod insimularetur a quibusdam de etatibus seculi non recte sensisse. 669
    EPIST. Iu .---De Pasche celebratione. 675
    EPIST. u .---De principio Genesis. 684
    EPIST. uI .---De templo Salomonis. 685
    EPIST. uII . 687
    EPIST. uIII .---In expositionem Euangelii secundum Marcum. 688
    EPIST. IX .---De Euangelio Luce. 689
    EPIST. X .---De expositione Actuum. 692
    EPIST. XI.---Prefatio de Retractatione Actuum. 694
    EPIST. XII . Ibid.
    EPIST. XIII .---De Samuelis libri primi allegorica interpretatione. 697
    EPIST. XIu.---De mansionibus filiorum Isrel. 699
    EPIST. Xu.---De eo quod ait Isaias: Et claudentur ibi in carcere, et post dies multos uisitabuntur. 702
    EPIST. XuI.---De septem epistolis canonicis. 710




BEDAE OPERA HAGIOGRAPHICA.
    uITA sanctorum abbatum monasterii Wiramuthensis. 711
    uITA PROSAICA S. CUTHBERTI uEL CUDBERTI. 729
    Obseruationes Mabillonii. Ibid.
    Prefatio ad Eadfridum Lindisfarnensem episcopum. 733
    CAPUT PRIMUM.---Quomodo puer Dei Cuthbertus per infantem sit predicto episcopatu admonitus. 735
    CAP. II.---Quomodo claudus effectus sit et angelo medicante sanatus. 737
    CAP. III.---Quomodo, uentis oratione mutatis, rates Oceano delapsas ad littus reuocauerit. 738
    CAP. Iu.---Quomodo cum pastoribus positus animam sancti Aidani episcopi ad celum ferri ab angelis aspexerit. 739
    CAP. u.---Quomodo iter faciens cibos, Domino procurante, percepit. 740
    CAP. uI.---Quod ei testimonium uenienti ad monasterium Boisil uir sanctus in spiritu prophetauerit. 742
    CAP. uII.---Quomodo, angelum hospitio suscipiens, dum panem querit ministrare terrenum, celesti ab eodem renumerari meruerit. 743
    CAP. uIII.---Quod, saluato a languore Cuthberto, Boisil moriturus que essent uentura predixerit. 744
    CAP. IX.---Quam sedulus erga ministerium uerbi Cuthbertus exstiterit. 746
    CAP. X.---Quomodo animalia maris, in quo pernox orabat, illi regresso prebuerint obsequium, et frater qui hec uidebat, pre timore languescens, eius sit oratione recreatus. 747
    CAP. XI.---Quomodo nautis tempestate preclusis serenum mare ad certum diem predixerit, et orando cibos impetrauerit. 749
    CAP. XII.---Quomodo iter faciens ab aquila ministra et uiaticum percepturum se esse predixerit, et perceperit. 750
    CAP. XIII.---Quomodo predicans populis phantasticum subito ignem diaboli et preuiderit uenturum, et uenientem exstinxerit. 751
    CAP. XIu.---Quomodo flammas domus cuiusdam uero igne ardentis oratione restinxerit. Ibid.
    CAP. Xu.---Qualiter demonium ab uxore prefecti necdum adueniens eiecerit. 753
    CAP. XuI.---Qualiter in Lindisfarnensi monasterio uixerit uel docuerit. 754
     CAP. XuII.---Qualem sibi in insula Farne, pulsis demonibus, habitationem fecerit. 756
    CAP. XuIII.---Quomodo precibus aquam de arida produxerit, uel qualiter ipse in anachoresi profecerit. 758
    CAP. XIX.---Qualiter a messe sua uolucres uerbo abegerit. 759
    CAP. XX.---Quomodo corui iniuriam uiro Dei illatam precibus et munere purgarint. Ibid.
    CAP. XXI.---Qualiter eius necessitatibus etiam mare seruierit. 760
    CAP. XXII.---Quomodo multis ad se uenientibus monita dans salutis, fragiles exposuerit antiqui hostis insidias. 761
    CAP. XXIII.---Quomodo Aelfled abbatissa et puella eius per zonam ipsius sint ab infirmitate sanate. 762
    CAP. XXIu.---Quid sciscitanti eidem Aelflede de uita Ecgfridi regis et episcopatu suo predixerit. 763
    CAP. XXu.---Quod electus ad episcopatum, seruum comitis languentem aqua benedicta curauerit. 765
    CAP. XXuI.---Qualiter in episcopatu uixerit. 766
    CAP. XXuII.---Quomodo interitum Ecgfridi regis et militie ipsius, quem predixerat futurum, in spiritu uiderit absens. Ibid.
    CAP. XXuIII.---Quomodo Herebercto anachorete obitum suum predixerit, comitatumque ipsius a Domino precibus obtinuerit. 768
    CAP. XXIX---Quomodo uxorem comitis per presbyterum suum aqua benedicta sanauerit. 769
    CAP. XXX.---Quomodo puellam oleo perunctam a dolore capitis laterisque curauerit. 770
    CAP. XXXI.---Quomodo per panem ab eo benedictum infirmus ab eo sit sanatus. 771
    CAP. XXXII.---Qualiter oblatum sibi in itinere iuuenem moriturum orando reuocauerit ad uitam. Ibid.
    CAP. XXXIII.---Quomodo tempore mortalitatis morientem puerum matri sanum restituerit. 772
    CAP. XXXIu.---Qualiter animam cuiusdam qui de arbore cadendo mortuus est ad celum ferri conspexerit. 773
    CAP. XXXu.---Quomodo aquam gustando in uini saporem conuerterit. 774
    CAP. XXXuI.---Quomodo inobedientes ei quosdam fratres tempestas maris obsederit. 775
    CAP. XXXuII.---Quanta egrotus tentamenta pertulerit, quidue de sua sepultura mandauerit. 776
    CAP. XXXuIII.---Quomodo ministrum suum a profluuio uentris sanauerit egrotus. 779
    CAP. XXXIX.---Que ultima fratribus mandata dederit, et ut percepto uiatico inter uerba orationis spiritum reddiderit. 780
    CAP. XL.---Quomodo iuxta prophetiam psalmi quem eo moriente cantauerant, Lindisfarnenses sint impugnati, sed Domino iuuante iterum protecti. 781
    CAP. XLI.---Quomodo puer demoniacus sit humo, cui lauacrum corporis infusum erat, in aquam missa sanatus. 782
    CAP. XLII.---Quomodo corpus ipsius post undecim sit annos sine corruptione repertum. 783
    CAP. XLIII.---Quomodo corpus Eadbercti episcopi in tumulo uiri Dei ponentes, sarcophagum illius desuper posuerint. 785
    CAP. XLIu.---Qualiter egrotus ad tumbam eius sit orando sanatus. Ibid.
    CAP. XLu.---Quomodo paralyticus sit per eius calceamenta sanatus. 786
    CAP. XLuI.---Qualiter anachoreta Felgeldus operimento parietis eius sit a uultus tumore mundatus. 787
    uITA S. FELICIS CONFESSORIS. 789
    MARTYROLOGIUM iuxta exemplaria Coloniense et Bollandianum, intermixto auctario Flori, triplicique sequente epitome. 797 ad finem.




 FINIS TOMI NONAGESIMI QUARTI.


