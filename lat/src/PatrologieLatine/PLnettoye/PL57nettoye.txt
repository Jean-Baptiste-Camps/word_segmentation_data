
PATROLOGIAE TOMUS LuII.

S. MAXIMI TAURINENSIS

TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA. ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LuII.


S. MAXIMI TAURINENSIS



TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847.


uolume title page


SANCTI MAXIMI

EPISCOPI TAURINENSIS

OPERA OMNIA,

IUSSU PII SEXTI P. M. AUCTA, ATQUE ADNOTATIONIBUS ILLUSTRATA ET uICTORIO AMEDEO SARDINIAE REGI DICATA, NUNC AUTEM NOuISSIMA ET MULTO ACCURATIORI EDITIONE DONATA PLURIMISQUE MENDIS EXPURGATA.

TOMUS UNICUS.
PRIX: 7 FRANCS

PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847.


ELENCHUS OPERUM QUAE IN HOC TOMO CONTINENTUR. S. MAXIMI TAURINENSIS

Homilie CXuIII. 	col. 221
Sermones CXuI. 	531
Tractatus uI. 	771



APPENDIX COMPLECTENS OPERA DUBIA.
Sermones XXXI. 	849
Homilie III. 	915
Epistole II. 	921

MIGNE, succursaliste à Montrouge, de urayet de Surcy, imprimeur, rue de Sèures, 37, à Paris.




Main uolume text




[OPERA OMNIA S. MAXIMI TAURINENSIS.]





PIUS PAPA SEXTUS CARISSIMO IN CHRISTO FILIO NOSTRO uICTORIO AMEDEO SARDINIAE REGI ILLUSTRI SALUTEM ET APOSTOLICAM BENEDICTIONEM.

 Preclara, quam de sancti Maximi Taurinensis episcopi eloquentia, doctrina, uirtute iamdiu animo conceperamus, existimatio, cum confirmata in dies, auctaque maiorem in modum esset tum eo nos denique adduxit, ut de illius operibus illustrandis, rursumque in lucem hominum efferendis cogitaremus. Itaque etsi multarum rerum, earumque grauissimarum sollicitudine urgebamur; curas tamen nostras huc etiam esse conferendas putauimus: ac porro iussimus, egimusque sedulo, ut noua sancti eiusdem antistitis Homiliarum, Sermonum, Tractatuum editio, eaque accurata, quoad eius fieri posset, atque elegans pararetur. Hanc ut perfecta partibusque suis omnibus expleta esset, preferre uoluimus regale Tue Maiestatis nomen, propterea quod ipsam, si cui unquam, tibi certe uni omnium maxime deberi arbitraremur. Cum enim ea in urbe natus, altus, educatus sis, atque imperio potiare, cui urbi Maximus idem diu episcopi prefuerit dignitate, quamque doctrina instruxerit, muniueritque preceptis et institutis orthodoxe religionis: cumque iis maioribus sis prognatus, qui tam sancte doctrinam eamdem, eademque instituta coluerint, ac ueluti a Maximo ipso didicerant, tam fuerint deuoti deuinctique apostolice sedi, ut quod eos imitere, solide Tibi, uereque glorie ducas perpetuo futurum; ecquis neget, quidquid ab eo antistite ortum sit, ad eumque pertineat, id te sane posse, et uero debere iure quodam tuo uindicare? Iam uero cum docti a Maximo fuissent Taurinates, cauendum esse, ne quid capiat detrimenti fides  , manendumque propterea in naui esse, ad cuius gubernacula Petrus, totius operis Christiani compagem molemque continens  , sedeat; tum Sabaudice gentis comites, duces, reges  comites, inquam, Sabaudice gentis, duces, reges id sibi summo esse opere enitendum, in eoque elaborandum iudicarunt, ut in ditione uniuersa sua locum error, in quo consisteret, non haberet; perstaretque integra atque incorrupta, quam cathedra Petri custodit ac predicat, orthodoxa religio. Quare non prefectis tantum, uindicibusque sacrorum pro ueritate Christianorum dogmatum, pro unitate Ecclesie, pro pontificum dignitate auctoritateque certantibus adiumento, presidioque fuere; sed et hereses, quas cum ante  , tum seculo XuI, factiones intulerant sectariorum, ueluti pestem e suis finibus depulsuri, magnos exercitus compararunt  , et equestrem SS. Mauritii et Lazari ordinem, probantibus pontificibus maximis  , instituerunt, ingenti pecunia in usus equitum collocata  , cui quidem ordini ita prefuere magnorum magistrorum appellatione, dignitate, potestate, uirtute, ut nemo sit, quin ex ipsis peti oportere exempla putet uigilantie, fortitudinis, studii, alacritatis amplificande reipublice populi Christiani, tuende, propagandeque doctrine fidei catholice, ac primatus Romane cathedre defendendi; simulque statuat, eorum quemque per se etiam parasse sibi decus propugnatoris religionis, quod iam a maioribus suis haberet hereditarium. Neque  uero tam nostra hec est, quam uetus, perpetua, constans persuasio pontificum superiorum. Ac nobis quidem memoriam repetentibus preteriti temporis, continuo Clementis uIII uenit in mentem, qui cum de Carolo Emanuele I ageret  hoc se dixit affirmare uere, sancteque posse: eum principem splendori generis, quod a claris, augustisque imperatoribus duxerat, insignem iunxisse in Ecclesiam pietatem, ac summis opibus, inuictaque animi magnitudine, constantia, firmitate, tam strenue pro sede Petri, fideque pugnasse, ut antiquam suorum progenitorum estimationem seruarit, integramque perpetuo retinuerit uirtutis, et glorie hereditatem  . Quo sane recidunt, que uetustiore memoria Alexander Iu, Innocentius uI, et Eugenius Iu  testati sunt: quorum prior iam inde ab anno 1260  , alter an. 1362  , Sabaudice gentis comi deuotos Ecclesie filios, quorum semper circa sedem apostolicam deuotio ferbuit, zelatores assiduos et pugiles atque athletas Domini appellarunt; tertius uero testis est locuples, comites ipsos, eosque qui deinceps consecuti sunt, duces et sepe alias; et tum maxime patrocinium, defensionemque Ecclesie suscepisse, cum huius exagitate afflicteque res essent; tantumque ipsos consilio, studio, uirtute, opera ualuisse, ut eas non restituerint modo, uerum etiam mirifice auxerint: Ecclesie Dei, inquit, et apostolice sedis quieti, paci, et unitati, consiliis, et auxiliis, etiam personis propriis astiterunt, ac fidem catholicam longis finibus et limitibus ampliare adiuuerunt, exterminantes etiam gladio seuissimos hostes, qui illius gloriam obtenebrare conati sunt  . Patent illustribus mandata monumentis, que hoc in genere presertim fortiter, preclareque Humberti  , Amedei  , Philippi  , Caroli  , Philiberti  , Caroli Emanueles  gesserunt. Suscepta ab iisdem, inita, integrata interdum, secundis plerumque preliis confecta aduersus Sarracenos bella  ; subsidia in Orientem laborantibus Christianis, inque amittende libertatis periculum uocatis missa  ; Rhodum  oppugnatione uehementi, longaque obsidione  suis copiis liberatam  ; icta cum principibus uiris federa sustinende, asserendeque ueritatis Euangelice causa: amplificatos constitutosue  episcopatus  : aucta magno impendio sacerdotia  ; magistros amplis propositis premiis accitos  , a quibus non modo populi in fide, atque in officio continerentur; sed maiorem etiam in modum confirmarentur; aliaque prope innumerabilia generis eiusdem, a principibus ipsis Sabaudice domus perfecta nouimus; quorum quidem principum nunc, te rege, tecum una uiuunt exempla et defendendi catholici nominis, et amplificandi. Age uero cum tanta esset Maximi erga Petrum apostolum pietas  , ut non ipse solum honores ei, cultum, preces adhiberet; uerum auctor etiam suis auditoribus esset, ut eumdem tanquam magistrum ac patrem martyrum uenerarentur  ; quis dubitet iustam, quam Auguste Taurinorum habuit habetque is apostolus, uenerationem, inde in animos principum Sabaudice gentis permanasse? Exstant eius rei monumenta in diplomatibus Humberti II  ,  Amedei II  , Amedei III  ceterorumque, qui postea rerum isthic potiti sunt, sempiterna, que si numerando uellemus persequi, excederemus profecto epistole perscribende modum. Iam de colenda disciplina, deque decretis pontificum retinendis, ecquid in diplomatibus comitum ducumque est non prorsus consonum preceptionibus Maximi? Nimirum si sententia, quam is antistes de rebus eiusmodi in synodo Romana sub Hilaro pontifice rogatus dixit, conferatur  cum iis que ab Adelaide  , ab Humbertis, ab Amedeis  (Nono presertim [ ab aliis denique, qui deinceps floruere, Sabaudici generis principibus aut gesta fuerant, aut gerenda fore uiri doctrina, sanctitateque prestantes Anselmus Cantuariensis, Petrusque Damianus prospexerant; omnium erit existimatione censendum, nichil eos principes agere instituisse, quod non ad placita sancti eiusdem antistitis exegisse uiderentur. Est autem memoria cumprimis dignum illud Anselmi in litteris ad Humbertum II comitem. Nam uir sanctus suspici illum ab se, atque obseruari testatur, quod uitam eius, probitatem, uoluntatemque tuendorum Romane Ecclesie institutorum perspectam, planeque cognitam haberet; sciretque eum ad seruandam pacem, atque iustitiam, cum pietate uti sui principatus potestate  . De Petro Damiano hoc dicemus breue: uidisse ipsum, quam esset decus illud et ornamentum uestri generis Adelais diligens custos, ac strenua propugnatrix, et uindex ecclesiastice discipline; quare post ubi eam cum Debora ob firmitatem magnitudinemque animi comparauit, hortatus est ut episcopis clericos ad frugem corrigere, reducereque ad officium connitentibus perfugio esse atque opi uellet: sed ea in re [quod Maximus ante preceperat  ] ita lenitate seueritatem esse temperandam animaduertit, ut. ne quid sit in earum alterutra nimium; cum et immodica lenitas non tollat, sed alat uitia; et egros animos deterreat, auocetque a colenda uirtute immoderata seueritas  . uerum quid opus est omnia eius principis femine, ac comitum, ducumque etate posteriorum preclara hoc in genere documenta proferre, que tam sunt peruulgata, ut cuiusquam oratione non egeant? Quamquam non esse arbitror omittendum, quod est de exercenda in edes sacras, atque in pauperes liberalitate, que uirtus et crebris fuit sermonibus commendata a Maximo  , et a comitibus, ducibus, regibus Sabaudice gentis culta semper atque obseruata sic est, ut propria fuisse et esse uestri sanguinis uideatur. Qua quidem beneficentie uirtute Adelais  , Amedeus I  , Humbertus II  , Amedeus III  , Humbertus III  , Thomas  , Amedeus Iu  , Petrus, eiusque filia Agnes  , Beatrix  , Amedeus u  , Haymo  , Amedeus uI  , Amedeus IX  , Emanuel Philibertus  , Carolus Emanuel ceterique excelluerunt  . Iam uictorii Amedei inuicti regis aui tui cum multa fuerint domi bellique gloriose magnificeque gesta, tum est illud certe commemorandum, difficillimis eum publice rei temporibus, in summa erarii angustia, non modo passum non fuisse, ut quidquam Ecclesiis detraheretur; uerum etiam eorum qui inopia conflictarentur, largitate plane regia leuasse calamitates. Hunc imitatus Pater tuus Carolus Emanuel rex, pauperum sollicitam adeo curam gessit. ut eorum alendorum recreandorumque gratia, saluis templorum collegiorumque sacrorum rebus, ptochotrophia, orphanotrophia, nosocomia constituerit, auxerit, locupletarit; ac si quando fuit  opus, in ciues egestate pressos largiter argenti contulerit. Hec cum de maioribus tuis, uictori Amedee rex, dicimus, de te dicimus, cuius tot celebrantur ut religionis, pietatis, inque tuenda disciplina, constantie; ita clementie, beneficantie, liberalitatis, presertim in miseros argumenta, ut tulisse nunquam, uinci te uirtute ab eorum ullo uideare. uerumtamen ne illa singulatim aggrediamur, distincteque describere, impedit perspecta, atque explorata nobis modestia singularis tua, quam ne ledi arbitrere, priuari te potius debito testimonio patiemur. Interea cernis, quorsum nostra hec omnis euadat oratio. Scilicet cum recta in doctrina religionis, inque disciplina morum institutio traducta in posteros uigilantia, diligentia labore, opera sancti Maximi fuerit; indeque per maiores tuos in te ipsum ita manarit, ut summa semper cautione, ope, studio seruata integra, atque incolumis sit, seruarique pergat; id tandem superesse, ut que is antistes reliquit monumenta ingenii, eruditionis, sapientieque sue, ea iuris esse tui existimentur. Quocirca illorum, que reperiri hactenus potuerunt, omnia, iussu nostro, annotationibus, admonitionibus, prefatione illustrata, redacta in uolumen unum, typisque excusa, et si tibi non tam dono mittere, quam restituere uideamur; nobis tamen humanitas singularis tua, atque egregia in apostolicam sedem uoluntas, et obseruantia pollicetur, id quidquid est siue restitutionis, siue doni, ueluti specimen quoddam summi erga te studii, beneuolentieque nostre, Maiestati Tue pergratum fore. Quod cum nobis plane persuasum sit; tum tibi, familieque regie uniuerse tue bene precati, benedictionem apostolicam amantissime impertimur.

Datum Rome apud Sanctam Mariam Maiorem uI idus Iulii anno salutis 1784, pontificatus nostri anno X.





PRAEFATIO.

 [XIII] I. Quanto in pretio, quantaque in celebritate homilie, sermones, ceteraque opuscula sancti Maximi Taurinensis episcopi fuerint, intelligi ex eo cumprimis potest, quod uix ille mortalem hanc uitam cum immortali plena glorie commutarat, cum Gennadius scriptor et conspicuus eruditionis laude, et equalis temporum illorum in libro, quem inscripsit de uiris illustribus, ea non recensuerit modo, uerum etiam commendarit, ueluti ab doctore profecta, qui satis fuerit intentus in diuinis Scripturis, et sufficiens ad docendam plebem ex tempore. Atque is Gennadius earumdem homiliarum, eorumdemque sermonum et opusculorum non pauca, titulis ipsorum argumentisque indicatis, distincte commemorauit, reliqua generatim; propterea quod hec aliquando legisset quidem, sed minime retinuisset.

II. Horum deinceps pars magna cum commodo Ecclesiarum, separatim exscribi, ac referri in codices una simul cum uariis aliorum Patrum homiliis sermonibusque multo ante etatem Albini Flacci, seu Alcuini Benedictini monachi, cepisset; factum inde partim oscitantia, partim imperitia librariorum est, ut uel nullum preferrent auctoris nomen, uel aliorum, non Maximi, ad epigraphen nomine ascripto, circumferrentur. Quare in his dignoscendis, secernendisque ab alienis, ac Maximo restituendis, dici uix potest, quantum in sumpserim temporis ac laboris.




PARS I. Quibus scriptorum et codicum adiumentis, et quo ordine sit hec a nobis perfecta editio


 [XIu] III. Principio attendendum summo mihi opere esse duxi, quid ferrent ii qui antehac sibi edendorum sancti presulis operum onus curamque susceperant, et quibus monumentis argumentisque freti, eorum quedam in genuinis numeranda, alia contra in dubiorum nothorumue classem reiicienda esse iudicarant. Itaque editiones operum Maximi, quotquot curate hactenus fuere, mihi subsidio comparaui, non eas solum que homilias sermonesque omnes, qui tunc inquirendo reperiri potuerant, continerent; sed eas etiam que homilias quasdam sermonesue aliquot exhiberent, qui uel pretermissi ab aliis fuissent, uel antiqua collectione quapiam comprehenderentur, quam editores ipsi superiores aut uidissent nunquam, aut ex uetere codice minus accurate descriptas publicauissent. Cumque eorum, qui primi omnium homilias sancti eius antistitis typis uulgarunt, diuturnam iisdem colligendis operam nauassent, unum Damianum monachum Benedictinum Ascendiensem fuisse cognossem, atque comperissem eius collectionem, quam ipse, prereptus morte, emittere in lucem nequiuerat, a Ioanne Gymnico editam demum fuisse Colonie anno 1535, ad eam peruoluendam studioseque exponendam me contuli; ac legendo animaduerti nichil in ea comparare annotationum Damiani, sed huius  fieri tantum in epistola dedicatoria summa cum laude mentionem, propterea quod Ecclesiam illustrarit sancti Maximi Taurinensis operibus. Inde cum editiones Galesinii, Theophili Raynaudi, Gallandii, perquam diligenter lustrassem; queque Maximi eiusdem monumenta ingenii seiunctim a ceteris ediderunt Combefisius, Ioannes Mabillonius, Ludouicus Antonius Muratorius, Edmundus Martenius , diurna nocturnaque manu uersassem; ad scripta uirorum illustrium, historie criticeque artis peritorum perlegenda animum adieci, qui certe uiri de opusculis sancti illius presulis non egerunt solum, sed quid etiam iudicato sit opus constituerunt.

Iu. In horum sunt numero post Gennadium et Honorium Augustodunensem, Ioannes Trithemius, Erasmus Roterodamus, Sixtus Senensis, Latinus Latinius, Robertus cardinalis Bellarminus, Cesar cardinalis Baronius, Philippus Labbeus, monachi Benedictini congregationis Sancti Mauri sanctorum Ambrosii et Augustini operum editores, Natalis Alexander, Ioannes Albertus Fabricius, Guillelmus Caueus, Ludouicus Elies Dupinius, Casimirus Oudinus, [Xu] Sebastianus Tillemontius, Remigius, Ceillerius, Petrus ac Hieronymus Ballarinii fratres, aliique quos ne nominare quidem uacat; quorum tamen studiis plurimum profecisse, libens gratusque profiteor. Nam primo, cur Maximo plures homilias sermonesque acceptis referri opportere statuerem, fecit summa eorumdem uirorum in illis opusculis Maximo ipsi ascribendis consensio. Secundo, ut sancto eidem antistiti opera quedam nunc demum reperta ascriberem, hi me ipsi permouerunt scriptores, qui etsi illa non uiderant, docti tamen a maioribus, satis explicate tribuenda esse Maximo tradiderunt. Tertio, ab iisdem me scriptoribus didicisse fateor, quam fuerit singularis sancti Taurinensis episcopi facultas habendarum ex tempore concionum; quamobrem mirum non esse, si tanta est sermonum eiusmodi homiliarumque uis atque copia, que Maximi eiusdem insignite sint nomine. Quarto, testor denique, eorum me scriptorum adiumentis plura sancti nostri presulis loca, que fede ante uitiata fuerant, correxisse. Quo in genere Erasmi potissimum, Latini Latinii uiterbiensis, monachorum Benedictinorum congregationis Sancti Mauri, fratrumque Ballariniorum mihi studia profuerunt. Atque Erasmi, que fuerit in opusculis Maximi distinguendis, et ad manuscriptos codices exigendis industria, intelligi cum ex aliis sane multis, tum ex Casimiro Oudino potest, qui in altero de Scriptoribus ecclesiasticis tomo edito Francofurti anno 1722 de editione Operum sancti Ambrosii Roterodamensi anno 1527, cepta ab Erasmo ipso atque ab Custero perfecta, disserens, preter cetera: »Orationes, inquit, epistolas et conciones ad populum, breues complectitur, quas ultimas Erasmus nichil addubitat esse supposititias, in qua nichil ipse Ambrosiane uene, inquit, ut etiam Ioannes Custerus in editione operum sancti Ambrosii, qui omnes omnino sancto Maximo Taurinensi episcopo, tum ex mss. codicum fide, tum ex impressis, attribuit.« De Latino Latinio hoc breue dicam. Is absoluta Operum Tertulliani, in quibus colligendis, illustrandisque diuturnam, eamque diligentem operam collocarat, editione; cum Gregorio XIII pontifici maximo obtemperaturus, sese ad tractationes, atque epistolas sancti Cypriani accurate, ac ordine, iuris rursum faciendas publici, conuertisset; magnasque inde nactus esset opportunitates legendorum, considerandorum exponendorumque eorum que alii non pauci Patres Litterarum mandarant monumentis, multa ab se in iisdem animaduersa in Commentarios retulit, qui anno tandem 1676 typis uulgati fuerunt hoc titulo: Bibliotheca sacra et profana. Hac in Bibliotheca cum homilias quasdam, que aut titulis carerent, aut pseudonyme essent, restituit Maximo; tum eas uariis in locis amanuensium uitio corruptas emendauit apte ad fidem prestantiorum codicum manuscriptorum; effecitque, ut prodire in hominum lucem, genuinum nitorem assecute, possent. Post monachi Benedictini congregationis Sancti Mauri in appendicibus ad opera sancti Ambrosii, [XuI] et ad uolumen u Operum sancti Augustini, quidquid attulerunt homiliarum atque sermonum Maximi, non modo, quam potuerunt, castigatissime formis excudi curarunt, sed appositis etiam uariis, quas in uetustis codicibus deprehenderant, lectionibus, ostenderunt, que essent, ipsorum quidem iudicio, potiores. Qua in re uideo, Ballariniorum in appendice ad sermones sancti Leonis diligentiam fuisse parem.

u. uerum tametsi scriptoribus quos supra nominaui plurimum, uti me dixisse memini, debeam, non tamen adeo iis esse mihi insistendum putaui, quin ipse quoque codices manu exaratos conquirerem, inuenirem, legerem, ipsosque inter se conferrem; uel si exstarent in urbium bibliothecis, que hinc essent magnis locorum interuallis disiuncte, a uiris, quorum in hisce studiis existimatio insignis esset, peruoluerentur, atque ad nos, si quid in codicibus iisdem esset deprehensum ab uulgatis editionibus discrepans, referretur. Codicum autem eiusmodi precipuos esse cognoui omnino tres. Horum est prior monasterii Sancti Galli apud Heluetios; de quo quidem codice hec ad nos P. D. Magnus Hungenblykerus San-Gallensi bibliothece prefectus, monachus impriniis eruditus, nonis Ianuariis anno 1779 comiter, uti solet, scripsit, assentiri se Ioanni Mabillonio immortali memoria uiro, et Martino Gerberto abbati doctissimo Sancti Blasii, eidemque principi, codicem ipsum membranaceum in-folio litteris Longobardicis exaratum non esse octauo seculo recentiorem aientibus; eum codice falso sancti Augustini preferre nomen; nichil enim eo contineri homiliarum aut sermonum, quod acceptum Augustino sit referendum; constare id scilicet ex altero eiusdem bibliothece noni seculi codice Longobardicis item characteribus scripto cui hec est prefixa epigraphe: Homiliarum Maximi episcopi per totum annum de diuersis festiuitatibus uolumen ualde uetus. Nam cum eedem prorsus homilie in hoc atque in uetustiore illo codice contineantur, magno id certe argumento esse oportere, errasse uehementer librarium, qui opusculorum Maximi Augustinum constituerit auctorem. In eo porro dissidere a Mabillonio se, quod ipse  homilias Maximi non plus nonaginta in utroque illo codice numeret, Mabillonius uero septem ac nonaginta. Sed cur ita Mabillonius censuerit, hanc unam fuisse causam, quod de sacramentis libros septem, qui Ambrosio, minus, ut arbitror, recte, ascribi solerent, totidem esse Maximi homilias existimarit, qua de re alio equidem loco opportune uidero.

uI. Alter est precipuorum, quos dixi, codex Nonantulani olim monasterii in agro Mutinensi, nunc Bomane bibliothece Cisterciensium monachorum Sancte Crucis in Ierusalem. Et is codex membranaceus in-fol. notatus num. 90, ut frons exterior uoluminis exhibet, quanquam intus pag. 1 pre se numerum 134 ferat; ceterisque eius bibliothece codicibus ut antiquitate, ita [XuII] accuratiore scripture ratione integritateque precellit, spectatque ad uII uel summum ad uIII Ecclesie seculum. Ductus litterarum in eo Romanus est, etatis, ut aiunt, secunde paululum uergens ad Longobardicum. A pag. 129 ad 169 sexaginta partim homilias, partim sermones complectitur, de quibus eminentissimus cardinalis Besutius in indice bibliothece Sancte Crucis sic statuit: Auctorem eosdem habere sanctum Maximum, mihi certum est. Hunc ego codicem cum a Mabillonio Blanchinioque celebrari uiderem, perquam diligenter legi, indeque  contuli cum altero eiusdem bibliothece item membranaceo in-quarto, eleganti Romano rotundo charactere perscripto codice, qui numero est 94, etsi intus num. gerat 67, quique, teste cardinali Besutio, ad seculum Ecclesie XII pertinet. Atque is secundus recentior quidem certe, at plurimi tamen pendendus codex, principio exorcismos super energumenos continet; deinde epistolas pontificis maximi A., uidelicet, ut ego arbitror, Alexandri III, duas, quarum est prior ad monachos Sancti Benedicti Padilironenses, altera ad A. antistitem Rheginum data, utraque autem scripta fuit causa dirimende litis, que de curte sancti Cesarii inter monachos eosdem Padilironenses, et Nonantulanos exorta fuerat; postremo a pag. 5 ad 163 homilias sermonesue sancti Maximi 96. In horum sunt numero sermones quadraginta et octo, in quibus uix quidquam deprehenditur ab iis, quos 90 codex exhibet, discrepans. Iam uero cum in utroque codice iidem sermonum tituli sint eademque initia, dubitandum non est, quin oporteat Maximum eorum haberi auctorem. Fuit hec item cardinalis Besutii, rei antiquarie bene periti sententia; quam quidem sententiam plane confirmant que in secundo codice ante homilias sermonesque leguntur. Nam priore loco hec sunt in proposita carmina:

Ecce liber plenus, et summo nectare letus
Maximi dictis, nam fertilis emicat illis.
Hic prudens lector, morum uirtute repertor
Nutritur cibo puerorum lacte referto,
Atque cibo firmo, perfectis utique digno;
Si uice sit prima fortis tractatio uisa,
Non tamen euitet, si lapsus palpebra uitet,
Denique si studet, si mens non ebria nutet,
Hauriet hinc magna multis uirtutibus apta.
Barbaricis hisce carminibus additur mox prefatio, cui succedit titulus: Incipiunt sermones sancti Maximi Taurinensis episcopi.

uII. Sed quoniam de codicibus bibliothece Sancte Crucis dicere cepimus, non alienum uidetur esse, breuiter de lectionariis duobus libris qui in eadem seruantur, disserere. Sunt hi membranacei in-folio., grandiusculis semigothicis, ut aiunt, litteris exarati. Continent [XuIII] sermones sancti Maximi omnino duodecim. Inde ego plura decerpsi plena utilitatis planeque digna, que in hanc nostram collectionem transferrentur.

uIII. Restat, ut de codice loquar, quem, supra monui, statuendum esse tertium precipuorum. Est ille bibliothece Ambrosiane Mediolanensis litteris Longobardicis perscriptus octauo Christiani nominis seculo, signatusque littera C, num. 98. Peadi autem eum a summis uiris permagni, presertim uero a Mabillonio, Muratorioque intelligo. Quo magis dolendum est, mancum ipsum pluribus locis esse, atque initio postremisque paginis carentem. Hinc illud est incommodi consecutum, ut opuscula quedam eodem codice comprehensa, nisi multis magnisque suis partibus diminuta, efferri in lucem nequiuerint. De quo quidem codice, cum ex Ioanne Baptista Branca uiro sane docto ac diligenti, qui tanta sui laude substituti, ut aiunt, prefecto bibliothece fungitur munere, quesissem, sic reperi: pertinuisse codicem ipsum olim ad monasterium Bobiense; excidisse inde; magnoque diu post pretio ab eminentissimo eximiaque doctrina ac uirtute clarissimo uiro cardinali Frederico Borromeo partum fuisse, illatumque in percelebrem Ambrosianam bibliothecam, que non Mediolani solum, sed Italie etiam uniuerse insigne est decus et ornamentum. Sermones in eodem codice plures, sed magnam partem deplorandum in modum discerptos atque decurtatos cerni. Horum aliquos auctorum nomina preferre; ceteros contra non item. Eorumdem esse nonnullos ascriptos Maximo. Tam ueteris tamque egregii codicis predicatores ac uindices non tanti eius esse fidem putare, ut una ipsius auctoritate diiudicari statuique possit, cuinam Patrum quemque sermonem acceptum referre oporteat. Ludouicum Antonium Muratorium ex eo sermones exscripsisse septem ac septuaginta, eorumque plures qui editi antea non fuissent inseruisse quarto tomo Anecdotorum. Iam de 98 bibliothece Ambrosiane codice satis dictum est.

 De reliquis deinceps agam, que magno mihi usui fuerunt; agam autem quam breuissime potero. Atque illum priore loco commemorabo, qui nuper Ambrosiane ipsi bibliothece comparatus est, quemque seculo XI fuisse scriptum accepimus. Est is membranaceus, continetque homiliam Maximo attributam de Symboli Traditione. Hanc inde canonicus Ioannes Baptista Branca, cuius proxime meminimus, descripsit, et ad nos una cum uariantibus codicis 98 lectionibus mitti curauit. Quod eo dicimus, ut quisque nos erga uirum singulari doctrina humanitateque preditum pernoscat esse gratissimos.

Iam de ceteris codicibus Mediolanensibus sic lector habeat. Horum  horum, inquam, fuere in [XIX] Ambrosiana basilica membranacei duo in-folio, quos an. 1514 exscripsit canonicus Casula. Alter manet adhuc, alter intercidit iniuria temporum; at huius tamen exemplum Casulanum exstat. Ex utroque Frisius homilias aliquot nomen Maximi preferentes excepit, quarum ea, uti mihi quidem uidetur, principem locum obtinet, que de Reparatione Ecclesie maioris Mediolanensis inscribitur. Non enim mediocriter ad etatem Maximi statuendam confert. De ceteris in admonitionibus disseram, quas cuique homilie atque sermoni premittam opportune ac tempori. Codices preterea idem ipse Frisius consuluit seculo XI perscriptos omnino tres, quorum priores duo ad Modetiense capitulum pertinent, tertius ad bibliothecam Ecclesie metropolitane Mediolanensis. Que in iisdem ille animaduertit digna opere ac labore nostro, sedulam operam, ut diligenter transcriberentur et ad nos tuto perferrentur, dedit. Sed de Mediolanensibus Modetiensibusque codicibus hactenus.

IX. Nunc de Subalpinis. Horum aliquot  est ad nos perlata notitia. Is ut primum intellexit, a Pio uI pontifici maximo impositum nobis fuisse sancti Maximi operum colligendorum atque edendorum onus, Francisco Meyranesio academie Taurinensis theologo, amico suo reique christiane antiquarie peritissimo, persuasit, ut que diuturno studio, illustrandorum sancti antistitis monumentorum causa, compararat, nobis ipsis in potestatem permittere ne grauaretur. Quatuor iam codices uiderat Meyranesius, eosque cum editis considerate ac diligenter contulerat, multaque inde hauserat, que editioni  partem afferre commodorum atque ornamenti possent. Hec ille rem et amico gratam et Ecclesie utilem facturus, nobiscum liberaliter communicauit. Codicum autem illorum quatuor prior est Taurinensis; alter ac tertius monasterii olim fuerunt sancti Dalmatii Pedonensis; quartus ad prioratum de Appannis spectabat, qui in agro erat Salutiarum.

Priori hec est apposita recentiore manu inscriptio: Ad usum maioris Ecclesie Taurinensis. Continet is partim homilias, partim sermones Maximi 122 quorum plures nondum publicam lucem aspexerunt. Eorum postmodum indicem dabo, ac homilie cuiusque atque sermonis titulos et initia describam, simulque ostendam, multo plures habitas fuisse orationes a Maximo, que edacitate uetustatis inuida perierunt. Interea hoc monebo: in hoc eodem priore codice, ut in reliquis tribus formas plerumque characterum aut prorsus, aut pene esse deletas, uix ut fragmenta quedam remaneant, que intelligi facile, aut non difficulter suppleri a perito lectore queant. Est is codex membranaceus in-fol.; cumque iam usque ab XI Christiani nominis seculo scriptus fuerit, ut usui esset Ecclesie Taurinensi, nil impedit profecto quin ex optimis exemplaribus exceptus fuisse uideatur. Quod autem huic est codici peculiare, series [XX] est continua, et colligatio homiliarum titulorumque appositorum satis castigate perfecta descriptio.

Membranaceus item in-fol. alter est codex, quem monasterii Sancti Dalmatii Martyris, Pedonensis tractus, fuisse diximus. Qui sane tractus  attributus, sedis apostolice auctoritate, fuit Montis Regalis episcopo. Quanquam uero mutilus multis suis partibus is etiam codex est, ex numeris tamen appositis plane dignoscitur comprehensas eodem fuisse homilias 242 et sermones 20. Sed deest index, quem sublatum inde atque auulsum fuisse arbitror. In fronte prioris homilie litteris maiusculis scriptum est: In Christi nomine. Amen. Incipiunt homilie sancti Maximi episcopi Taurinensis. Prioris eiusdem homilie hec est inscriptio: In uigiliis Natiuitatis Domini. Incipit autem hoc modo: Letitia quanta est, quantusque concursus. Sequebantur porro homilie de Natiuitate Domini, de Epiphania, de Baptismo Christi, de Quadragesima, de Pascha, de Ascensione Domini, de Pentecoste. His succedunt sermones, quorum est a nobis paulo ante facta mentio. Qua uero etate perscriptus is codex fuerit, cognosci ex his que mox addam potest, queque in extremo ipso codice licet legere:

Accipe, Dalmati martyr, quod trado munusculum,
Monachus Atpertus in tuo cenobiarcha
Sancto monasterio de ciuitate Pedona.
Maximus hoc scripsit presul de ciuitate Taurina

Quondam . . . escripsimus et nos . . . Imperio nostri uenerabilis abbas Ratpertus . . . regnante Domino nostro Karulo rege Longobardorum et Francorum, anno . . . In octauum igitur seculum coniiciendus is codex est. Nam aliunde constat, Ratpertum eo tempore prefuisse cenobio Pedonensi, quo tempore rerum potiebatur Carolus Magnus. Is autem regnare cepit an. 768, ac redimitus imperiali corona fuit ab Leone III P. M. an. 800, Christi Seruatoris natali die.

 Tertius codex, quem Pedonensis eiusdem monasterii fuisse docuimus, exaratus ab Iosepho monacho fuit, quo tempore abbas Henricus monasterio ipsi preerat, rexque Henricus in Italia obtinebat principatum. Nam in extremo eodem codice sic habetur:

Ioseph monasticus librarius, atque peritus
Scriba descripsit librum, quem uides, maxime presul,
Taurinas, Urbe, Henrico abbate regnante,
Pedona, ac armario cum multis quoque libellis
Semper condendo; Henrico quoque rege regnante.

Hinc facile perspicitur, referri codicem illum in XI seculum oportere. Membranaceus is quoque est, inquarto. In eo, etsi non ordine, exstant homilie 170, sermones 40. Eius est fronti litteris e minio maiusculis sancti Maximi inscriptum nomen. Priore loco homiliam exhibet, cuius hoc est initium: Ante dies commonueram caritatem uestram, fratres, ut tanquam religiosi, et sancti, [XXI] idolorum omnem pollutionem, etc. Edita hec fuit in Iu Anecdotorum uolumine a Muratorio. Postrema est homilia, que incipit: Non incommode ante dies paucos prosecuti sumus functionem hanc sucerdotalem, etc. Hanc autem homiliam Mabillonius ex San-Gallensi codice descriptam intulit in priorem Italici Musei tomum.

uenio ad quartum codicem. Membranaceus is quoque est in-folio paruo. Iuris olim fuerat, uti supra monui, prioratus Appanniensium monachorum, cuius quidem prioratus edium ac prediorum, ex edicto pontificum, data post fuit episcopo Salutiensi possessio. Complectitur is Maximi sermones 31 homiliasque 70, ut ex numeris ad sermones qui supersunt et ad homilias ascriptis liquet; at ab seua, nescio cuius, eaque indocta manu, multis inde auulsis detractisque foliis, commissum est, ut res litteraria publica magne homiliarum earumdem sermonumque partis iacturam faceret. Initio codicis hec exstat rubris characteribus scripta epigraphe: In Christi nomine. Amen. Homilie sancti Maximi episcopi Taurinensis. In extremo folio sic habetur: Accipe congestum, quod tu petisti libellum Maximi, Taurini, quas scripserat homilias, ut legas . . . . . monachus, quod transcripsit Waldus . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . armario nostrum . . . . . . . . . . . . . . . . . . . . . . . . . . . . . reliquasque rescribam. Imperante dominus noster Lotharius. Spectat is igitur codex ad seculum Ecclesie nonum, uel summum ad decimum. Nam forme characterum plane demonstrant ipsum non esse recentiorem. uerum sub Lothario ne I Ludouici Pii filio, qui anno 841, an sub altero qui an. 947 potitus imperio est, perscriptus is codex fuerit, non satis constat.

Iam uero cum horum codicum quatuor insignis uetustas sit, et in homiliis, etc., Maximi auctori suo ascribendis mira consensio; non erat profecto cur dubitarem opuscula quedam nondum edita, que Maximi eiusdem in codicibus illis preferrent nomen, ipsi esse Maximo adiudicanda. In horum sunt numero egregii tractatus de Baptismo tres, quos equidem post homilias et sermones  dabo.

X. Subalpinis hisce annumerandi sunt uercellenses codices, quorum tres accuratissima diligentia uersauit peruoluitque canonicus. Ant. Franc. Frisius, cuius est ante a nobis cum laude facta commemoratio; queque in iis deprehendit notatu digna, mandauit litteris, egitque sedulo, ut eorum me participem faceret. Prior est horum homiliarius codex num. 66 in-folio maximo seculi XII, uel XIII, in tabulario cathedralis ecclesie integer seruatus cum aliis, quorum est ibidem insignis copia. In eo codice homilia illa legitur sancti nostri presulis, que est inscripta de Mirabilibus. Hanc mox sequuntur de sancto Eusebio episcopo uercellensi sermones quinque, duoque inde sermones de sancti Laurentii martyris Festiuitate.

[XXII] Alter codex, in serie uercellensium tabularii ecclesie cathedralis est septimus numero, membranaceus perinde in-folio maximo spectatque ad XI seculum. Unam is continet homiliam sancti Maximi preferentem nomen, cuius hec est inscriptio: In octaua Domini, id est, kal. Ianuarii. Eam Gymnicus, deincepsque alii ediderunt.

De tertio, id ego animaduerti uolo: membranaceum quoque ipsum esse, pertinereque ad idem XI seculum, ac homilias complecti 18, quas, etsi iamdiu typis uulgatas, is tamen codex maiorem in modum confirmat attribui Maximo oportere.

XI. Idem nos Frisius certiores fecit, se, preter Subalpinos, uidisse alios homiliarios libros quatuor in bibiliophylacio ecclesie cathedralis Nouarie, exque iis uelut e fontibus multa hausisse, que prospexisset magno editioni huic nostre ornamento atque utilitati fore. Cuiusmodi autem hi sint codices, paucis exponam. Prior est membranaceus in-folio, estque in serie codicum eius ecclesie manuscriptorum numerus septimus. Continet sancti Maximi homilias duas inscriptas de Communi plurimorum martyrum, quarum quidem prioris hoc est initium: Corona uniuersorum martyrum fulget, etc.; alterius uero: Sufficere nobis deberet ad profectum nostre salutis, etc. Exstat utraque in uariis mss. codicibus, qui ab hoc uercellensi quibusdam in locis discrepant, ut opportune a nobis, dum tempus monuerit, annotabitur. Alter codex, membranaceus item in-folio seculi eiusdem XII, unam illam homiliam exhibet, cuius esse initium diximus: Sufficere nobis deberet, etc. uetustior est tertius, membranaceus perinde in folio, signatus num. 27 et initialibus litteris uario colore pulchre atque  affabre pictis ornatus. Pertinet enim ad IX uel summum ad X Ecclesie seculum. Is nonnisi Maximi homilias orationesque complectitur. Principio eas exhibet que habite fuere ante Domini Natiuitatem, deinde illarum plures que sunt de reliquis mysteriis Seruatoris Christi; que quidem omnes, etsi edite antehac fuerant, illustrari tamen codicis huiusce ope maiorem in modum possunt, ascribique Maximo tutius. Huic est quartus, tametsi non etate , at par tamen elegantia picturarum et characterum, rationeque collectionis homiliarum atque sermonum plane similis. Est is quoque membranaceus in-folio, plurimumque nobis ad hanc editionem accuratius adornandam attulit opis et adiumenti. Atque hec quidem de Subalpinis Nouariensibusque codicibus dicta sunto

XII. Sequitur, ut de Florentinis agam. Que autem me primum impulerit causa, uti me ipsum ad hos peruoluendos conferrem, breuibus accipiat lector, uelim. Cum Florentie an. 1778 uersarer, ecce mihi, quidquam tale ne suspicanti quidem, reddite fuerunt littere nonis Aprilibus Pii sexti pontificis maximi iussu scripte, quibus monebar, ut onus colligendorum sancti Maximi Taurinensis operum edendorumque susciperem. Etsi noueram ipse me, eique oneri ferendo imparem non agnoscebam modo, sed etiam profitebar; [XXIII] cum tamen nouis epistolis ad tantum opus ineundum urgerer, dicto tandem audiens, mecum cogitaui: me, quod neque ingenio, neque exercitatione, hoc presertim in genere studiorum, assequi posse confiderem, id esse fortasse diligentia consecuturum. Itaque cum animo circumspexissem quecunque operi eidem perficiendo conducere posse uiderentur, rationemque cumprimis codicum ueterum manuscriptorum habendam iudicassem; cumque considerassem, in ea me urbe degere, in qua codicum eiusmodi copia insignis esset, quorum pars maxima in Laurentiana bibliotheca diligentissime seruaretur; esse mihi uitio uertendum putaui, nisi eo me etiam conferrem, indeque presidium peterem meditato operi atque instituto labori meo. Neque uero est, cur hic ego eius bibliothece decora persequi celebrando uelim; cum hoc iamdiu perfuncti fuerint munere eruditissimi uiri Mabillonius, Montfauconius, Pearsonius, uossius, Lambecius, aliique prope innumerabiles, quorum sunt mandata testimonia memorie hominum sempiterne. Hoc dicam perbreue: eam a Mediceis magnis Etrurie ducibus, commodo rei litterarie publice, summa liberalitate, multis iisque insignibus elegantia atque uetustate codicibus locupletatam; deincepsque a Francisco I. P. F. Augusto, accessione codicum Gaddianorum, quos ille sibi ere ingenti suo parauerat auctam; ac mirandum denique in modum a Petro Leopoldo archiduce Austrie magnoque Etrurie duce fuisse amplificatam, illatis in eam maximo numero codicibus, qui dispersi ante in quibusdam minus notis bibliophylaciis, uelut in tenebris, latuissent.

Quanquam autem multa prius collegeram, quam ad peruoluendos Laurentianos codices accessissem, anceps tamen adhuc herebam, Maximo ne, an alteri cuiquam Patrum homilie plures sermonesque tribui deberent; quarum quidem homiliarum quorumque sermonum pars in quibusdam codicibus nullius auctoris preferret nomen, pars Maximi eiusdem, pars aliorum. Sed posteaquam facta mihi eius bibliothece codicum legendorum potestas fuit, eosque  reperi, recognoui, contuli; tum obtigit ex sententia, ut orationes non paruo numero uel aliis attributas errore librariorum restituerem Maximo; uel minus tuto, falsoue Maximi inscriptum ferentes nomen in operum dubiorum aut nothorum classem reiicerem. Sunt porro hi Laurentiani codices fere omnes homiliarii, hoc est sanctorum homilias continent, que legi solebant in Dominicis, in Natali, et in festis sanctorum propria euangelia habentium, et in Paschate, et in Pentecoste cum ferialibus eorumdem  . Legi autem he Patrum homilie consueuerant publice, uertique etiam interdum in popularem sermonem, quo facilius cuncti [XXIu] intelligere possent, que dicerentur  . Neque uero cathedralibus ecclesiis solum seculo uI et seq., sed parochialibus quoque ac monasticis; quin etiam cuique sacerdoti, in aliquot regionibus saltem sui erant homiliarii codices. Ac de parochialibus quidem illustris est synodi uasensis an. 529 celebrate locus  . De monasticis exemplo nobis pre ceteris erit Florentinus Sancte Crucis, nunc Laurentianus ille codex, qui aliquorum Patrum homilias per totum annum complectitur, estque distributus in partes duas, quarum priori hec est prefixa inscriptio: LIBER SANCTISSIMAE TRINITATIS DE EREMO, pars 1. Homilie a Dominica prima de Aduentu usque ad Pascha Resurrectionis, secunde uero hec altera: Homilie a Paschate Resurrectionis ad Dominicam ultimam post Pentecostem. Quod ad homiliarios libros cuiusque sacerdotis attinet, satis erit Capitulare Ahytonis episcopi Basiliensis, qui nono Ecclesie seculo uixit, consulere  . Age uero cum tanta esse debuerit eiusmodi codicum copia; quid tandem mirum uideatur, si non omnes a peritis calligraphis perscripti fuerint, multique inciderint in imperitorum librariorum manus, sintque adeo mendorum inscriptionumque falsarum pleni? Ceterum exstant plures optime note, cuius plane generis sunt: 1o Sanctacruciensis ille, cuius est a nobis proxime facta mentio, spectatque, iudicio quidem meo, ad undecimum seculum; 2o is qui Ecclesie primum Meldensis fuit, nunc autem iuris est Laurentiane bibliothece; 3o duo Ecclesie Florentine, quos fuisse ad usum chori  paratos arbitror, quique in litteris initialibus uaria emblemata religionis christiane egregie picta exhibent: hi codices duo ad bibliothecam modo Laurentianam pertinent; 4o codex seculi XIu, in quo sunt homilie ea serie eoque ordine distribute quo proponuntur in 99 codice Sancte Crucis in Ierusalem, de quo me supra dixisse memini. De Lucensibus, deque monasterii Sancti Saluatoris Montis Amiate monachorum olim Cisterciensium in agro Senensi codicibus, e quibus nonnichil est aliquando luminis consecuta nostra collectio, alias.

XIII. Postulat nunc ratio ut de codicibus Romanis agam. Iam ut primum elatum diuulgatumque est, datum nobis a Pio sexto pontifice maximo in mandatis fuisse, ut studium omne nostrum, omnemque operam ad illustranda, inque lucem publicam emittenda sancti Maximi opuscula conferremus; difficile existimatu est, quam multi prestantes eruditione uiri, uti rem et tanto pontifici pergratam, et christiane reipublice imprimis utilem facerent, ad afferendas nobis suppetias conspirarint. Ex pluribus Petrus Aloysius Galletius monachus Benedictinus congregationis Casinensis, nunc Cyrenensis episcopus insigni eruditione, multisque libris editis clarus, unus omnium maxime, uariis lectionibus, quas e codicibus bibliothece [XXu] uaticane deprompserat, ac sermonibus aliquot, quos inde summo studio diligentiaque descripserat, incredibilili nos est humanitate, comitate, liberalitate muneratus. Etsi id genus doni tam mihi usui fuerit, ut quantum eam ob rem clarissimo presuli debeam existimare, uix eloqui autem, ne uix quidem possim; superesse tamen quamplurima intelligebam cum in bibliotheca eadem uaticana, qua certe nulla est copiosior, tum in tabulario Basilice Sancti Petri, que nisi cognita, planeque perspecta habere curassem, suscepto certe operi ac utilitati publice defuissem. Itaque, cum a Pio uI pontifice impetrassem ut mihi utrumque illud uenerande antiquitatis sacrarium pateret, ac frequens primum ad uaticanam me bibliothecam conferre cepissem, codicesque in ea plus triginta homiliarios reperissem, quorum uetustiores ad initia seculi octaui referri posse uiderentur, sunt enim Romanis characteribus quadratis perscripti, continere non potui me quin eos cupide legerem, simulque inquirerem, congruerentne, an alicubi alter ab altero discreparet. Sunt hi codices plerique omnes integri seruati, quorum pars olim ad Sirletum doctrine laude celeberrimum cardinalem pertinebat, qui aliqua in iisdem annotauit sua manu; pars ad reginam Suecorum Christinam non litterarum minus, quam regie dignitatis gloria precellentem; pars denique ad Petrum Cardinalem Ottobonium.

In tabulario basilice Sancti Petri homiliarios item codices septem uidi, peruolui, contuli, qui uaticanis adiuncti, mirum, quam lectionibus emendandis conduxerint, quantumque attulerint adiumentorum non solum ad homilias, sermonesque plures tutius asserendos Maximo; sed ad eos etiam supplendos, si qua ex parte diminuti siue in editis, siue in aliis manu exaratis uoluminibus fuissent, indiligentia inscientiaue librariorum. uerum de uaticanis ac de basilice Sancti Petri codicibus hoc eximium addam: eos et emendatiore textu, et characterum nitore atque elegantia, et concentu preferri ceteris omnibus oportere. Eorum ego formam describam, etatemque indicabo in codicum serie, quam eri incisam paulo post oculis lectorum subiiciam.

XIu. uaticanis adiungam Lateranenses. Horum in eius basilice tabulario inueni quatuor perinde homiliarios, seculo  XI perquam castigate scriptos dignosque, qui cum uaticanis potioribus comparentur. Sunt hi quidem omnes membranacei in-folio maximo, characteribus satis nitidis atque elegantibus exarati. In iisdem numerantur grandiores duo, qui, ut fert pagine prime inscriptio, confecti fuere ab Taurominitano episcopo Secundino. Ex his quedam Maximi nostri hactenus inedita deprompsi; horumque presidio quedam etiam que publicata iampridem fuerant, aut firmius asserui auctori suo, aut emendaui.

Xu. Chisiane bibliothece  homiliarii mihi [XXuI] ostensi fuere tres, quorum duo seculi sunt XI, tertius Xu. uenerant hi olim in Anagniensis Ecclesie potestatem. Ex iisdem uariantes aliquot lectiones, et nondum uulgata quedam opuscula sancti Maximi Taurinensis excepi, que post  proferam.

XuI. Est preterea uallicellana PP. congregationis Oratorii bibliotheca copia mss. codicum insigniter locuples. In horum numero sunt membranacei quindecim sarti, tectique seruati probe, quorum pars ad XII, pars ad XIII seculum pertinet. Orationes in his, Maximi nomine inscriptas, quinquaginta deprehendi, quas cum exemplo sancti antistitis operum, quo uti solebam, contuli. Quantum autem inde perceperim fructus et commodorum, intelligi ex nostris admonitionibus poterit, que homiliis sermonibusque preuertunt, exque animaduersionibus quas pagine fere cuique subiici curaui. Cuiusnam autem codices illi sint existimationis et pretii, ex Iosephi Blanchinii clar. uiri commentariis cognosci, quam ex ulla mea laudatione malo. Sunt enim tanti, ut oratione nostra non egeant. Interea hoc esse testatum uelim: patri Simoni de Magistris congregationis Oratorii Sancti Philippi presbytero, quod mihi eos codices conferenti adfuerit studio, diligentia operaque diuturna sua, plus multo debere me, quam exsequi uerbis possim.

XuII. De codicibus bibliothece Sancte Crucis in Ierusalem, cum supra dixerim, mitto disserere, ne actum agam. De Columnarum, Comitum, Barberiniorum, Albanorum bibliothecis, id unum commemorabo: ad eas quidem adiisse me, perlustrasse oculis codices illarum omnes, in quibus aliquid esset ad Maximum nostrum pertinens, nichil tamen reperisse, quod non tritum editorum superiorum sermone, aut non peruulgatum esset. In Casanatensi bibliotheca homiliarios codices membranaceos in-folio maximo uidi duos eleganti ac nitido  charactere Romano scriptos, eosque sat ueteres; spectant enim ad XI Ecclesie seculum. Ex iis quid acceperim, in admonitionibus demonstrabo.

XuIII. Auxit maiorem in modum amplificauitque collectionem hanc nostram uir eminentissimus S. R. E. bibliothecarius cardinalis de Zelada. Is instructissime, refertissimeque selectissimis libris bibliothece priuate sue codicem X seculi membranaceum in-folio magno, sibi dono a canonicis cathedralis ecclesie Urbeuetane datum, non solum ostendi mihi, uerum etiam  commodari iussit, ut dum esset otium, arbitratu meo conferre ipsum cum exemplo operum Maximi, quo uti consueueram, possem. Huius duorumque aliorum codicum, quorum est etas seculo decimo quarto antiquior, quosque item mihi commodo liberaliter idem eminentissimus cardinalis dedit; horum, inquam, codicum presidio, que facta huic editioni fuerit accessio, opportune, ac tempori admonitiones annotationesque nostre docebunt; [XXuII] simulque efficient, ut quisque pernoscat, quam idem uir summus arcte nos sibi beneficio tanto deuinxerit.

XIX. Postremus esto codex ille qui Strigoniensis Ecclesie olim erat; quique non multos ante hos annos in Francisci Carrarie amplissimi doctissimique presulis, qui est sacr. congreg. concilii a Secretis potestatem uenit. E membranis constat plane candidis. Litterarum charactere mire nitido atque eleganti, initio fere seculi Ecclesie sexti ac decimi scriptus fuit; atque a Ioanne Boccardino Florentino ciue ornatus picturis rubenti minio fuluoque auro egregie uariatis, exprimentibusque precipua christiane religionis mysteria. Iam uero eius pictoris singularem fuisse hoc in genere facultatem, non is solum codex, sed plures etiam bibliothece Laurentiane Florentine, librique, quos chorales uocant, Benedictinorum sancti petri Perusie demonstrant. Redeo ad Carrarianum codicem quo Breuiarium continetur Ecclesie Strigoniensis. Eum cum peruoluerem, incidi in homilias sancti Maximi omnino septem, que cuiusmodi sint, quasque uariantes lectiones exhibeant, suis est locis tempestiue a nobis animaduersum. Atque hic ego, ut par esset, utque deberem, de multis magnisque beneficiis a Francisco Carraria presule in me collatis, deque eius laudibus copiose dicerem, nisi eiusdem modestia impedirer, ac nisi una uererer, ne cum tanti uiri amplificare uelim, minuam potius gloriam. Iam de Romanis codicibus est, ut arbitror, dictum satis.

XX. Nunc progrediar longius, deque iis agam, qui in bibliothecis tabulariisue monasteriorum atque urbium exstant pontificie ditionis. Principio uetustissimum monasterium Sublacense, e codicibus, quos esse ipsi reliquos passa est edax antiquitas, nonnulla nobis suppeditauit, que qualia sint, quasque in editionem hanc operum sancti Maximi intulerint utilitates, in admonitionibus exponam, ut ratio postulauerit, diligenter. De Farfensis prisca item uetustate nobilis, totque non priuatorum modo, sed imperatorum etiam, atque pontificum sermone percelebrati monasterii codicibus non multo longior nostra deinceps erit oratio. Exstant in huius tabulario, quod Muratorius aliique doctissimi uiri permagni merito fecerunt; exstant, inquam, in huius tabulario, preter ceteros, homiliarii duo litterarum characteribus Romanis, diligentia singulari, elegantia, nitore scripti. Hos eminentissimus uir S. R. E. cardinalis Tamburinius seculi esse XI iudicauit, cui nulla est causa, cur non uehementer assentiar. In iisdem homilias sancti Maximi nomen preferentes quatuordecim offendi, quas typis iamdiu excusas ac publicatas Maximo certe ipsi ascribi oportere, efficit atque confirmat tam illustrium monumentorum uetustas et auctoritas. Ac de Farfensis quidem monasterii codicibus, deque homiliis Maximi que illis comprehenduntur, alias. Beneuentanos uidit Stephanus Borgia presul cum dignitate, tum magno ingenio, magno studio artium optimarum, ac liberali dignaque homine nobili doctrina, eruditioneque [XXuIII] prestans; indeque multa expressit, mecumque  communicauit: que quanti sint, admonitiones ipse nostre annotationesque pandent, sed tempore.

XXI. Longe ceteris monasteriorum tabulariis, ut amplitudine loci, ita prestantia, copiaque codicum antecedit illud, quod in cenobio est Casinensi; quo ex cenobio preclaram originem, nobileque nomen precipua congregatio monachorum Benedictinorum duxit. Cuius quidem decora, ne pluribus persequar, quam et uelim, et uero possim, deterret me magni nominis scriptorum Christiani Lupi, Ioannis Mabillonii, Bernardi Montfauconi, aliorumque existimatio atque celebritas, qui ea sic oratione illustrarunt, ut qui rursum de iis agere instituerit, is sparte egregie exornate non tam quidquam addere ornamentorum, quam detrahere uelle uideatur. Itaque iis tantum codicibus eius tabularii contentus ero, in quibus sit aliquid quod ad augendam, amplificandam, perficiendam editionem operum Maximi conferat. Primum autem omnium hoc sciant lectores, uolo: prefectum ei tabulario P. D. Placidum Federicium inclyti ordinis Sancti Benedicti monachum exquisita eruditione, singularique critice artis peritia precellentem, statim atque ex Stephano Borgia presule, quem rursum honoris causa nomino, intellexit, esse Pio sexto Christiani orbis uniuersi pontifici uehementer cordi, ut homilie sermonesque sancti Maximi episcopi Taurinensis studiose colligerentur, inque publicam lucem rursum emitterentur, quam fieri castigate posset; nichil tam habuit pensi, quam ut omni diligentia, labore, opera, codices creditos cure fideique sue peruolutaret, atque ex iis et pluribus numero et uetustate integritateque insignibus multa promeret, eaque pontificis eiusdem nomini ac maiestati dicata, Romam usui nobis futura transmitteret. Hec ubi reddita pontifici fuere, isque pro sapientia, perspicaciaque summa sua animaduertit, magnas inesse Casinensibus monumentis opportunitates  et ad opuscula quedam uindicanda atque confirmanda Maximo; et ad collectionem hanc nostram non exornandam modo, sed etiam augendam; ut quam primum possem, atque liceret, Casinum peterem, eoque exemplum operum sancti eiusdem Taurinensis presulis, quo uti consueueram, mecum asportarem, atque illud cum eius tabularii codicibus accurate conferrem, imperauit. Parui equidem ut principi, promptus atque alacer, ut pro Maximo imperanti, libens. Ad Casinates cum uenissem, omniaque peruestigassem que instituto iam operi conducere posse uiderentur, ac eos codices seposuissem quos prospexeram mihi sepe ac multum ex usu fore, rogassemque porro monachos ut ipsi mihi eosdem codices ad exemplum quod attuleram exigere uolenti, adesse ne grauarentur; facile  impetraui, ut plures qui hisce studiis delectarentur essentque in Patrum operibus doctrinisque uersati, [XXIX] suam nobis operam pollicerentur. In horum fuit numero P. D. Claudius Treuisanius monachus prestans historie doctrinarumque ecclesiasticarum facultate. Huius sodaliumque  adiumentis cum ex manuscripto exemplo meo tres quatuorue codices uno tempore estimarentur; tantum inde cepi utilitatis, ut homilias sermonesque sexaginta, non modo satis tuto tribuere Maximo, sed etiam noua uariantium bone frugis lectionum luce illustrare me maiorem in modum posse confiderem. Hoc uero in iisdem codicibus notatione plane dignum animaduerti: eos plerumque ita congruere cum uaticanis, uix ut in iis quidquam deprehendi queat dissimile. Illud notabilius, quod homilia de Euangelica Piscatione, et quartus ac septuagesimus sermo, qui est de Natali sancti Laurentii, cum ascribi Maximo, nisi sola unius codicis Laurentiane Medicee bibliothece epigraphe, nequirent; tum inscriptione codicis alterius Casinensis optime note factum est, ut a nobis eidem sancto antistiti firmiore asseueratione attribuerentur. Nolo autem quisquam miretur, sermones aliquot, qui in quibusdam Casinensis cenobii codicibus inscripti essent sancti Maximi nomine, reiectos a nobis fuisse in appendicem. Nam cum ab oratione ac stylo Maximi longe ipsos abesse perspicerem, adiungendam auctoritatem ac fidem iis codicibus non putaui, quos scirem iis temporibus fuisse perscriptos, quibus nichil uigebat minus quam critice artis peritia. Neque uero ille solum, quas proxime commemoraui, in nostram operum Maximi collectionem ex congregatione monachorum Casinensium permanarunt utilitates; immo aucte ille quidem protenseque fuere latius cura diligentiaque reuerendissimi P. D. Dominici Fauille, qui tunc eius congregationis abbas generalis erat. Is enim, cum ex edito a Muratorio  seculi X indice bibliothece antiqui sane ac celebris monasterii Bobiensis Sancti Columbani , is, inquam, cum ex eo indice cognosset in monasterii eiusdem bibliotheca codices quosdam fuisse quibus opuscula sancti nostri Taurinatis episcopi continerentur, abbati Bobiensi mandauit, ut de codicibus iisdem cognosceret et ad se referret. Gessit is continuo Fauille morem, sed cum inquirendo codices non reperisset, atque in eam proinde sententiam uenisset, ut uel eos penitus periisse, uel inde sublatos, alioque asportatos, in abdito quopiam aut tabulario aut bibliophylacio, uelut in tenebris, iacere existimarit, Fauillam ipsum per litteras certiorem fecit, frustra codicum eorumdem perquirendorum ab se suisque fuisse laborem susceptum. Hoc autem scire se: in iis, qui adhuc in monasterio suo exstarent, codicibus sermones esse inuentos octo sancti Maximi insignitos nomine, quos exscribi, ipse, Romamque ad nos mitti curauit. Sed horum quidem sermonum, cum redditi [XXX] nobis fuissent quinque, hos iamdiu in lucem fuisse prolatos deprehendimus; ceteros, quorum est prior de Natiuitate Domini, alter ac tertius de Laudibus beate Marie uirginis, quod ob siccitatem humilitatemque orationis indigni oratore tanto essent, reiecimus in appendicem operum spuriorum. Atque hec de Bobiensibus codicibus dicta sunto, de quibus agere pretermisissem, nisi monachorum Casinensium in hanc editionem merita predicanti mihi in memoriam rediissent.

XXII. Post codices Casinenses postulat ratio, ut reliquos memorem, qui in bibliothecis Neapolitani regni seruantur, nobisque aliquid opis atque adiumenti ad collectionem operum Maximi adornandam perficiendamque attulerunt. Offerunt autem sese nobis priore loco ii quos in bibliotheca Montis Oliueti Neapoli reperit Angelus Maria Bandinius, quem me supra nominasse memini. Sunt illi quidem numere tres, iidemque homiliarii. Continent aliquot orationes Maximo attributas. Harum quinque, quod scripte minus polite minusque ad Maximi stylum apte sint, in classem reiecimus nothorum opusculorum. In eorum codicum uno is exstat sermo, cuius hoc est initium: Sepe intimatum est auribus uestris, fratres, etc. Est idem codex membranaceus in-folio maximo, charactere Romano exaratus, pertinetque ad XI seculum. Quare huius item subsidio firmius Maximi idem sermo esse constituetur. Huic primo codici persimilis est alter. Tertius est chartaceus in folio minori, sec. XIu recentior, cui est sermo ille insertus: de Aduentu Domini, qui initio sic habet: Propitia Diuinitate, quique etsi in hoc ipso codice, Maximi, in aliis tamen haud paucis, editis presertim, Ambrosii nomen prefert. Utri autem horum sanctorum antistitum tribuendus sit, iudicent sapientes. Equidem uereor ne prorsus neutri. Sed ne quid egisse temere uiderer, in seriem ipsum intuli operum Maximi dubiorum.

Neapoli perinde in Augustinianorum Sancti Ioannis de Carbonaria insigni bibliotheca codicem membranaceum  in-folio medio fere seculo tertio ac decimo scriptum Bandinius idem legit, pluresque in eo sermones sancto Maximo ascribi animaduertit, quos sancti eiusdem genuinos esse fetus, aliorum etiam magno numero codicum comprobat efficitque consensio. Multa porro uir clarissimus inde extulit, que quidem ut nos ad institutam editionem illustrandam iuuarint, ex admonitionibus cuique homilie sermonique prefixis intelligi plane poterit. Illud interea sciri, attendique uelim: sermonem in eo codice de Operibus misericordie inscriptum, atque initio sic habentem: uidete, fratres, quare karissimi dicimini, etc., eximi, me iudice, expungique ex albo Maximianorum operum oportere. Atque expunxi equidem, eumque in appendicem spuriorum immitti iussi, cum multo minus grauiter, eleganter proprieque perscriptum cernerem, quam ferre Maximi oratio posse uideatur.

[XXXI] XXIII. Ad uenetos codices uenio. Mirum quam hi contulerint ad collectionem hanc nostram reddendam non emendatiorem modo, sed etiam auctiorem. Serenissima quippe respublica. uenetorum simul atque accepit, esse Pio sexto patri patrum uehementer cure, ut noua, caque, quantum posset, suis omnibus partibus ac numeris constans, perfecteque absoluta sancti Maximi Taurinensis episcopi operum pararetur editio; demonstratura summam suam erga tantum pontificem uoluntatem, bibliothece Sancti Marci prefecto id negotii dedit, ut laborem operamque omnem in exquirendis sancti illius presulis homiliis, sermonibus reliquisque opusculis poneret; ac si quid horum querendo comperisset aut nondum uulgatum, aut annotatione dignum, id accurate describeret, et ad quem ipsa iusserat, magistratum deferret. Is prefectus, ut est eruditus cumprimis ac diligens, cum nichil pretermisisset uigilantie, industrie, studii, quo precipienti principi cumulatissime satisfaceret, tanta est usus felicitate, ut sermones inuenerit non adhuc publicatos tres; pluraque in codicibus animaduerterit, que studiose, ordineque litteris mandata, magistratui tradidit, cuius iussu eadem omnia in thecam illata elegantem sane, ornatamque insignibus pontificiis, Romam ad eximium Iulianum reipublice uenete apud apostolicam sedem legatum missa fuerunt, ab eoque oblata pontifici, qui eadem accepit editis preclaris indiciis magnisque significationibus grati animi, suique in ipsam rempublicam amoris ac pietatis. Prior autem illorum sermonum trium ex codice ueteri ms. bibliothece Sancti Marci exscriptus is est, cuius hoc est initium: Ante paucos dies, quique exstat etiam in codice bibliothece Medicee Laurentiane inscriptus Maximi nomine, ut ex indice Bandiniano, tom. I, pag. 81, liquet. De reliquis alio loco, presertim autem in admonitionibus copiose dicam. Preter sermones prefectus idem homilias attulit duas, que etsi edite fuerint, codicum tamen uenetorum consensione fit, ut tutius Maximo attribuantur. uariantes lectiones uir clarissimus addidit, quas suis locis opportune inserere non pretermittam. Postremo idem nos certiores fecit, codices esse solum duos in ueneta Sancti Marci bibliotheca, qui sermones contineant Maximi; horum esse alterum membranaceum, notatum numero 153 spectareque ad XI Ecclesie seculum; hunc primam esse partem homiliarii distributi in ingentia uolumina membranacea duo in-folio, que iuris olim fuerant cardinalis Bessarionis, postque fuere ab eodem cardinali dono, cum aliis ipsius libris, data reipublice uenetorum; esse codicem eumdem satis emendate scriptum; alterum codicem partem esse secundam alte ius homiliarii libri, qui, cum repertus in ede Sancti Marci fuerit immixtus pauculis uoluminibus, que Petrarcha ei ecclesie donarat, translatus fuit in bibliothecam, signatusque num. 508; esse hunc item membranaceum in-folio seculo XII exaratum, etsi non tam castigate, quam libri postulant, qui legi publice in ecclesia [XXXII] solerent. Ac de uenetis quidem bibliothece Sancti Marci codicibus hec paucis dicta sunto.

Restat, ut de Patauino bibliothece canonicorum nonnichil memorem. Est is codex Xu seculi. Descripsit ex eo clarissimus idem uenete Sancti Marci bibliothece prefectus sermones duos, quorum alter incipit.: Ad exhibendum uestre caritati sermonem, etc., magnaque pars refertur in officio communi martyrum Romani Breuiarii, editi an. 1478 uenetiis a Iensonio. Alterius autem sermonis hoc est initium: Recte atque ex debito Ecclesie beatorum martyrum celebrant insignia. Cuiusmodi autem hi sermones, quantique habendi sint, ostendam in admonitionibus, dum tempus ratioque monuerit.

Quod ad Brixienses ac ueronenses codices attinet, hoc breue dicam: a Ioanne Nannio Brixiensium, et a Ioanne Morosinio ueronensium, doctrine eruditionisque laude prestantissimis antistitibus curam omnem, diligentiam, operam fuisse nauatam, ut quidquid in codicibus mss. suarum ecclesiarum exstat ad Maximum pertinens, ad nos perferretur, non modo ut gratum Pio Sexto pontifici facerent, uerum etiam ut quod eniterentur ac laborarent, ad gloriam sancti presulis uerterent. Nannius sermones aliquot atque homilias, uariantesque lectiones optime note misit, de quibus suis in locis, dum ratio exiget, disseram. Morosinius ex uetustissimo sui capituli codice signato num. 49 ut describerentur Lectiones seu Expositiones Euangeliorum, utque nobis redderentur, iussit. Ac mihi quidem ueri perquam esse simile uidetur, hunc librum illum esse Maximi qui de Capitulis Euangeliorum inscriptus erat, qui a Gennadio, ab Honorio Augustodunensi et a Trithemio memoratur, quique iamdiu cum nos latuerit, existimabatur funditus periisse. Ex eodem preterea codice Morosinius exscribi uoluit tractatus duos, qui etsi anonymi sint, non indigni tamen haberi possunt, qui sancto ipsi Maximo ascribantur; atque ut eos sancto eidem uiro ascriberem graues me cause permouerunt. uerum de his alias. Hoc moneo: opusculorum eiusmodi nondum editorum accessione, collectionem hanc nostram multo ceteris locupletiorem prestantioremque futuram.

XXIu. Iam uero etsi satis firmo, non uno tamen contenti fuimus presidio codicum Italicorum. Germanicos etiam duximus consuli atque conferri oportere. Itaque a Pio Sexto pontifice maximo scriptum Iosepho Garampio,  summa eruditione et mira totius antiquitatis comprehensione excellenti, episcopo Montis Falisci, et apud uindobonensem Cesaream aulam apostolice sedis legato, datumque in mandatis fuit, ut eam sibi spartam ornandam susciperet. Is principi tanto optime de se merito obtemperaturus, euoluit ipse per se bibliothece Auguste manuscriptos codices; cumque nullum reperisset qui Maximiani quidquam complecteretur, ad monachos ordinis Sancti Benedicti sese conuertit, presulesque monasteriorum Ratisponensis, Gotwicensis, Lambacensis, Augieque diuitis [XXXIII] maiorem in modum hortatus est atque excitauit, ut in uetera mss. uolumina insignium suarum bibliothecarum inquiri iuberent. Eius exhortationum tanta uis fuit, ut exitus nequiuerit esse secundior. Nam cursum ad id opus certatim a monachis est: perfecti ab iisdem indices locupletissimi homiliarum sermonumque Maximi; uariantes eeque permagni pendende lectiones diligentissime transcripte; indicata codicum etas atque prestantia, in quibus opuscula exstarent, ad que sancti episcopi esset ascriptum nomen. Ea omnis tot egregiorum monumentorum, tam frugifera tamque preclara, ad nos est a sapientissimo presule transmissa collectio, cui quantum debeam, etsi possim cogitatione colligere, exsequi tamen uerbis non possum.

XXu. Percrebuerat interim multorum sermone, apud Belgas exstare haud raros codices generis eiusdem in bibliothecis presertim monasteriorum. Qui eam in rem inquireret, nemo succurrebat aptior Ignatio Busca apostolice sedis legato, eodemque archiepiscopo Emesseno. Ad hunc pontifex scribi iussit, uti strenue ageret, codices ubi essent peruestigaret, nuntiaret denique, cuiusmodi essent, quam ueteres, quam accurate scripti, quibusnam in locis ab editis discrepantes. Egit ille impigre, ut debebat. uiris doctis, quibuscum amicitias iunxerat, mandauit, ut, quoniam ipse per se, tot curis distentus, id laboris sustinere non posset, suam illi ad eam rem operam conferrent. Cum hi sedulo fecissent, in duabus bibliothecis codices totidem repererunt, quarum quidem bibliothecarum una canonicorum regularium Louaniensium Sancti Martini est, altera monachorum Cisterciensium cenobii Camberonensis. Id ubi legatus resciuit, perillustrem canonicum uandeuelderum bibliothece Louaniensi prefectum, eumdemque facultatis theologice doctissimum professorem rogauit, ut quas homilias quosque sermones Maximi in iisdem codicibus deprehendisset, ad uulgatos exigerot, notaretque quidquid pre se uarii ac diuersi ferrent. Gessit is legato roganti morem. Homilias ipsas triginta cum editis Colonie an. 1535 contulit, quodque in iis offendit uarietatis, commentariis consignauit, eidemque legato dedit, qui cunctandum non putauit, quin Romam ad pontificem mitteret. Eas ego uarias lectiones suis locis ingerere non omittam. Quanti porro ducendi codices illi sint, ex uerbis uandeuelderi, quam ex meis cognosci malo. »Prior codex, inquit ille, est in pergameno, forma quam in-folio uocant, duobus uoluminibus exhibens homilias de Tempore, et de Sanctis, in quarum numero aliquot beati Maximi homilie occurrunt. Huius codicis introscripta sunt: Iste liber pertinet ad librariam monasterii regularium Sancti Martini in Louanio in die Gimstrete. Item: Istam partem homiliarum habemus ex domo Florentiana Dauentrensium fratrum in erectione huius domus circa annum Domini 1434. Sed longe antiquior est codex, quod ex characterum forma apparet; et quod nulle Bernardi homilie sint inserte; tametsi usui lectionis in [XXXIu] refectorio, cui hec uolumina inseruierunt, egregie accommodate. Omnes uidelicet decerpte sunt ex sanctis Ioanne episcopo Constantinopolitano, Augustino, Leone papa I, Gregorio Magno, Beda, Haymone Alberstadiensi, et demum Anselmo Cantuariensi. Alter codex est papyraceus, nitido charactere exaratus a fratre Ioanne de Waulx an. 1620, ut ad calcem notatur, forma quam uocant in-8o. Titulus prefixus est: Sermones beati Maximi Taurinensis episcopi an. 1620 est bibliothece abbatie Camberonensis ordinis Cisterciensis in Hannonia.«

XXuI. Sed erit fortasse qui miretur, quid sit, quod cum tam diligens a me facta fuerit Italicorum, Germanicorum, Belgicorum codicum enumeratio, tum Gallicorum ne leuiter quidem mentionem iniecerim. At is cum uiderit quam simus caute studioseque in ceteris recensendis, expendendis diiudicandisque uersati, si cognorit preterea, Gallicorum seriem uariasque lectiones, etsi diu exspectatas, nondum tamen perferri potuisse Romam, non modo desinet mirari, uerum etiam secum statuet, dum ad nos peruenerint, non esse me commissurum, ut in iis quoque numerandis, estimandis, utque par erit, celebrandis studium quisquam meum, diligentiamque desideret. Quamobrem autem exspectandum diutius non existimarim, ea fuit potissimum causa, quod cum diuulgatum fuerit, perfectam iamdiu ac typis excusam collectionem hanc nostram esse, plerique omnes emitti ipsam denique in publicam lucem expeterent.

XXuII. In diiudicandis porro tot mss. codicibus hec est principio a me adhibita cautio, ut antiquiores generatim preferrem recentioribus; deinde, ut emendatiores minus castigatis anteponerem, etiamsi minus castigatorum esset etas uetustior; post ut iis plus tribuerem, quos ex optimis exemplaribus descriptos fuisse cognoram. Id uero ut dignoscerem, regulas mihi subsidio tres comparaui. Earum fuit prior codicum plurimorum, eorumque antiquiorum emendatiorumque concentus; altera ueterum monumentorum scriptorumque auctoritas; tertia historicorum criticeque artis peritorum consensio. His ego presidiis munitus, permulta opuscula iure asserui Maximo, etsi essent qui ipsorum aliqua eidem accepta referri oportere aut inficiarentur, aut dubitarent. Quod si aliquando horum mihi presidiorum uel aliqua uel pene omnia defuerunt, induci tamen non potui, ut sancto antistiti abiudicanda esse ducerem, que ab ipso fuisse scripta styli ac orationis similitudo, et doctrine, atque afferendorum locorum sacre Scripture Maximiana plane ratio, simulque unius alteriusue codicis auctoritas suaderet. Neque uero quod in quibusdam  opusculis humilior, quam in ceteris sit oratio, idcirco ab iisdem Maximo ascribendis deterreri potui. Non enim sum nescius, consuesse sanctos, eius presertim etatis, antistites sublimiore elegantioreque oratione uti, cum nacti auditores eloquentie doctrineque laude prestantes essent; [XXXu] humiliore contra, cum conciones ad imperitum uulgus haberent. Honoratus certe in sancti Hilarii Arelatensis episcopi uita: Si peritorum, inquit, turba defuisset, simplici sermone rusticorum corda nutriebat; at ubi instructos superuenisse uidisset, sermone ac uultu pariter in quadam gratia insolita excitabat. uerum etsi par omnino in aliquot Maximi opusculis atque in aliis pluribus esse non uideatur sublimitas sermonis et elegantia, adeo tamen est series, collocatio, uerborum ductus, afferendorumque sacre Scripture locorum ratio similis, ut facile in utrisque Maximum auctorem possis agnoscere.

Iam uero si qua in opuscula incurri, que sermone tam uulgari, humili, abiecto, implicato scripta essent, ut prorsus indigna Maximo uiderentur, ea equidem nichil hesitans statui, reiici oportere in numerum operum spuriorum, quanquam in aliquot codicibus inscripta essent Maximi eiusdem nomine. Qua in re exemplum sum imitatus monachorum congregationis Benedictine Sancti Mauri, aliorumque uirorum peritia critice artis illustrium, qui in eo elaborarant, ut opera sanctorum Patrum aut recenserent, aut uulgarent. Ac monachi quidem Sancti Mauri, qui editionem sancti Ambrosii operum curarunt, eo uno nomine plures sancto ipsi Ambrosio sermones adimendos iudicarunt, eorumque partem Augustino, partem Maximo, partem denique horum neutri, sed uel Cesario, uel obscuris quibusdam scriptoribus sequioris eui adiudicandos esse statuerunt, de quibus ne fando quidem unquam audissent. Quod idem factum ab iis fuisse uidemus, qui onus sibi secernendorum genuinorum sancti Augustini operum a nothis, rursumque in lucem emittendorum susceperant. Atque hi sane in accuratissima illa ac elaboratissima editione sua, magno numero sermones, qui olim Augustino attributi fuissent, ob orationis dissimilitudinem, Augustini esse negarunt. Quorum sermonum aliquos idcirco asseruere Maximo, quod pre se similitudinem orationis ac styli Maximiani ferrent, et in quibusdam codicibus Maximi eiusdem nomen eorum titulis inscriptum legeretur. Quin etiam Petrus et Hieronymus Ballarinii fratres  in editione operum sancti Leonis Magni, quam summa sua ut diligentia, ita gloria curauerunt, homilias sex, quas sancto eidem pontifici ab editoribus olim fuisse attributas nouerant, quod stylo esse plane Maximiano scriptas uidissent, animaduertissentque in codicibus aliquot manu exaratis Maximi eas preferre nomen; nichil hesitantes Maximo ipsi restituerunt. Earum homiliarum prior est de Epiphania, que incipit: In hac, dilectissimi, celebritate; secunda uero et tertia, et quarta sunt de sanctis Apostolis Petro et Paulo: postreme denique due de Natali sancti Laurentii leuite et martyris.

Longe secus de sermonibus duobus illi statuendum censuerunt, quorum est unus de Natiuitate Domini, incipitque: Exsultemus in [XXXuI] Domino, dilectissimi, et spiritali iucunditate letemur; alter autem, de Epiphania, qui initio sic habet: Celebrato proximo die, quo intemerata uirginitas, etc. Nam etsi in codicibus aliquot efferri hos illi cernebant Maximi nomine, cum tamen nichil ipsos pre se Maximiane orationis ferre, styloque plane esse Leonianos, idque aliis codicibus confirmari, perspicerent, ademptos Maximo, eos in Leonianorum sermonum seriem retulerunt.

Hec uero si tantorum uirorum fuit in diiudicandis operibus Patrum iisque a spuriis secernendis ratio, cur demum a me neglecta fuisset, cum presertim cernerem, magnam inde inuectam esse in rem litterariam publicam partem commodorum? Itaque ego is, qui homiliam de Manu arida a Domino curata  cuius hoc est initium: Diligenter audisse credo, alteramque in Euangelii Marci locum: Cum turbe irruerent in Iesum, que incipit: Christus in humanis actibus diuina gessisse mysteria, etc., Petro Chrysologo ab aliquibus tribui uidissem, contra atque et oratio, que omnino Maximiana in iisdem est, et codices antiqui postulent, facere minus non potui, quin utramque Maximi nomine inscriptam ederem. Quod idem in aliis haud paucis homiliis sermonibusque publicandis ita prestiti, ut maiorem in modum cauerim, ne quid alieni Maximo attribuerem, neue quidquam Maximi acceptum alii cuiquam referrem, etiamsi plures codices secus poscere uiderentur. Quid enim eos codices morarer, in quos oscitantia imperitiaue librariorum opuscula Patrum etiam Grecorum intulit inscripta Latinorum nominibus? Exemplo sint conciones due quarum est una de Confessione peccati, quam codex uallicellanus uelut a Maximo scriptam exhibet, queque a Gymnico post Maximianas refertur pag. 357, ac si Grece fuerit composita a Ioanne Chrysostomo. Exstat hec etiam in aliquot operum sancti Ioannis Chrysostomi editionibus, quarum est una Parisiensis anno 1556, tom. I, cura Philippi Montani Armenteriensis perfecta; altera item Parisiensis cepta atque absoluta anno 1581 typis Henrici Thierrii ac Sebastiani Niuellii sumptibus, tom. I, col. 989 et 990, etc. uerum id concionis genus cum posteriores operum sancti Ioannis Chrysostomi editores nichil olere Chrysostomiani censuerint, omiserunt. Altera est concio de Auaro diuite, seu de eo quod scriptum est in Euangelio: Cuiusdam diuitis fructus uberes ager attulit. Fuit hec a Rufino de Greco in Latinum conuersa; exstatque tom. III operum Basilii Magni, pag. 722 et seqq. edit. Paris. an. 1722. Atque hanc quidem, que Basilii est, in quibusdam codicibus Ambrosio, in aliis Maximo tributam lego. Sexcente sunt generis eiusdem, que plane demonstrant quam sit parum inscriptionibus mss. codicum sequiorum temporum fidendum, nisi ad easdem confirmandas concurrant aliqua saltem eorum, que supra commemoraui presidia.

 XXuIII. Quo porro ordine, quaque serie homiliarum, sermonum ceterorumque opusculorum Maximi hec nostra sit digesta atque perfecta collectio, explicabo breui. Priore loco homilias protuli [XXXuII] distributas in classes tres. Harum sunt primo loco que de Tempore, tum que de Sanctis, post que de Diuersis inscripte sunt. De Tempore dici plerumque solent ee que habite fuere mobilibus, ut uocant, diebus festis; de Sanctis autem, que de laudibus aliquot sanctorum martyrum confessorumue recitate fuerunt eorum solemni natali die; de Diuersis tandem, que ad locum aliquem sacrarum Scripturarum illustrandum pertinent. Post homilias, distribuendos item sermones in totidem classes putaui, quarum iisdem titulis insignita esset partitio. Homiliarum uero atque sermonum hoc esse discrimen animaduertit in Glossario Cangius: »Homilias, inquit, fuisse familiares collationes, que a presulibus habebantur in edibus sacris, in quibus et interrogabant populum, et interrogabantur a populo: Ita enim a distinguit Photius in biblioth. cod. 172.« Nam cum sermo haberetur nec interrogabatur orator a populo, neque populum interrogabat. Tractatus populares a Latinis Patribus dici consuesse eos, qui a Grecis homilie appellabantur, idem est Cangius auctor, qui sanctum Augustinum testem citat. Augustini autem hunc affert ex proemio in psal. CXuIII locum: Statui per sermones id agere, qui proferuntur in populis, quos Greci uocant. At iam inde ab aliquo tempore uocis uariata est notio. Nunc enim eas uocamus hoc nomine orationes que explanandi alicuius loci euangelici causa conscripte fuerint. Curaui porro ut sermonibus tractatus succederent tres de Baptismo, quos esse Maximo ascribendos, euincit codicum subalpinorum consensio. Sequuntur porro tractatus duo qui e codice ueronensi deprompti sunt, quorumque alter contra Paganos, alter contra Iudeos inscribitur. Nullius illi scriptoris nomen preferunt; uerumtamen quoniam et styli eorum ratio a Maximiana non discrepat, et ex eo uolumine exscripti sunt quo alia sancti episcopi opuscula continentur, egissem profecto imprudenter, si eos ex serie operum Maximi expungendos existimassem. His demum addidi Euangelicas Lectiones, seu Capitula Euangeliorum, quorum  Gennadius, recentioreque memoria Trithemius meminerunt. Non sum nescius, Lectiones eiusmodi Euangelicas in codice ueronensi neque Maximi, neque alterius cuiusquam nomen preferre. Sed ea nominis pretermissio tanti non est, uti me a sententia deterrere possit, quam et coniecture sane graues, et insignium uetustate existimationeque scriptorum confirmet auctoritas. Cum enim permulta argumenta, que in homiliis atque sermonibus illustrata a Maximo sunt, ea sint oratione, ac stylo, eaque ratione tractata, qua in lectionibus iisdem tractantur, non equidem uideo, cur he non debeant ei attribui auctori a quo homilias illas illosque sermones fuisse perscriptos constat. Iam uero cum, teste Gennadio, opus de Capitulis Euangeliorum editum a Maximo fuerit, eeque Lectiones ita sint comparate, ut inscribi recte de Capitulis Euangeliorum possint, [XXXuIII] quid est quod impediat, quin Lectiones ipse sint eedem ac illa a Maximo edita Capitula Euangeliorum?

Sunt hec selectiora Maximi opuscula, quibus precipue nostra hec constabit collectio. Quanquam uero in alia quedam incurrerim, que tanto auctore indigna non esse uiderentur; quoniam tamen non erant nobis satis grauia momenta rationum in promptu, quibus efficeretur ea nonnisi ex Maximo fuisse profecta, hesi equidem anceps; cumque inde mihi de iis temere statuendum non esse iudicassem, continui ita me, ut ea neque affirmarem, neque negarem Maximi eiusdem esse, reiiceremque proinde in appendicem operum dubiorum.

At enim cum multa obstarent quominus extorqueri ex me posset ut homilias quasdam atque sermones aut in certis, aut in dubiis Maximi opusculis numerari oportere arbitrarer, eas homilias eosque sermones in appendicem alteram retuli, que est spuriorum operum. Neque uero, quin id facerem, commouere me potuit uel codicum quorumdam celebritas, uel doctorum aliquot uirorum opinio, Maximi eas homilias eosque sermones esse aientium. Quas autem ob causas his assentiri nequiuerim, cum satis in prefatione ad alteram illam appendicem explicatum sit, non est cur esse rursum explicandum putem.

Iam opuscula Maximi nondum edita quibus ex codicibus acceperim, supra docui. Nunc de iamdiu editis dicam, quamque in iis rursum publicandis lectionem secutus fuerim, indicabo. Itaque quod ad homilias 74 a Gymnico primum, tum a Galesinio uulgatas attinet, sciat quisque uelim, sic me Gymnici eiusdem lectioni adhesisse, ut eius tamen nonnulla aut suppleuerim, aut emendarim, exegerimque ad probatiorum mss. codicum fidem. In reliquis uulgandis exempla sum secutus editionum Parisiensium operum sancti Ambrosii annor. 1569 et 1690, Anecdotorum Muratorii an. 1713, et Musei Italici Mabilloniani an. 1724.

Extremum est, ut lectores moneam: quidquid in hac nostra editione bone frugis, preclarique est, id quantum quantum prospicientie, uigilantie munificentieque Pii Sexti optimi sapientissimique pontificis acceptum esse referendum. Cum enim nichil ei magis sit cordi, quam ut omnia paret, que ad religionem catholicam propagandam, illustrandam, confirmandam conferre plurimum posse uideantur; cumque plane cognorit, quantum operibus sancti Maximi ad eam rem opportunitatis insit; non ere solum permagno suo, sed omni etiam sollicitudine, diligentia, studio, ut undique colligerentur, emendarentur, illustrarentur, typis magnifice excuderentur, prodirentque in publicam lucem, curauit. Quem quidem pontificem sanctissimum dominum nostrum Deus creator omnium conseruet longerum ad sanctarum eius Ecclesiarum et orthodoxe fidei stabilitatem  .




PARS II. Que est de doctrina Maximi, deque ceteris de quibus esse nos in Prolegomenis acturos promisimus.


[XXXIX] I. Ac de nostra quidem opusculorum Maximi collectione, de subsidiis que nobis eius perficiende causa parauimus, deque ordine quem in ea disponenda atque adornanda secuti sumus, hactenus. Restat ut de sancti eiusdem episcopi doctrina deque ceteris agam, de quibus me in prolegomenis dicturum promiseram. Que autem tanti uiri doctrina fuerit, quam excellens, quam exquisita, quam apte ad sacra Biblia, ad traditionem, ad Ecclesie decreta, quam distincte quamque explicate ab eo aduersus profanas sententiarum uocumque nouitates proposita, ex eius homiliis, sermonibus reliquisque opusculis cognosci adeo perspicique potest, nichil ut ad eam illustrandam nostra sit opus oratione. Quo sane magis admiror, hominem, qui non aduersus hereticos ex instituto scribere, sed de colenda uirtute, ac pietate orationes ad populum habere instituisset, tam accurate de sublimioribus orthodoxe religionis mysteriis, tam presse contra inuenta peruersaque dogmata hereticorum, tam ad intelligentiam plebis quam docebat, accommodate disseruisse, ut nichil desiderari supra posse uideatur.

II. Iam de mysterio Trinitatis sic ille agit, ut quanquam breuius multo quam Athanasius, Hilarius, Basilius, Augustinus aliique Patres Antitrinitariorum oppugnatores, at eque tamen solide accurateque disputet. Nam sermone 48, qui est 1 de Pentecoste, pag. 523: Quorum, inquit, indiuisa sunt munera, est utique inseparata Diuinitas. Quod uero ingreditur Spiritus in quos habitat Christus, non eis ad Deitatis crescit augmentum, sed ad fidem proficit unitatis. . . . . Hec est, ut credimus, incomprehense dispensatio Trinitatis, ut cum omnia simul Pater, et Filius, et Spiritus sanctus eiusdem Deitatis effectu inseparabiliter operentur; quedam tamen specialiter a singulis tribuantur . . . . quod prestat Spiritus, prestat et Pater, qui  totum cum Patre habet; qui totus semper a Patre procedit; et quod prestat cum Patre Spiritus, prestat et Filius, quoniam de eodem Patre natus est Filius, a quo procedit et Spiritus. Ait enim Christus: Omnia que habet Pater mea sunt. Si omnia que habet Pater, Filii sunt, ergo et quod Spiritus habet, cum Patre et Filio commune est. Et ideo quorum in nomine nulla diuisio est, una eorum in omni operatione, et uoluntas credenda est, et potestas. Sic igitur in suis fidelibus celestia Trinitas peragit sacramenta, ut quamuis discreta uideatur operatio, indiscretum tamen probetur [XL] mysterium. Una itaque Filio ac Spiritui sancto cum Patre est Deitas, quia sicut de Deo nasci non potuit, nisi Deus, ita dubium non est esse Deum, qui procedit a Deo. Qualiter autem ab uno eodemque Patre, et Filius, qui erat, natus sit; et Spiritus, qui natus non est, procedat, nisi soli Diuinitati notum est, que ut est sola, se nouit. Nemo enim, sicut lectum est, nouit Patrem, nisi Filius. Quod ergo nouit Filius, nouit et Spiritus, cui cum Filio, et Patre unum nomen, ac una est Deitas. Eodem spectant que sanctus ipse antistes persequitur serm. 51, qui est de Pentecoste 4, pag. 530, quo loco Filium, Spiritumque sanctum. atque adeo Patrem indiscreta maiestate regnare scribit; et serm. 52, de Pentecoste 5, pag. 532, ubi: Mutua, inquit, inuicem se attestatione prenuntiant, ut unum esse, unum uelle, et unum semper posse credantur. . . . . Hec idcirco sanctarum Scripturarum testimoniis edocemur, ut personarum nobis indiscreta quidem maiestas, sed distincta proprietas reueletur. Nam quantum ad Deitatis pertinet unitatem, in uerbo Patris consensus est Spiritus, et in sermone Spiritus uoluntas est Patris. Quis enim Spiritum sanctum, nisi forte aut impius hereticus, aut perfidus Iudeus dubitat esse Deum? . . . . . Quis illum ita demens abnegat Deum, in quem blasphemasse ita est impium, atque mortiferum, ut blasphemantis peccatum nulla uenia subsequatur? Hic, inquam, Spiritus sanctus procedens a Patre, promissus a Filio dona glorie sue in apostolos Christi est dignatus infundere, etc. Et serm. 53, de Pentecoste 6, pag. 535: Spiritus sanctus est indiuisus a Patre, et inseparatus a Filio, quibus utique, sicut sacre lectionis fidelis sermo nos edocet, non est in uirtute distantia, etc. Item de seipso ait Saluator: Ego sum uia, ueritas, et uita. Ego sum, inquit, ueritas. Si ergo Filius, qui ueritas est, Spiritum asserit esse ueritatis, quis illum negare poterit Deum, nisi qui ueritati de ueritate non credit? Itaque Spiritus uerus est Deus, quem Christus et a Patre procedere, et a se mittendum pari professione testatur. Mittit autem Dei Filius Spiritum Patris sui; mittit, non quasi obedientem precepto, sed mysterio concordantem. Et ob hoc ipse Spiritus procedens a Patre sequitur missus a Filio, ne aut aliud esse quam Pater est, aut quidquam diuersum uelle, quam uult Filius, crederetur. Propter quod, fratres, sine cunctatione clarescit, unam esse Patris, et Filii, et Spiritus sancti uoluntatem. Sed nimius essem, si omnia que de sancte Trinitatis mysterio complexus egregie Maximus est, uellem describere. uenio ad Incarnationis mysterium.

III. Haud minus accurate Maximus quam Cyrillus Alexandrinus, quam Leo Magnus, quam alii qui medio quinto seculo contra Nestorium et Eutychem heresiarchas pro dogmate orthodoxo pugnarunt, scripsit. Factam enim in persona diuini uerbi, seu Filii [XLI] unionem duarum naturarum, diuine scilicet et humane,  ita ut una in Christo persona sit, nature due, clare, distincte, exacte ad sacra Biblia, ad traditionem, ad synodorum Ephesine et Chalcedonensis, et ad epistolam sancti Leonis ad Flauianum episcopum Constantinopolitanum docet; neque uero uno, alteroue in loco, sed pluribus. Longum est proinde omnia eius de dogmate eodem dicta persequi. Perpauca describam, e quibus, quid reliqua ferant, diiudicare quisque atque statuere tuto possit. Homil. 6, que est 1 de Natiuitate Domini, pag. 19: Hodie, inquit, ex uirgine nullius uiri gnara commercii homo processit, qui Deus simul est, et homo. Hodie unus idemque carnali sine ulla conceptione natus est Deus, et sine ullo generante factus est homo. Illum ab eterno genuit Deus; et in tempore Dei omnipotentis operante uirtute casta uirgo suscepit. Natus est ab eterno sine ullo conditionis principio; ortus est in tempore ex immaculata uirgine. In prima natiuitate natus est Deus, in secunda procreatus est homo. Huc pertinent que idem complexus est Maximus homil. 8, de Natiuitate Domini 3, pag. 24, et homil. 9, de Natiuitate Domini 4, pag. 24. Rursum homil. 10, de Natiuitate Domini 5, pag. 25, etc. Hodie, inquit, Saluator mundi per matrem nascendi tempus accepit, qui de Patre natiuitatis non habet tempus. Hodie per hominem Filius Dei ingressus est mundum, cuius manu ante hominem factus est mundus. . . . . . Unus idemque sine conceptione natus est Deus, et sine creatura factus est homo. Duas in Christo generationes legimus, sed in utraque incomprehense Diuinitatis est uirtus. Ibi enim illum ex semetipso genuit Deus, hic eum uirgo, Deo operante, concepit. Ibi sine initio, hic sine exemplo. Quod hic natum esse Deum sine conceptione dicit, eo sane dicit, ut genitum ex Patre, natum, non factum Filium indicet, excludatque temporis successionem quamlibet ex ipso Deo. Hinc homil. 6, de Natiuitate Domini, pag. 19: Natus est ab eterno, inquit, SINE ULLO CONDITIONIS PRINCIPIO; ORTUS EST IN TEMPORE EX IMMACULATA uIRGINE. Et homil. 9, de Natiuitate Domini 4, pag. 24: In fine temporum ille natus est homo qui ante omnia secula Unigenitus procedit a Patre. Natus quidem homo in tempore, sed ab eterno Deus. Quod autem adiungit: sine creante factus est homo,non alio spectat quam ut significet, non opera uiri, seu non generante uiro, Filium Dei factum hominem. Quare quod hoc loco uerbis hisce, sine creante, exprimit; idem, uti paulo ante uidimus, hisce aliis uerbis explicat: sine generante. Atque hac ipsa in homilia sine creante loco, legitur in cod. 1267 uaticano, pag. 90, sine generante. Quid? Si homil. 15, de Natiuitate Domini 10, pag. 41, sine generante sic efferat: natus est homo non per hominem procreatus. Moxque addat: Sed quamuis nouum uideatur, non tamen incredulum, quod Christus in utero Marie SINE GENERANTE conceptus est; qui de Deo Patre sine [XLII] conceptione processit? Iam uero sine creante a Maximo homilia 10 usurpatum eodem recidere, ac sine procreante, ac sine generante, liquet etiam ex homilia 23, que est 10 de Epiphania, pag. 67, ubi de Christo loquens: uadit ad nuptias, inquit, quem nuptie NON CREARUNT. Quanquam autem natura Christi humana creata a Deo est , adeo ut dici nequeat eam sine creante Deo factam , dici tamen recte non potest creatura Christus, quin una dicatur: secundum humanam naturam. Alioqui suspicari quis posset, personam Christi esse creatam, quod est Arianum. Catholice uero fidei dogma est, personam Christi diuinam esse, atque adeo increatam. uidesis sanctum Thomam ibid. art. 8. Pergit Maximus de Incarnationis mysterio scribere homil. 13, que est de Natiuitate Dom. 8, pag. 35. Christus, inquit, in quo Diuinitatis est plenitudo, carnis nostre infirma suscipiens, nouus natus est homo . . . . Neque enim ut temporalis quidam, aut qui ante non fuerit, de femina nobis repentinus emersit; sed qui semper erat cum Patre Deus, semperque regnabat, nouo per uirginem uoluit mortalibus apparere mysterio: nouus quidem homo, sed Dominus sempiternus. Horum sunt similia que profert homil. 14, pag. 39 seq.; homil. 20, pag. 55; homil. 25, pag. 73 seqq., quo loco: Noua stella, inquit, nouum aduentasse hominem reuelabat, et ita reuera nouum, ut, cum esset Dei Filius, indueret carnem sine generatione carnali, et haberet, secundum hominem, tempus nascendi, qui secundum Deum natiuitatis initium non habebat. . . . Quod enim Deus est, creator est mundi; quod homo est, redemptor est mundi. Quomodo ergo non priuilegio UTRIUSQUE SUBSTANTIAE Dominus est omnium Christus, qui sibi uniuersa aut creatione, aut redemptione subegit? Homil. 26, pag. 75, et homil. 27, pag. 79, ubi sic loquitur; Christus iehsu a Patre ueniens Deus, et homo natus a femina sub specie adorantium Chaldeorum fidem gentium dedicauit, qui quamuis Diuinitatem suam nostri corporis obumbratione uelaret, Deum tamen esse illum celum prodidit et terra cognouit. Humilis quidem, sed mirabilis uenit, ut pariter in eo et assumpte carnis ueritas, et ineffabilis Deitatis natura fulgeret. His consonant que docet homil. 29, que est de Baptismo Christi prima, pag. 87 seq.; homil. 30, pag. 92; homil. 35, pag. 99, in qua Redemptionis, inquit, nostre auctor eternus, omnipotens Dominus, Unigenitus Dei uiui inseparabilis semper permanens apud Patrem, ita pro nobis PERFECTUM suscipere dignatus est hominem; ita quod Deus erat exinaniuit in semetipso, ut per omnium legalium sanctionum sacramenta transiret. Nam ut primum beate matris sancto processit ab utero, circumcisionis signaculo dedicatur, siue ut INDUBITATAM CARNIS SUAE OSTENDERET uERITATEM, siue ne eum alienigenam alumna circumcisionis plebs Iudaica declinaret. [XLIII] Paria habet homil. 42, pag. 125; homil, 43, pag. 129; homil. 56, pag. 177, ubi posteaquam de humanitate Christi ac de Christo e mortuis resurgente dixit, deque eius uerbis ad Mariam Magdalenam: Nondum enim ascendi ad Patrem, tum, uideamus, inquit, quomodo ad Patrem nondum ascenderit Christus, cum ipse dicat: »Quia Pater in me, et ego in Patre,« a quo per INDISCRETAM DIuINITATIS SUBSTANTIAM nunquam est separatus; dum enim unus in uno manet, semper Patrem Filiumque simul esse significat; aut nunquid illuc  ascendere se dicit Filius, ubi ante habitat, quam ascendat? Dixit enim idem Dominus: Nemo ascendit in celum, nisi qui descendit de celo, Filius hominis, qui in celo est. Si ergo cum descendit Saluator, in celo est; multo etiam magis, priusquam ascendat, in celo est. Sed uide ne forte ad obiurgationem Marie uox ista pertineat, cui paulo ante inter sepulcra querenti Dominum dicitur: Quid queris uiuentem cum mortuis, etc.? Non discrepant que persequitur homil, 59, pag. 190, et homil. 68, pag. 217, quo in loco disserit hoc modo: Tu, Domine, de carne uirginis factus es Christus, qui Dei uiui es Filius sempiternus. Tu, Domine, ab hominibus natus es homo, qui incogitabili maiestate Deus es apud Deum, etc. Consentanea sunt que Maximus comprehendit homil. 83, pag. 270; et sermone 7 de Tempore, pag. 413; serm. 10, pag. 421; serm. 12, pag. 427; et serm. 16, pag. 438, etc. Iam ex iis tam egregiis testimoniis perspicue palam est, Maximum in uno Christo fateri naturas duas. Quod quidem maiorem in modum confirmari potest illustri loco illo qui homil. 14, pag. 40, continetur, estque huiusmodi: Stupet omnis creatura tam grande miraculum, quod UNUS IDEMQUE et Deus regnat in celo, et homo nutritur in terra. Neque uero hoc solum, uerum etiam iis que exstant homil. 17, pag. 50: Id quoque nos, fratres, toto corde credamus: IPSUM nempe, etsi nostre consortem nature, paterne tamen diuine substantie esse cequalem. Et homil. 19, pag. 53: Quis explicare queat cur unigenitus Dei Filius, cui cum Patre et Spiritu sancto UNA ATQUE EADEM EST DIuINITAS ATQUE OMNIPOTENTIA, CUIQUE UNUM IDEMQUE uELLE ET POSSE EST, NOSTRAM tamen dignari adeo uoluerit NATURAM, ut, quod non habebat, ASSUMENS, et QUOD IN SE ERAT, non DIMITTENS, DIuINAM CUM HUMANA INSEPARABILITER ADEO NATURAM COMPUTAuERIT, UT DEUS SIMUL ESSET ET HOMO. Et homil. 29, pag. 83: Magnum hoc tremendumque mysterium, cum unus idemque annuntiatur de Patre Deus, et homo de matre; unus idemque Filius femine, et Filius maiestatis; unus idemque hominum particeps et Dominus angelorum . . . . . Ille fugit ubera, qui pascit omnia, et qui uniuersis animantibus uiuendi substantiam prestat e celo, ob salutem terrestrium terreno lacte nutritur. Nullus ergo ambigat; nemo cunctetur, quod Christus in terra degens, fulgebat in celo, quia sic uenit ad terras, ut non relinqueret [XLIu] celum Et homil. 77, pag. 245 de Petro agens, ostendisse ipsum ait: Que esset in UNO EODEMQUE Dei Filio et suscepte carnis ratio, et naturalis priuilegium Deitatis. Et homil. 83, pag. 270: Quod Christus est factus, qui Filius erat, dispensatio est redemptionis humane; quod Dominus est, de proprietate nature est: unicus autem uel Unigenitus annuntiatur, et creditur, quia unus ita est genitus, nec habet in natiuitate consortem. Filium audis, non ut illum sexu aliquo editum putes, sed ut credas incomprehensibili maiestate Deum prodiisse de Deo, ut ipse ait: Ego a Patre exiui, et ueni in hunc mundum. Qui natus est de Spiritu sancto ex Maria uirgine. Spiritum sanctum audis, ut partum illum mirabilem simul et inculpabilem recognoscas . . . Nam cum Unigenitum Dei fieri hominem redemptionis nostre necessitas flagitaret, hoc natiuitatis sue priuilegium proprie Diuinitatis inuexit, ut de uirgine nasceretur . . . Unigenitus igitur Dei factus est Filius hominis, ut qui creator mundi erat, fieret et redemptor. Et serm. 8, pag. 415: Ita disposuit Dominus . . . ut . . . certi essent homines, quia ipse esset Filius Dei, quem uirgo pepererat, Diuinitas agnoscebat, etc. Sed adducendorum Maximi locorum est tandem mihi faciendus modus, cum et infinitum prope esset omnia persequi, et minime necessarium. Nam que adducta sunt, satis superque demonstrant, de mysterio Incarnationis agere sanctum episcopum, ut agit Leo Magnus, utque egerunt Patres synodorum Ephesine et Chalcedonensis. Qui enim unum eumdemque Filium Dei natum ab eterno ex Patre Deo sine ullo conditionis principio, ortum in tempore ex uirgine, scribit, atque eum fatetur in prima natiuitate natum esse Deum, in secunda procreatum hominem; rursumque qui affirmat in uno eodemque Christo et plenitudinem esse Diuinitatis, et hominis naturam, Christumque ipsum priuilegio utriusque substantie Dominum esse omnium, quod uniuersa sibi subegerit aut creatione aut redemptione, eumdemque qui natus ab eterno ex Deo est, natum esse in tempore ex femina, ac inseparabiliter semper ipsum omnipotentem Dominum, Unigenitum Dei uiui permanere apud Patrem, a quo per indiscretam diuinitatis substantiam nunquam est separatus; qui quidem Filius perfectam in tempore susceperit humanitatem; is denique qui testatur, unum eumdemque Christum ex uirgine natum esse hominem, qui incogitabili maiestate Deus est apud Deum; et Filium ipsum Dei, cui cum Patre et Spiritu sancto una atque eadem est Diuinitas, idemque uelle et posse, ita nostram assumpsisse naturam, ut quod in se erat non dimittens diuinam cum humana natura mirabiliter copulauerit inseparabiliter, ut simul Deus sit, et homo, sitque Filius femine, et Filius maiestatis; qui, inquam, hec confitetur, is personam Christi unam confessus fuerit necesse est, in qua inseparabiliter nature subsistant inconfuse impermixteque due, diuina scilicet et humana. Nam si persone fingerentur due, non unus et idem Filius esset Dei, et [XLu] Filius uirginis, sed essent filii duo, quod Maximi dogmati repugnat. Quid autem desiderari supra potuit ad euertendas hereses Nestorii et Eutychis, quorum alter personas duas in Christo constituebat, alter naturam post unitionem unam? Profecto qui hec Maximi cum doctrina Cyrilli Alexandrini et sancti Celestini I aduersus Nestorianos, cumque epistola sancti Leonis Magni ad Flauianum contra Eutychem conferet, is certe comperiet, sententias Maximi eiusdem Cyrillianis Leonianisque ita congruere atque ita similes esse, ut ouum nequeat ouo esse similius.

Iu. Quid si Maximus, Deum Dei Filium ex Maria uirgine esse natum, adeoque matrem ipsam esse Dei affirmans, funditus euertat hereticum dogma Nestorianorum, eamdem , Dei genitricem, esse negantium? Quod quidem et manifestum ex sancti episcopi, que supra descripsimus, testimoniis est; et fiet iis que mox proferemus illustrius. Ac sermone quidem 36, pag. 492: Eum, inquit, ex Maria uirgine secundum  carnem natum esse, et secundum Diuinitatem processisse ex Dei Patris ore. Et serm. 47, pag. 495 seqq.: Quis dubitet ineffabiliter eum Filium Dei, Filiumque esse hominis, qui potuit et mortem perpeti, et, morte deuicta, semetipsum suscitare de tumulo  . Nam suscepta carne de uirgine, ne quam in fide nostre confessionis nebulam pateremur, toto predicationis sue tempore uERUM SE REuELABAT DEUM, PERFECTUM OSTENDEBAT et HOMINEM . . . . . . Ita sane incomprehensibiliter caro in Deo, et in carne Deus, ut neque Deum ab homine passio separaret, neque per hominem Deus humanis passionibus subiaceret. Quod uero annuntiatur Filius Dei NATUS DE uIRGINE, tanto in miraculo non debet humana fluctuare fragilitas, quia stupende huic nouitati Deum, cui omne opus possibile est, confitemur auctorem . . . . . uoluit uirginem parere, et obumbratione maiestatis eius, nullo uirginei pudoris damno, Christus processit ex Maria . . . Sed fortasse perfidus occurrit, et dicit: Nemo unquam ita est natus. Nemo reuera, quia nullius, preter hanc, caro unita cum Deo est . . . . Mirabiliter natus est Christus, et obstinatione perfida non credis Deum? Quod precipuus apostolorum redemptorem omnium Filium Dei uiui dicit, paterne in eo Deitatis substantiam confitetur; quod EUMDEM Christum pronuntiat, MATERNI inesse corporis asserit ueritatem. Sic reuera beatissimus Petrus UTRAMQUE in Christo naturam  sub una est appellatione complexus, ut ineffabilis mysterii sacramentum breuissimo sermone delibans, NEQUE GEMINATA DIuIDERET, NEQUE UNITA CONFUNDERET  . Ut autem plenius aduerteremus, in Saluatore neque a Deo hominem, neque Deum ab homine separandum, ait gloriosissimus magister fidei Paulus apostolus: Misit Deus Filium suum factam ex muliere, factum sub lege. Non utique factus est Filius Dei, ut mitteretur; sed ad id quod missus est, [XLuI] Filius factus est hominis. Salua enim diuine proprietate  nature, naturam in se suscepit humanam, non facta confusione, sed unitione perfecta  . Confer que sequuntur, que et rei nostre institutoque conducunt, et sunt a Maximo tradita atque explanata egregie. Sermone autem 43, pag. 511: Per hoc, inquit, sacratissimum Incarnationis mysterium ita in unum Dominum, UNAMQUE PERSONAM  CARO CONuENIT, et uERBUM, ut et Deus putaretur natus e femina, et homo credatur uenisse de celo, secundum quod ait Dominus: Nemo ascendit in celum, nisi qui descendit de celo, Filius hominis, qui est in celo . . . . . Erat Filius hominis et Filius Dei. Nec possumus seorsum aut hominem sine Deo, aut Deum sine homine confiteri. Nonne uidetur celum transcendisse homo, quando in utero uirginis unitus est Dei uerbo. Et serm. 46, pag. 520: Que est huius profunditas sacramenti, quam imperscrutabile diuine operationis arcanum, quod is qui ante secula prodiuit a Patre, ille qui in fine temporum processit ex femina, unus factus est Deus; atque hoc ideo, ut cum esset Unigenitus indiuisus a Patre, haberet homo in Unigenito Dei paterna cum immortalitate consortium. Et serm. 53, pag. 533: Tenuit suo Pater in Filio GEMINE SUBSTANTIAE uirtutem, quatenus maiestate uirtutis eius uENERANDA PUERPERA UNUM EUMDEMQUE CHRISTUM ET UT DEUM CONCIPERET, ET UT HOMINEM PARERET. An non ille Dei Filius uidetur esse conceptus, ubi carnali cessante germine, et homo creditur uirgineo formatus in utero, et DEUS NON DUBITATUR ESSE, QUI NATUS EST? Mirabilis partus MATRIS intacte. Et serm. 61, pag. 554, ubi de die natali sancti Ioannis Baptiste disserens: Cui, inquit, tanti honoris collata est gloria, ut natiuitati eius ipsa DEI GENITRIX interesset, eiusque principium latens in utero mundi conditor sua presentia dedicaret. Et serm. 62, pag. 558: Christus IDEM IPSE uerbum, et caro unus est Dominus, atque unus idemque eternus, et nouus  est; eternus a Deo, nouus a femina. Ibi incomprehensibiliter genitus ab ingenito, hic mirabiliter natus a uirgine; ibi paterna maiestate editus, hic spiritus operatione formatus; tibi simplex in Genitore natura est, hic GEMINA IN Redemptore substantia . . . Si nouum  fuit quod Deus est natus in terris, multo magis est nouum quod homo regnet in celo, etc. Nam, ut serm. 107, pag. 669, scribit: Consideranda est in uno eodemque Redemptore nostro disiuncta   operatio diuinitatis et humanitatis; atque omnimodis detestandus error Eutychetis, qui unam tantum in Christo dogmatizare presumit operationem. In alterutra enim parte, uel qui solum hominem fuisse dixerit, gloriam negabit conditoris; uel qui solum Deum, negabit misericordiam Redemptoris. [XLuII] Et tract. 2, de Baptismo, pag. 715: Hec est Christi0anorum catholicorum fides, ut credamus, nos cum hac, in qua nunc sumus, anima resurgere, habentes idoneum future nostre resurrectionis exemplum Dominum nostrum uerbum Patris, qui cum sit Deus, et Dei Filius, seu uerbum, et secundum substantiam diuinitatis Patri ceternus et consubstantialis; ideo nature nostre suscepit hominem, iuxta quem DE uIRGINE NASCI, et postea pati et mori uoluit, et die tertia resurgere, et in celum ascendit  , ut nos ad spem resurrectionis accenderet. Sunt his similia, que persequitur tractatu 5, contra Iudeos, pag. 739 et de Capitulis Euangelior., pag. 759. Age  uero cum Dei Filium, Patri consubstantialem natum ex Maria uirgine in tempore secundum hominem, Maximus fateatur; cumque diuinam et humanam naturam, salua utriusque substantie proprietate, in unam diuini uerbi personam coiuisse testetur, ipsamque proinde Mariam et matrem Christi Dei et Dei genitricem appellet; quid est, quod quisquam in inuidiam sanctum episcopum uocet, quasi minus accurate minusue ad synodos Ephesinam et Chalcedonensem apte de Incarnationis mysterio aduersus Nestorium atque Eutychem disputarit, aut quidquam dixerit, quod cum sanctorum Cyrilli, Celestini, Leonis doctrina haud facile componi posse uideatur? Equidem fidem lectorum postulo, ut adsint, cognoscant, animaduertant, sitne in definitione synodi eiusdem Chalcedonensis quidpiam quod non satis distincte perspicueque sanctus Maximus adductis proxime locis homiliarum, sermonum atque tractatuum suorum comprehenderit. En synodi uerba: Sequentes sancti Patres, unum eumdemque confiteri Filium et Dominum nostrum Iesum Christum consonanter omnes docemus, eumdem perfectum in Deitate, et eumdem perfectum in humanitate, Deum uerum, et hominem uerum, eumdem ex anima rationali, et corpore, consubstantialem nobis secundum humanitatem, per omnia nobis similem absque peccato. Ante secula quidem de Patre genitum secundum Deitatem, in nouissimis autem diebus, eumdem propter nos et propter nostram salutem ex Maria uirgine Dei genitrice secundum humanitatem, unum eumdemque Christum, Filium, Dominum, Unigenitum, in duabus naturis inconfuse, incommutabiliter, indiuise, inseparabiliter agnoscendum; nusquam sublata differentia naturarum propter unitionem, magisque salua proprietate utriusque nature, et in unam personam, atque subsistentiam concurrente, non in duas personas partitum, atque diuisum, sed unum, eumdemque Filium  .

u. At enim carnis quidem corporisque Christi meminit Maximus; anime autem rationalis non item meminit. Quasi uero qui perfectam in Christo humanam naturam saluamque eius proprietatem testatur, is non una testetur, animam ratione preditam fuisse simul cum corpore [XLuIII] assumptam a uerbo? Sed quid multis opus est, si Maximus idem sermone 31, pag. 470, scribat hoc modo: Et reuera dignum erat, ut uERA illa corporis ANIMIQUE substantia una cum Christo in eternum exsultaret in celis, que terrena ista impedimenta conculcans, soli ipsi seruierat in terris.

uI. uerumtamen simulasse Christum esuriem, scribit Maximus sermone 15, pag. 434: uidete, inquit, artem Domini, qua aduersarium arte circumuenit. Post multa ieiunia esurire se simulat, ut diabolum, quem ieiunando iam uicerat, iterum esuriendo sollicitet. Spem enim illi congrediendi ex infirmitate carnis quodammodo tribuit, et dum ueluti contra imbecillem congreditur, gloriosius superetur. Quod si, auctore Maximo, ea fuit a Christo simulata esuries, cur non item dici poterit simulatas fuisse a Christo ipso, Maximi eiusdem sententia, lassitudines, gemitus, tristitias, mortem? Ego uero cum sancti episcopi homilias sermonesque considero, plane uideo in iisdem satis aperte constitui re quidem uera esurisse Christum. Homil. 37, pag. 107: Ignorabat, inquit, nimirum diabolus, quia quod Christus nutrimenta perferebat infantie, quodque esuriebat ut homo, non erat fragilitatis corporee, sed celestis gratie sacramentum. ESURIEBAT igitur ut homo Christus, teste Maximo. Rursum idem Maximus homilia 38, pag. 112: Quomodo, inquit, potest fieri, ut qui tot dierum numero  famem sitimque non senserit, postea esurierit? ESURIEBAT PLANE, NEC NEGARE POSSUMUS QUOD ESURIERIT. Et homilia 43, pag. 129: Nobis, inquit, uicit, qui dignatus est ESURIRE pro nobis. Aggreditur itaque diabolus tentare Christum . . . . . Suspicatur illum Dei esse Filium, quem continuatum quadraginta dierum uidet explicuisse ieiunium, sed rursum dubitat, diuinam illi inesse naturam, quem quasi infirmum inter ceteros homines, PERSPICIT esurire. Stupet attonitus que sit ista nouitas, humanum non habere peccatum, et necessitatem peccatoris hominis sustinere. Christus autem Dominus Redemptor noster, ut perditum infirmumque hominem reuocaret ad Deum, ESURIEM, LASSITUDINEM, MeROREM ET OMNIA IN SE HUMANI CORPORIS INFIRMA SUSCEPIT. Esuriit igitur Christus reuera, ut lassitudinem, merorem aliaque infirma humani corporis reuera perpessus est; sed esuriit, nostri causa, uti nimirum nos reuocaret ad Deum. Quare quod superiore homilia 38, pag. 112, dixit: Esuriit non cibum hominum, sed salutem; nec escarum secularium epulas concupiuit, sed animarum desiderauit celestium sanctitatem. Cibus enim Christi est redemptio populorum, cibus Christi est paterne uoluntatis effectus; non alio pertinet, quam ut significet, esuriisse quidem uere Seruatorem generis humani; sed non tam esuriisse cibum hominum quam salutem, cuius certe salutis afferende causa esuriem, lassitudinem, meroremque susceperat. Atque idem Maximus homil. 43, pag. 130, Magis salutem [XLIX] hominum esuriisse Christum, pergit scribere, uidelicet hanc magis quam cibum: Sed uero, inquit, omnipotens Unigenitus, qui nostram MAGIS ESURIRET SALUTEM, tali tentatorem suum responsione confudit: »Non in solo pane uiuit homo, sed in omni uerbo Dei.« Quo responso, karissimi, ut explorator, qui incertus uenerat, incertior redderetur, inestimate prudentie Dominus NEC INESSE SIBI ESURIEM DENEGAuIT, NEC MANDUCANDI NECESSITATEM SE HABERE PROFESSUS EST. »Non, inquit, in pane tantum,« etc. Hoc est, etsi ego esuriam, mihi tamen, diabole, NON EST NECESSARIUS panis, etc. Homilia porro 49, pag. 134: Moyses non esuriuit, ut in homine fragili operata Diuinitas probaretur; ESURIuIT DEI FILIUS, UT ASSUMPTIONE CARNIS NOSTRAE FRAGILEM SE SUSCEPISSE HOMINEM REuELARET. Quod non esurit Moyses, celestis est possibilitatis exemplum; quod esurit Christus, nostre est redemptionis sacramentum. Huiusmodi Dominus peregit in sua carne mysterium, ut sicut  Deus esse diuinis uirtutibus creditur; ITA ET HOMO ESSE, INFIRMITATIBUS DIGNOSCATUR HUMANIS. Et hinc est quod Christus UT HOMO ESURIT, et esurientes pascit ut Deus. Hinc quod fatigatur itinere, et claudis uirtutem tribuit ambulandi. Hinc quod oculos suos laxat in lacrymas, et mirabiliter cecis reformat aspectum. Hinc quod appropinquante morte tristatur, et mortuum Lazarum suscitat de sepulcro. Hec omnia, fratres, Condilor ac Redemptor noster, ut Deus et homo agit, NON QUIA TALIS ILLI NASCENDI NECESSITAS FUIT, sed quia tale in celo et in terris uoluit regnare mysterium. Eodem spectant que complexus est homilia 108, pag. 357: Quid mirum, fratres? inquit. Christus uenit suscipere infirmitates nostras et suas nobis conferre uirtutes, humana querere, prestare diuina; accipere iniurias, reddere dignitates; ferre tedia, referre sanitates . . . . . Christus . . . . . nisi implesset carnis ordinem, carnis in illo esset otiosa susceptio. Sustinuit ergo has necessitates, ut HOMO uERUS humanis necessitatibus PROBARETUR. Iam uero sermone 42, pag. 509, ethnicos refellens, qui obiicere solerent timuisse Christum: Timuit, inquit, Christus, sed ut timere aut uellet, aut posset, de nostri illud corporis infirmitate suscepit. Inde enim timuit, unde et esuriuit, unde tristis erat, unde dormiuit, unde doluit, unde fleuit. Quid hoc rei est? uides Christum timentem mori, et non aspicis eum triumphali manu captiue mortis spolia detrahentem? Quotus autem quisque est, qui ex hactenus allatis Maximi nostri locis non plane perspiciat, quorsum accipiendum sit esurire se simulat a sancto episcopo sermone 15, pag. 434, usurpatum! Non enim hic simulat eodem atque fingit reuoluitur. Quo namque modo Christus finxisset esurire se, Maximi quidem sententia, si Maximus ipse aperte docet, tam non finxisse Christum, ut re sane uera esuriem perpessus fuerit, haud [L] secus ac lassitudinem atque merorem? Qua quidem de re conferri, que paulo ante descripsi, testimonia Maximi eiusdem cuperem. His autem accedunt que mox addam, queque ad ueritatem plane persuadent, uere hec, aliaque generis eiusdem, qua hominem, pertulisse Christum. Sermone 38, de Tempore, pag. 500: Nunquid, inquit Maximus, frustra uagire  in cunis uoluit? . . . Nunquid incassum fleuit? . . . . . Nunquid otiose potatus aceto, cibatus est felle? . . . . . Nunquid inanis eius est passio? . . . . . Et ideo qui crassitudine carnalis ingenii, passionis eius mysteria comprehendere non ualemus; CREDULITATE RECTAE FIDEI, QUAE PRAESTITIT, TENEAMUS. Et serm. 43, pag. 512: Erat simul in Christo et regnantis dominatio, et ministerium seruientis. Nam cum in forma Dei esset, ut docet Paulus apostolus, formam induit seruitutis. Erat reuera in forma Dei Christus, cum aquam in uina uertendo, creaturarum se esse Dominum reuelabat . . . . . In forma autem serui erat, cum itineris fatigatione lassatus, ueluti requiescens super os putei sedebat. Formam serui agebat, cum in eum insultantes impii sordidissimi oris sui sputamenta proiicerent. Serui formam susceperat, cum faciem suam, quam intueri credentibus pauori erat, a palmis et ictibus ludentium non uertit; et quod his, qui uere sunt serui, perpeti erat turpissimum, etiam scapulas suas, quibus nostra uenerat peccata portare, uerberantium manibus inclinauit . . . . . . Itaque, fratres, cum unus idemque Dei Filius mira fecerit, FLENDA PERTULERIT; unus idemque erat et seruus, et Dominus. Totum enim, ut Dominus, poterat; et totum patiebatur, ut seruus. Huc recidunt que idem docet Maximus sermone 37, de Tempore, pag. 495 seq.: Suscepta, inquit, carne de uirgine, ne quam in FIDE NOSTRAE CONFESSIONIS NEBULAM PATEREMUR, toto predicationis sue tempore uerum se reuelabat Deum, PERFECTUM OSTENDEBAT ET HOMINEM. FLEBAT quippe, ut nostro dolore MeRENS; sed ut sua uirtute potens miseratus cecorum tenebras, huic necdum formatos faciebat oculos, illi reddebat amissos: nauigans cum discipulis suis SOMNO HOMINIS DORMIEBAT IN PUPPIS; sed conscie maiestatis imperio insurgentium fluctuum moles minacesque uentos serena protinus tranquillitate compescuit . . . . . Ut Filio hominis ingerebantur conuicia; sed ut ignara mortalitas inostensam credendi disceret ueritatem, quasi unicum Filium suum Pater alloquebatur e celo. Si ergo credis, o homo, indigna que pertulit Christus, cur non magis credis miranda que prestitit? Si ergo non frustra, non otiose, non incassum, non inaniter uagiit in cunis, fleuit, potatus aceto Christus reuera fuit, teste Maximo, eodemque fatente ea sunt recte fidei credulitate credenda, cur non item, illo ipso plane assentiente, tenendum recte fidei credulitate erit, Christum esuriisse, cum Maximi ipsius sit satis explorata (ut supra est eius uerbis demonstratum [LI] sententia, merorem Christi, atque adeo fletum, eodem haberi loco, atque esuriem oportere? Rursum, an non, defatigationem, seu lassitudinem Christi eodem esse numero, atque esuriem, ut paulo ante uidimus, affirmat? Quid erit igitur, quod suspicari quis possit, auctore Maximo, defatigatum ex itinere fuisse reuera Christum; esurientem autem non reuera, sed simulate fuisse? Quid? si Maximo teste, flebat Christus, ut nostro dolore merens? Cur, rogo, nisi ut perfectum se ostenderet hominem, ne quam in fide nostre confessionis nebulam pateremur? Et existimare quis poterit eam nebulam fuisse fidei nostre confessioni offusam obductamque a Maximo, ut simulate, non uere, esuriisse Christum eumdem diceret; a Maximo, inquam, qui idem esse statuerat de merore Christi, ac de esurie sentiendum? Nobis, inquit ille  , uicit, qui dignatus est esurire pro nobis; et paulo post: Christus, ut perditum infirmumque hominem reuocaret ad Deum, ESURIEM, lassitudinem, merorem, et omnia in se humani corporis infirma suscepit. Age uero, perfectum hominem esse Christum, cum fide constare Maximus affirmet, cumque ex humanis infirmitatibus eius dignosci humanitatem confiteatur; quas demum infirmitates commemoret uideamus: Huiusmodi, inquit, peregit in sua carne mysterium, ut sicut Deus esse diuinis mysteriis creditur, ita et homo esse infirmitatibus dignoscatur humanis. Quibus autem, queso, infirmitatibus? Adiungit mox Maximus: Et hinc est quod  Christus ut homo esurit. Quid? Simulatamne esuriem quisquam dicet, eam ex qua dignoscebatur esse hominem Christum? At simulata si esset, quid restaret, nisi ut ficta item ac simulata, non uera, esset censenda in Christo humanitas? Quid autem esse potest hoc opinionis monstro cum Maximi doctrina pugnantius? Manet igitur, non simulasse esuriem Christum, sed uere esuriisse, Maximo non teste solum, sed etiam predicatore ac uindice. Roges me cur ergo Maximus simulasse Christum esuriem scripsit. Dicam breuibus: simulasse, ut ex Maximi eiusdem dictis inter se collatis perspicitur, eodem recidere, ac retulisse Christum, seu expressisse in se, ut homine, esuriem non necessitate, sed uoluntate. uoluisse enim esurire Christum; cum tamen si noluisset, non esuriisset, etiamsi ad annos sexcentos ieiunium produxisset. Quare quod Christus esurierit, fuisse ille scribit: non fragilitatis corporee, sed celestis gratie sacramentum. Quin etiam ibidem de Christo disserens, uOLUNTARIAM, inquit, perferebat esuriem. Quid? si illo ipso in sermone 15, pag. 434, ubi simulasse esuriem Christum dicit, aperte indicet Maximus, uoluisse Christum ipsum esurire, ut diabolum, quem celarat incarnationem suam, confusum a se superatumque depelleret? Ut diabolum, inquit, quem ieiunando iam uicerat, iterum ESURIENDO sollicitet. Spem enim illi congrediendi ex infirmitate famis quodammodo tribuit, et dum ueluti contra imbecillem congreditur, gloriosius superetur. Hec est enim uera uictoria, [LII] ut quia Adam immortalem, gloriosum et epulantem subuerterat; nunc ab homine mortali, humili  atque ESURIENTE uincatur. Cernens enim esurientem diabolus, hominem putat, dubitat Saluatorem, et ideo ait: Si Filius Dei es, dic lapidi huic ut fiat panis . . . Suspicabatur, inquam, ipsum esse Christum, cum postulabat ut de lapide panem faceret; sed putabat tantummodo solum hominem, cum ESURIENTEM uIDEBAT. Saluator autem uersutiam eius mira responsione condemnat . . . . . Respondit ergo illi: Non in solo pane uiuit homo, sed in omni uerbo Dei. Hoc est, non in pane terreno, non materiali cibo, quo Adam primum decepisti, sed in uerbo Dei, in quo sunt uite alimenta celestis. uerbum autem Dei Christus est Dominus, etc. Sed de uera Christi esurie post diuturnum quadraginta dierum ieiunium, satis dictum ex sententia Maximi est.

uII. Nunc de ceteris mysteriis Seruatoris Christi pergam agere. Iam natum ipsum ex Maria, cuius originalis fuerit gratia, queque uirgo ante partum, in partu ac post partum fuerit, Maximus ubique predicat. Atque est eius illustris locus de originali gratia Marie in homilia 5, pag. 18. Sic autem is locus habet: Idoneum plane Maria Christo habitaculum, non pro habitu corporis, sed pro gratia originali. Et in homilia 45, pag. 138: Quin potius, inquit, ipsam Mariam manna dixerim, quia est subtilis, splendida, suauis et uirgo; que ueluti celitus ueniens cunctis Ecclesiarum populis cibum dulciorem melle defluxit, quem qui edere et manducare neglexerit, uitam in semetipso habere non poterit. De Marie porro uirginitate sic statuit homilia 5, pag. 17 seqq.: Nascitur salus omnium Christus, quem regem gentium prophete testantur; nascitur ex uirgine, sicut Isaias declarat, dicens: Ecce uirgo concipiet, et pariet filium, et uocabunt nomen eius Emmanuel, quod est interpretatum nobiscum Deus. Probat ergo ueritatem Domini ordo nascendi. Concepit uirgo uirilis ignara consortii; impletur uterus nullo libatus amplexu; et Spiritum sanctum castus uenter excepit, quem pura membra seruarunt, innocens corpus gessit. uidete miraculum matris Dominice. uIRGO EST CUM CONCIPIT, uIRGO CUM PARTURIT, uIRGO POST PARTUM. Gloriosa uirginitas et preclara fecunditas! uirtus mundi nascitur, et nullus est gemitus parturientis. uacuatur uterus, infans excipitur, nec uirginitas uiolatur. Et homilia 7, pag. 21 seq.: Gentiles, inquit , carnalibus argumentis hebetati, adhuc recusant credere ex uirgine nasci potuisse  et sacerdotem ista docentem irrident . . . . . uerum quenam hec est prudentium huius seculi stulta doctrina, dicam potius, insania? credere Deum mirabilia aliquando fecisse, facere etiam et nunc; in sacratissima autem Filii [LIII] sui Domini nostri natiuitate, ex uirgine id nullo modo potuisse prestare? Ille enim idemque Deus, qui celum atque celos celorum, singula etiam que in eis sunt, diuina arte aliquando creauit ex nichilo . . . . ., ille est qui uirgini partum dedit et sobolem. Si Deum credis, celum, solem, stellas condere potuisse ex nichilo . . . ., cur illum intacte uirgini ipsius Dei operante uirtute dare non potuisse contendis? Que enim maior omnipotentis Dei uirtus erit, cuncta que in celis et in mundo uidet creauisse ex nichilo, aut in intemerate uirginis utero, nullo precedente carnali complexu, hominem creare? etc. Confer homiliam 8, pag. 24, et homil. 9, pag. 24 seq., et homil. 11, pag. 30 seqq., et homil. 12, pag. 34 seq., et homil. 14, pag. 39 seq., et homil. 15, pag. 42, et homil. 20, pag. 55, et homil. 22, pag. 62, quo loco: Nouus, inquit, quidem homo in tempore, sed ab eterno Deus; nouus quidem Christus, sed Dominus omnium seculorum. Hodie beatissima illa uirgo Maria peperit hominem, quem non suscepit ab homine et que ante partum inuiolata uirgo permansit. Ridet tanti profunditatem mysterii ceca et stulta gentilitas; irridet quoque impia illa blasphemia que superioribus diebus, dum partum uirginis attenuare presumpsit atque corrumpere, Christum Dominum ex uirgine procreari non potuisse blasphemauit. Hanc sancta Mediolanensi Ecclesia horruit blasphemiam; illam synodalis noster uno ore damnauit conuentus; eamdem exsecrata est pia ipsa imperialis potestas. Etenim dum uenerabile connubium uirginitati ausus est equare, Christum blasphemat, EX uIRGINE NON POTUISSE GENERARI; CUM NEGARE NON AUDEAT EX MULIERE, EDITIS HUMANORUM PIGNORUM PARTUBUS, uIRGINES PERMANERE. Sunt hec iis, que synodali epistola concilii Mediolanensis prouincie aduersus Iouinianum Symmistasque continentur, plane consona. Nam in  epistola eadem, num. 4  , sic legitur: Quanta amentia funestorum latratuum, ut iidem dicerent, Christum EX uIRGINE NON POTUISSE GENERARI, QUI ASSERUNT EX MULIERE, EDITIS HUMANORUM PIGNORUM PARTUBUS, uIRGINES PERMANERE, etc. Quod autem scribit Maximus: Eamdem  exsecrata est ipsa imperialis potestas, id exceptum ex iis est que synodus ipsa litteris iisdem est persecuta. Sunt uero ea huiusmodi num. 8  : Dignum illi  premium retulerunt perfidie sue, qui ideo huc uenerunt, ne superesset locus in quo non damnarentur, qui uere se Manicheos probauerunt  , non credentes, quia ex uirgine utique uenisse non creditur. Quenam hec est suppar nouorum Iudeorum amentia? Si uenisse non creditur, nec carnem creditur suscepisse; ergo in phantasmate uisus est, in phantasmate crucifixus est. Sed nobis in ueritate crucifixus [LIu] est, in ueritate Redemptor est noster. Manicheus est qui abnegat ueritatem, qui carnem Christi negat, et ideo non est illis remissio peccatorum, sed est impietas Manicheorum, quam et clementissimus exsecratus est imperator, et omnes qui illos uiderunt, quasi quedam contagia refugerunt. uerum de hac synodo alias. Redeo ad Maximi de uirginitate Dei genitricis doctrinam. Ergo is homilia 25, pag. 74, Iudeum reprehendens: Apud te, inquit, uirgo concepit, et uirginis tue partum alienus agnoscit; tibi salutem tuam angelice uoces persuadere non possunt, et ad Christum tuum una Chaldeos stella perduxit. Et homilia 29, pag. 87, Ioannem Baptistam sic inducit alloquentem Christum: Me uiri et femine naturalis copula procreauit; te autem, Altissimi obumbrante uirtute, ueneranda nobis uirginitas dedit. Sed quid his ego immoror, qui si omnia persequi proponendo uelim que Maximus hoc de dogmate homiliis sermonibusque suis complexus est, uix aliquando faciam scribendi finem? Itaque modum huic argumento statuam, unoque illo sancti episcopi testimonio contentus ero, quod legitur in sermone 37, pag. 497: uoluit uirginem parere, et obumbratione maiestatis, nullo uirginei pudoris damno, Christus processit ex Maria. Et inde est quod philosophi gentium prudentesque mundi, qui omnia sibi propria uolunt disceptatione constare, dum terreno sensu diuina discutiunt, sapientia sua desipientes ad plenitudinem non perueniunt ueritatis. Qui hanc igitur desudant habere doctrinam, ut quod ipsi aduertere nequeunt, superbo tumentes spiritu, Deum aut non recte uelle, aut non posse contendunt. Qui, ut ait Apostolus: Dicentes se esse sapientes, stulti facti sunt; et iterum: Euanuerunt in cogitationibus suis. Quis enim ita demens in illo conceptu uirgineo semen querat humanum, ubi agitur celeste mysterium? etc. Iam de uirginitate beate Marie hactenus.

uIII. Huius item Maximus passim celebrat sanctitatem, eamque repletam gratia fuisse predicat. Confer homiliam 5, pag. 17 seq., et homil. 7, pag. 22, et homil. 8, pag. 24. Nihilominus fuerunt qui Maximum eumdem culpe uertisse beate uirgini arbitrarentur, quod a Christo petiisset ut uinum, quo in nuptiali conuiuio Cane Galilee carebat sponsus, suppeditaret miraculo. Sed quam hi longe errarint, et demonstratum a nobis in ea annotatione est quam ad homil. 23, pag. 67, ascripsimus, et ex homilia eadem plane liquet, in qua : gratie temporatis fuisse, Maximus ait, quod petebat Maria, nec uero piguisse benignissimum Dominum, dum magna ueniunt, parua prestare; et ideo uenerabilem Mariam, et uere ut matrem Domini futura prenoscentem, ac Dominicam preuidentem uoluntatem, sollicite admonuisse ministros, dixisseque: Quodcunque dixerit uobis facite. Sciuisse autem Matrem sanctam obiurgationem illam Domini Filiique sui: Quid mihi et tibi est, mulier, [Lu] non irascentis offensam pretendere, sed miserationis portare mysterium. Quid? In culpam ne uocatam fuisse putemus eam, que gratiam petierit, etsi temporalem; at quam tamen gratiam Christus prestiterit? uitione dandum Marie erit, que prenoscens, quod Filii uoluntas ferret, quodque is concessurus esset, id et flagitarit ab ipso Filio, et ministris mandarit ut quod ille iussisset facerent? Iam uero quid mihi, ac tibi mulier, si culpam ullam hesisse Marie indicaret, opinione Maximi, quo tandem modo idem Maximus dixisset, obiurgationem illam non fuisse irascentis offensam, sed miserationis portasse mysterium? Que cum ita sint, quid erit reliqui, nisi ut a Maximo id non fuisse uirgini tributum culpe confiteamur?

IX. De Christo proficiente, ut dictum a Luca est, sapientia et etate, quid sanctus episcopus scripserit, satis est a nobis copiose explicatum in annotationibus ad homiliam 21, pag. 58 seq. De ieiunio autem eiusdem Seruatoris et Domini nostri Iesu Christi multis ipse Maximus planeque theologice disputat. Longum esset loca omnia indicare in quibus hac de re ille disserit. Unum afferam ex homil. 44, pag. 133, in quo sic habet: Moyses ueteris editor legis est, Christus Noui conditor Testamenti. Ieiunat Moyses, ut preceptis legalibus unius populi erudiat disciplinam; Christus ieiunat, ut uniuersas redimat gentes. Ieiunat Moyses, ut presentis uite mandata suscipiat; ieiunat et Christus, ut eterne salutis sacramenta constituat. Ieiunat Moyses, ut Deum uideret; ieiunat et iehsu, ut unum se esse cum Deo, dum diabolum triumphat, ostenderet. Moyses post ieiunium scriptas digito Dei tabulas populo preuaricante confregit; Christus suo ieiunio mansurum per secula Euangelium consecrauit. Quid illud est autem, quod cum uterque quadragenos ieiunauerit dies, non uterque post ieiunium esuriisse perhibetur? Moyses utique non esuriuit, ut in homine fragili operata Diuinitas probaretur; esuriuit Dei Filius, ut assumptione carnis nostre, fragilem se suscepisse hominem reuelaret. Quod non esurit Moyses, celestis est possibilitatis exemplum, quod esuriit Christus, nostre est redemptionis sacramentum, etc. Quod hic de humanitate fragili, in  qua sit operata Diuinitas, scribit, eo sane reuoluitur, quo illud quod complexus est homilia 12, pag. 35: Aduerte, inquit, eum et ut hominem INFIRMA pro infirmis PERTULISSE, et ut Deum potentiam exercuisse celestem. Et homil. 13, pag. 35: Hodie Christus iehsu Dominus noster, in quo Diuinitatis est plenitudo, carnis nostre INFIRMA suscipiens, nouus natus est homo. Et pag. 38: Quod si tibi, sensuum tuorum fragilitate, minus dignum uidetur Filium Dei natum de femina credere, uirginem cogita peperisse. Si tibi panni quibus obuolutus est fortasse uilescunt, angelos collaudantes et multitudinem celestis exercitus admirare. Si presepe in quo Infans iacuit despicis, erige paulisper oculos, et nouam [LuI] in celo stellam protestantem mundo natiuitatem Dominicam contuere. Si uilia credis, crede mirifica. Si de iis que humilitatis sunt disputas, que alta sunt et celestia uenerare. Iisdem enim referentibus, iisdemque auctoribus de Domino Saluatore, que humilia et que gloriosa sunt, didicisti; uniuersa que ad salutis tue mysterium pertinebant, sacra tibi Euangelia prodiderunt. Habes in his unde Dominum Iesum et natum hominem credas, et Deum esse dubitare non possis.

X. Quanquam porro Maximus tot indiciis manifestatam Christi Diuinitatem fuisse animaduertit, Incarnationis tamen mysterium diabolo cognitum fuisse, Patrum superiorum  traditionem secutus, negat. Homilia enim 37, que est prima de Quadrages., pag. 107, sic diabolum inducit loquentem: Que hec tam noua potensque generatio est? Inter peccatores et impios natus, mortali etiam de matre progressus, purgatior cunctis nascentibus, et ipso mihi celo purior apparet. Auaritie in eo radix nulla consurgit, nulla cor eius pulsat inuidia, nescit lingua eius mendacium, oculi eius concupiscentiam non admittunt, nulla aurium uoluptate mollitur, et quid plura? nichil in eo reperio quod me delectet; omnes meos conatus euacuat. Quid agam? quo me conuertam? Fortiorem sentio. Puto illum in regno meo uelle regnare, ne forte Deus sit iste, quem nullum potest maculare delictum. Sed si Deus esset, quomodo indignitates partus feminei sustineret? Quomodo esset cunis pannisque contentus? Quis credere possit infantie uagitus in Deo? Cui non audienti ridiculum est, Deum femineo lacte nutriri? Post omnia ecce esurit, cum utique esurire Deum ratio nulla persuadeat. Ignorabat nimirum diabolus, quia quod Christus nutrimenta perferebat infantie, quodque esuriebat, ut homo, non erat fragilitatis corporee, sed celestis gratie sacramentum . . . Ecce tentator trina iam interrogatione nichil proficit. Incertus uenit ; redit incertior. Eodem pertinent que copiose scribit homilia 42, que est est sexta de Quadragesima, pag. 125 seqq., et homilia 43, que est septima de Quadragesima, pag. 129 seqq., et homilia 23, que est septima de Epiphania, pag. 66, pluribusque aliis in locis que indicare non est necesse.

[LuII] XI. De baptismo Christi, deque sanctificatis aquis egregie disserit homilia 22, que est sexta de Epiphania, pag. 62 seqq., quo loco etiam agit de stella magis uisa, deque insigni miraculo aque conuerse in uinum. Hodie, inquit, illud colimus, quo se  in homine uirtutibus declarauit; eo quod in hac die, siue quod in celo stella ortus sui nuntium prebuit, siue quod in Cana Galilee in conuiuio nuptiali aquam in uinum conuertit, siue quod in Iordanis undis aquas ad reparationem humani generis suo baptismo consecrauit. In quolibet horum salutis nostre mysteria continentur, et gaudia. Nobis enim ex uirgine natus est, quod stella monstrauit. Nobis ex baptismo lauacrum concessum est, quod in Iordanis alueo consecrauit. Nos quoque in melius esse mutandos operis miraculo premonstrauit, quando aquas in uina conuertit . . . . . Insinuauit nobis muneris sui baptismum per secunde natiuitatis exemplum; et quod nos facere uoluit, prior ipse fecit. Legimus Iudeos diuersa sub lege habuisse baptismata, sed nullum ex his contra preuaricationis malum generalem conferre potuit medicinam. Et ideo pro absolutione totius mundi indigebant regenerationis aque celitus sanctificari. Et quia per uniuersum mundum sacramentum baptismi humano generi opus erat, omnibus aquis benedictionem dedit, quando in Iordanis alueum unica ac singulari pietate descendit. Tunc Christum Dominum non lauit unda, quam lota est. Tibi ergo nascendo Christus aduenit, tibi uiuendo militauit, tibi moriendo conflixit. Quem uides pro te mortuum, pro te intellige baptizatum. Talis omnino etiam ante baptismum fuit; et ideo precursor eius, atque Baptista ita eum, cum ad se baptizandus ueniret, alloquitur: Domine, ego a te debeo baptizari, et tu uenis ad me? Quid euidentius de Christi nondum baptizati puritate? Quid fortius? Ego a te debeo baptizari, id est, qui fons es innocentie, qui nullo indiges, dare scis, nescis accipere. Haud secus agit homil. 29, que est prima de Baptismo Christi, pag. 86, quo loco: Hodie, inquit, Saluator humani generis celestibus ostensus indiciis a  Chaldeis est adoratus. Hodie Christus beati Ioannis ministerio fluenta Iordanis benedictione proprii baptismatis consecrauit. Hodie etiam inuitatus ad nuptias diuinitatis sue potentiam manifestans, aquas in uinum, aquas, inquam, uertit in uinum, hoc est, quas sanctificauit in baptismo, nobilitauit in nuptiis. Tria quidem hec, fratres, unius fidei mysteria recensemus, sed que per unum Dominum dignatio Trinitatis impleuit. Neque etiam aliquando in operatione uirtutum abesse sibi unitas potest, aut unquam separari ab inuicem poterit, quod deitate est indiuisum. Denique cum baptisaretur Saluator, non se deesse Unigenito Pater in uoce prodidit, Spiritus in columba. Non ergo miremur, fratres, quibus in fide est Trinitas, si tria unum nobis diem mysteria consecrarunt. Hodie itaque, ut diximus, maius per stellam [LuIII] reperit, quod Iudeus credere noluit per prophetas. Hodie gentilitas edocta de celo Redemptorem mundi inquirit ut regem, muneratur ut fortem, adorat ut Deum. . . . . uidete et intendite, fratres, quantum gratie de diuina dignatione mortalitas consequatur. Nam ut sacratissima redemptionis nostre mysteria confirmentur, et ut manifestius eterna nobis Trinitas reuelaretur, baptizatur Filius in Iordane, Spiritus sanctificat sacramentum, Pater aperit ueritatem. . . . Hodie nichilominus, ut perhibetur a Patribus, Dominus iehsu in Cana Galilee de aquis effecit uinum. Nihil a uobis est, fratres, in huiusmodi mirabilibus de Creatore cunctandum. Qui enim in exordio mundi dedit esse aquas; in fine quoque mundi, quod uoluit, fecit ex aquis.

uerumtamen roget quispiam, qui tandem Maximus Christum, etsi sanctum, regeneratum tamen baptismo, cum alibi aliquando, tum homil. 30, que secunda est de Baptismo Christi, pag. 89 seq., affirmet, neque uero id solum, sed etiam sanctificatum dicat? Habet enim hoc modo: In uno eodemque tempore, quem genitum homines gratulabantur in terra, sanctificatum letaretur in celis . . . . . Noui partus noua merentur obsequia. Ibi cum secundum hominem nascitur, mater Maria eum suo sinu circumfouet: hic cum secundum mysterium GIGNITUR, eum Deus Pater sua uoce complecitur. Sed nichil est quod expediri tam facile possit. Renatum, regeneratum, sanctificatum dici a Maximo Christum, aio, non quo Christus ipse quidquam fuerit consecutus, quo antea caruisset; sed quo se talem manifestarit mortalibus, qualis erat reipsa, sanctum nempe; et quo Christus idem sanctificarit aquas, adeo ut qui baptizati suo baptismo essent, iidem renascerentur ac regenerarentur. Nam in eadem illa homilia 30, pag. 90, cum hoc sibi obiecisset Maximus: Si sanctus est, quare uoluit baptizari? Sic respondit: Audi ergo, ideo baptizatur Christus, non ut sanctificetur ab aquis, sed ut aquas ipse sanctificet, et purificatione sui fluenta purificet illa que tangit. Consecratio enim Christi consecratio est maior elementi. Nam cum Saluator noster abluitur, iam tunc in nostri baptisma tota aqua mundatur; et purificatur fons, ut secuturis postmodum populis lauacri gratia ministretur. Precedit ergo per baptismum, ut Christiani post eum confidenter populi subsequantur, etc. Et in superiore homilia que 29 numero, priorque est de Baptismo Christi, pag. 87 seq., Ioannem sic Christum alloquentem proponit: Ego utique a te debeo baptizari, quia mihi est ex paterna preuaricatione corruptio, et tibi in paterna maiestate communio. . . . . Ego terrenum animal, tu Agnus Dei. Ego peccati lege mortalis, tu autem aduersus peccata ueniens nescis subiacere peccato; et post omnia, ego sum factus redimendus a te, tu autem natus ut redimas. Mox Iesum Ioanni respondentem inducit hoc modo: Omnia quidem uera sunt que memoras; sed hec mei aduentus est ratio, ut, quia sub lege factus sum, ordo legitimus suppleatur. [LIX] ueni enim, non ut mihi uiuerem, cui uita eterna cum Patre est; sed ut conditionem uestre mortis auferam . . . Et reuera, fratres, quomodo pro nobis Christus ad baptismum non ueniret, propter quos etiam corporee circumcisionis non uitauit iniuriam? Unde et Ioannes salutare mysterium recognoscens, non iam Dei Filium, ut Baptista sanctificat, sed ut deuotus minister celestibus obtemperat imperatis . . . uidete et intendite, fratres, quantum gratie de diuina dignatione mortalitas consequatur. Nam ut sacratissima redemptionis nostre mysteria CONFIRMENTUR, et ut MANIFESTIUS AETERNA NOBIS TRINITAS REuELETUR, BAPTIZATUR FILIUS IN IORDANE, Spiritus sanctificat sacramentum, Pater aperit ueritatem. Quid? si homilia 33, que quinta est de Baptismo Christi, pag. 95, sanctificatum quidem a Christo suum Baptistam scribat; ipsum autem Christum, qui sine PECCATO esset, accessisse inter peccatorum turbas ad baptismum, sanctificasse non modo Iordanis aquas, sed etiam aquarum que sunt ubique substantiam uniuersam, ac salutaris lauacri instituisse sacramentum. Quin etiam homil. 34, que est sexta de Baptismo Christi, pag. 97: Predicabat, inquit, in deserto Ioannes baptismum penitentie populo peccatori; non quia crimina commissa deleret, sed quo emendaret errantes. Nam remissio peccatorum Christi gratie seruabatur . . . Confluebat ad Ioannem desiderio lauacri diuersorum copiosissima multitudo . . . Inter huiusmodi homines ille uirtutum celestium Dominus . . . Christus iehsu non dedignatur humilis, et quietus ad seruuli sui baptismum properare . . . Baptizatur ergo iehsu NON SIBI, sed nobis. Baptizatur NON UT PURIFICETUR AQUIS, sed ut aquas ipse sanctificet. Baptizatur nouus homo, ut noui baptismatis constituat sacramentum . . . Aduertite quanta nobis in baptismate Domini PATEFACTA SIT GRATIA, quam subtili sacramento Trinitas se hodie homini reuelarit . . . Quam mirifico mysterio Dominus noster iehsu Christus uel tactu corporis sui, uel transitu glorie sue omnem ad momentum creaturam sanctificet, uiuificet et illustret, etc. . . Confirmat maiorem in modum sermone 10, pag. 421 seq., Maximus id quod de manifestatione Christi paulo ante animaduerti: Dies Epiphaniorum, inquit, Greco nomine sic uocatur. Quod enim nos apparitionem uel ostensionem dicimus, id Greci epiphaniam uocant. Hoc tamen ideo dicimus, quia hodie Dominus noster ac Saluator apparuit secundum carnem in terris. Licet enim olim natus esset ex Maria, et triginta annorum explesset etatem, tamen ignorabatur  a mundo. Eo tempore cognitus est quo ad Ioannem Baptistam, ut in Iordane baptizaretur, aduenit; et uox de celo Patris intonantis audita est: »Hic est Filius meus dilectus, in quo mihi bene complacui.« Quem Pater de celis uoce monstrauerat, hunc Spiritus sanctus uerus quasi in columba, et super caput illius sedens tactu uoluit DEMONSTRARE, ne quis alius Dei Filius putaretur ex populo . . . Baptizatur [LX] a Ioanne in carne, sed ipse Ioannem in spiritu lauat. Aque, que cetera mundare consueuerant, Domino nostro lauante, mundate sunt, etc. His paria dixerat serm. 9, pag. 418 seq., quo loco: Apparuit, inquit, non tam oculis hominum, quam saluti. Nam etsi prius natus ex uirgine oculis carnalibus uidebatur, tamen non apparebat, quoniam uirtutem eius adhuc fidei acies ignorabat . . . Postea enim quam humanitatem suam mirabilibus declarauit, humanis mentibus tanquam nouus, et inopinatus apparens, oculos quosdam cordis infudit, ut cognosceret sensus, quem non cognouit aspectus. Et sermone 11, pag. 424: Nunquid propter se baptizari uoluit, cum peccatum non haberet, sicut dicit propheta? . . . . propter nos utique, qui multorum criminum peccatis obnoxii, opus habebamus, ut in Christi baptismate purgaremur; atque ideo uenit Dominus ad lauacrum, NON UT PURIFICETUR ipse aquis, sed UT NOBIS AQUARUM FLUENTA PURIFICET. Ex quo enim ille in aquis se mersit, ex eo omnium credentium peccata deleuit. Necesse est autem, ut omnium peccata deleuerit, qui omnium peccata suscepit, sicut ait euangelista: Hic est Agnus Dei; hic est qui tollit peccata mundi. Mirum ergo in modum unus mergitur, et salus omnium reparatur. Adest ergo Deus Pater, cum baptizatur Dominus, adest Spiritus sanctus. uidete Saluatoris beneuolentiam: quia solus se in passione contumeliis subdidit, in lauacro solus gratiam non quesiuit. uult participes esse glorie. Adest ergo, sicut dixi, Pater; adest et Spiritus sanctus; et quia Deus uideri non potest, Spiritus in columba, Pater descendit in uoce; quodque solum ad astruendam fidem necessarium erat, EXHIBET SALuATOREM. Et serm. 12, pag. 427: Nostri, inquit, plane causa hec uniuersa perfecit. Nam illi ad quem profectum necessaria consecratio, qui ipse est sacramentum? Ad quem usum in eo mysterii solemnitas, in quo est plenitudo mysterii? . . . Sicut ait euangelista: De plenitudine eius omnes accepimus. Ergo in quo plenitudo diuinitatis erat, non indigebat, ut sacramentorum mysteriis impleretur; sed ideo mysterium implere uoluit, non ut ipse profectum caperet, sed ut nobis plenitudo mysterii proficeret. Denique Ioanni Baptiste renitenti et dicenti: Ego a te debeo baptizari, et tu uenis ad me? ait illi Dominus: Sine modo: sic enim oportet nos implere omnem iustitiam. Implere, inquit, omnem iustitiam. Cur ergo baptizatur Dominus? Non iustitia iustificat Christum, sed ipsa iustitia sanctificatur a Christo; et semiplena uirtus ab eo impletur, cui inest plenitudo uirtutum . . . Quid enim illi consecrationis poterat  tradere, a quo sanctificationem accipere ipse optabat. Igitur cum, teste Maximo, tam fuerit sanctus ante baptismum Christus quam suscepto baptismo fuit, tanteque fuerit innocentie ut nullo indigeret, sciret dare, nesciret accipere; cumque non ideo accesserit ad baptismum ut sanctificaretur ipse [LXI] aut purificaretur aquis, cui uita eterna cum Patre est, sed ut conditionem nostre mortis auferret; adeoque ut baptizaretur non sibi, sed nobis, utque aquas sanctificaret purificaretque, atque ut consecraret fluenta que tangeret, ac pro cunctis regenerationis institueret lauacrum; cumque, confitente eodem Maximo, non ad profectum Christi necessaria fuerit consecratio, cum ipse sit sacramentum ac plenitudo mysterii; sed ideo mysterium implere ipse uoluerit, non ut ipse profectum caperet , sed ut nobis plenitudo mysterii proficeret; cum, inquam, hec ita se  habeant, quid est, quod quemquam dicta illa Maximi eiusdem conturbent, que sunt de renato, de regenerato, de sanctificato, deque consecrato baptismi aquis Seruatore Christo? Nam qui nobis, non sibi, Christum fuisse baptizatum scribit; idem, certe renatum ac regeneratum dicens, satis indicat: non in se Christum, sed in membris suis, cuiusmodi nos baptismo efficimur, sanctificatum ipsum, renatum regeneratumque dici. Atque is ipse Maximus homil. 21, que est quinta de Epiphania, pag. 38, idcirco profecisse Christum, dici monet, non quod proficiat Christi sanctitas, que perfecta est, sed quod proficere dicatur, cum in nobis facit credulitatis augmentum. Quod cum ita sit, cur non item, cum ipse Christum renatum, regeneratum sanctificatumque alicubi scribit, ideo scripsisse censendus est, quod renatus, regeneratus, sanctificatus, consecratus dicatur Christus, quia nobis instituit sacramentum, quo renascimur, regeneramur, sanctificamur? Quia in Iordanis undis aquas ad regenerationem humani generis suo baptismo consecrauit  ? Quia quod baptizatus sit Agnus Dei, regenerantis baptismi salutare nobis munus fuit dedicatum  ? Quia iam non sui causa baptizatus est, sed nostri  ? Quidni etiam renatus in mystico suo corpore, quod est Ecclesia, dici potuit Christus a Maximo; cum idem sanctus episcopus doceat: In Christi baptismate spiritualiter fuisse renatam, et quotidie renasci Ecclesiam? Quotidie enim ad regenerationis uitam ipsa transit Ecclesia, quoties ad baptismum catechumenos recipit. Preterea cur manifestatio uirtutis sanctitatisque, Christi sanctificatio, consecratioque uocari nequiuit a Maximo; a Maximo, inquam, qui accessisse Christum ad baptismum negat, ut profectum caperet; sed eo affirmat accessisse, ut nobis proficeret; quique indicaturus, quo demum modo enuntietur gigni baptismo Christus: cum, inquit, eum Deus Pater sua uoce complectitur : Pater colendum gentibus manifestat  .

XII. Sed quoniam de baptizato Seruatore Christo, deque institutione baptismatis actum a nobis, ex doctrina Maximi, hactenus est; non abs re arbitror futurum, si paucis exponam, quam sanctus episcopus grauiter  tulerit fuisse aliquos etate sua, qui sacris baptismi initiari differrent, siue quod tingi se aquis Iordanis, at tempore, [LXII] posse confiderent; siue quod sibi persuasissent, puriores se migraturos in celum, si distulissent baptizari, ad suum usque supremum diem. Ergo ille sermone 13, qui est de Gratia baptismi, pag. 430 seq.: Quia constat, inquit, sicut ante prosecuti sumus, Iesum Christum non sui causa baptizatum esse, sed nostri; debemus  gratiam baptismatis eius OMNI FESTINATIONE SUSCIPERE  , et de fonte Iordanis, quem ille benedixit, benedictionem consecrationis haurire, curareque, ut in eum gurgitem in quem se illius sanctitas mersit, nostra peccata mergantur . . . Baptizari ergo, fratres, debemus eodem gurgite quo Saluator; sed ut eodem fonte mergamur, non nobis Orientalis petenda est regio  , non fluuius terre Iudaice. Ubi enim nunc Christus, ibi quoque Iordanis est. Eadem consecratio, que Orientis flumina benedixit, Occidentis fluenta sanctificat. Unde si nomen forte fluuio aliud sit de seculo, inest tamen illi mysterium de Iordane.

XIII. Quam autem sit baptismo Ioannis baptismus Christi prestantior, multis in locis  Maximus ostendit. Homil. 22, que est sexta de Epiphania, pag. 63: Legimus, inquit, Iudeos diuersa sub lege habuisse baptismata, sed nullum ex his contra preuaricationis malum generalem potuit conferre medicinam. Et ideo pro absolutione totius mundi indigebant  regenerationis aqua ce litus sanctificari. Et quia per uniuersum mundum sacramentum baptismi humano generi opus erat, omnibus aquis  benedictionem dedit, quando in Iordanis alueum unica ac singulari pietate descendit. Tunc Christum Dominum non tam lauit unda, quam lota est. Tibi ergo nascendo Christus aduenit, tibi uiuendo militauit, tibi moriendo conflixit. Quem uides pro te mortuum, pro te intellige baptizatum. Talis omnino etiam ante baptismum fuit; et ideo precursor eius, atque Baptista, ita eum, cum ad se baptizandus ueniret, alloquitur: »Domine, ego a te debeo baptizari.« [LXIII] Quid euidentius de Christi nondum baptizati puritate? quid fortius? Ego a te debeo baptizari, qui fons es innocentie . . . . Ego a te debeo baptizari, quia tecum exhibes et in te possides puritatis munera et baptismatis sacramentum; et quod ego dabo, te largiente, per gratiam, tu possides per naturam. A tactu membra tinguntur, et fluenta ditantur. Descendere in se fontem suum felix unda miratur, sub uno momento remedia: eterna concipiens, etc. Homil. 33, que est quinta de Baptismo Christi, pag. 95 seq.: Creuit  quia hac die etiam salutaris lauacri a Christo Domino institutum est sacramentum . . . . demum Redemptor noster in Iordane baptizari uoluit, suumque uicissim sanctificare Baptistam. Baptizatur igitur in Iordane Christus, et Iordanis aquas suo hac die sanctificauit baptismate. Sed quid dico Iordanis? Uniuersam enim aquarum substantiam que ubique est suo sanctificauit baptismate. Ecce ergo quomodo in hac sanctissima die et Ecclesia ex gentibus in magorum uocatione est congregata, et quomodo etiam in Christo baptismate et spiritualiter renata, et quotidie renascitur. Quotidie enim ad regenerationis uitam ipsa transit Ecclesia, quoties ad baptismum catechumenos recipit, etc. Et homil. 34, de Baptismate Christi sexta, pag. 96 seq.: Quod fluentis Iordanis baptizatur Christus, aque nostro baptismati consecrantur. Oportet itaque, karissimi, ut aliqua nunc de ipso baptismate sanctitati uestre, prout Dominus donauerit, proferamus . . . . Predicabat in deserto Ioannes baptismum penitentie populo peccatori, non quo crimina commissa deleret, sed quo emendaret errantes. Nam remissio peccatorum Christi gratie seruabatur . . . . Quo properante ad fluuium, talem Ioannes, circumstantibus turbis, erupit in uocem: Ecce agnus Dei, ecce qui tollit peccata mundi. Hoc est dicere: cessate iam, cessate a baptismo meo, quo penitentia suscipitur; ecce Baptista, per quem crimina dimittuntur. Desinite ulterius a conseruo uestro baptizari uelle. Presens est Dominus omnium nostrorum, qui baptizat ad uitam. Illum sequimini, illi credite, ab illo lauacrum salutis tota mente supplices postulate, a quo et ego ipse Baptista uester cupio baptizari . . . . iehsu non sibi, sed nobis; non ut purificetur aquis, sed ut aquas ipse sanctificet; baptizatur nouus homo, ut noui baptismatis constituat sacramentum. Sed, ut loca cetera Maximi que huc recidunt, breuitatis causa, pretermittam, duobus ad extremum utar, quorum est locus prior acceptus ex serm. 12, pag. 427, habetque hoc modo: Ideo  mysterium implere uoluit, non ut ipse profectum caperet, sed ut  nobis plenitudo mysterii proficeret . . . . Ait Ioannes: »Ego a te debeo baptizari.« Contestatur ergo Dominum, non sui causa esse baptizatum, cum antequam baptizaretur, ab eo se magis baptizari Ioannes expostulabat. Demonstrat enim hoc dicendo, maiorem gratiam [LXIu] esse in mysterio Domini, quam in (Ioanne] magistro mysterii. Quid enim illi  consecrationis poterat tradere, a quo sanctificationem ipse  accipere optabat? Inferior enim erat magister meritis, quam discipulus sanctitate? Christi enim comparatione, et magister  imperitus, et iustitia semiplena, et aqua est turbulenta. At ubi baptizatur Dominus, benedictionem eius et magister  proficit, et iustitia impletur, et unda purgatur. Purgata est unda, que, cum esset uilis et frigida, benedictionis Dominice calore ditata est; ita ut que uix antea mundanas rerum maculas diluerit, NUNC SPIRITUALES PURIFICET MACULAS ANIMARUM. Nec miremini, quod aquam, hoc est substantiam corporalem, AD PURIFICANDAM ANIMAM DICIMUS PERuENIRE. Peruenit plane, penetrat conscientie uniuersa latibula. Quamuis enim ipsa subtilis et tenuis, benedictione tamen Christi facta subtilior, per occultas uite causas, ad scelera anime SPIRITUS RORE PERTRANSIT. Subtilior ENIM EST BENEDICTIONUM FLUXUS, QUAM AQUARUM MEATUS. Unde et diximus quod in Saluatoris baptismate benedictio, que defluxit tanquam fluuius specialis, omnium gurgitum tractus et cunctorum fontium uenas infecerit. Mirum enim, inquam, dum Christo in Iordane posito, aquarum quidem flumina lauantur. Sed et benedictionum fluenta currebant. Inde aluei gurges turbidior ferebatur; hinc fons Saluatoris purissimus emundabat, et stupore quodam deorsum ad Iordanis originem consecratio baptismatis ascendebat, et contra aquarum fluuium, benedictionum fluuius ferebatur, etc. Alter est locus exceptus ex serm. 13, qui est de Gratia baptismi, pag. 429 seq., estque huiusmodi: Quod salua fide dixerim, licet baptisma utrumque  sit Domini, tanto gratius puto hoc baptisma esse quo nos abluimur, quam illud  quo Saluator baptizatur. Hoc enim celebratur per Christum, illud celebratum est per Ioannem. In illo se magister  excusat, in isto nos Saluator inuitat. In illo iustitia semiplena, in isto Trinitas perfecta. Ad illud sanctus uenit, sanctus egressus est; ad istud peccator uenit, et sanctus abscedit. In illo benedictio confertur mysteriis, in isto mysteriis delicta donatur. Ac de comparatione baptismi Ioannis, cum baptismo Christi, hactenus.

XIu. Nunc de miraculis, deque predicatione Seruatoris Christi, ut fieri poterit, breuibus. Ac miraculis quidem Christum manifestatum fuisse Deum, qui humanam naturam eamque infirmitatibus nostris obnoxiam susceperat, monet Maximus homil. 17, pag. 50. Christus, inquit, Dominus noster ad terrenas inuitatus nuptias aduenerat, non ut illo delectaretur conuiuio, sed ut se nuptiarum esse demonstraret auctorem; easdemque sanctificans diuina ipsius incresceret uirtus, quando nuptiantibus, quod ipsis defecerat uinum, ipse dedit. Dedit quidem uinum. Aqua repletas [LXu] hydrias ipse in uina mutauit . . . Tantum ergo uidentes miraculum crediderunt, uti habet sermo diuinus, in eum discipuli eius, non iam quod ipse esset hominis, sed Dei Filius, quod tanto comprobabatur miraculo. Id quoque et nos, fratres, toto corde credamus, ipsum nempe, etsi nostre consortem nature, paterne tamen diuine substantie esse cequalem. Et homilia 23, que est septima de Epiphania, pag. 69: Permutatio aquarum a sua in alienam creaturam presentis Creatoris est testata uirtutem. Neque uero quisquam conuertere aquas in usus posset alios, nisi ille qui eas fecit ex nichilo . . . Nec dubitandum, karissimi, quia ipse aquas traduxit in uinum, qui eas ab initio creauit in niues, durauit in glaciem . . . Crediderunt discipuli, non utique hoc quod fieri cernebant, sed illud quod carnalis uidere non possit aspectus. Crediderunt, non quod Christus iehsu filius esset uirginis, quod sciebatur, sed quod idem Unigenitus esset Altissimi, quod in opere probabatur. Unde et nos, fratres, toto corde credamus ipsum esse Dei Filium, quem Filium hominis confitemur. Credamus illum et nostre consortem nature et paterne substantie cequalem, quoniam et nuptiis interfuit ut homo, et aquas in uina mutauit ut Deus. Quo plane recidunt que idem sanctus antistes complexus est homilia 24, pag. 70 seq., et homil. 29, pag. 87 seq., et homil. 32, que est de Christi Baptismo quarta, pag. 93, quo loco: Saluatoris, inquit, Domini nostri Iesu Christi omnipotens uirtus ex lectione quam modo audiuimus euidenter colligitur. Quamuis enim omnipotentia illius, qua in principio rerum una cum Patre et Spiritu sancto celum ex nichilo creauit et terram, latere uideretur in homine, quem pro nostra assumpserat redemptione, suis est tamen discipulis manifestata. Nam cum ad nuptias ueteris instituti uenisset in Cana Galilee, et de repente conuiuantibus defuisset uinum, ipse, qui nuptiis illis non erat dedignatus adesse, nuptias quoque illas miraculo uoluit comprobare, atque aquas conuertit in uinum. Nec alio pertinent que idem persequitur homil. 34, pag. 96 seq. Iam uero sermone 9, qui est tertius de Epiphania Domini, pag. 418: Quia, inquit, tunc primum apparuit Saluator in mundo, ipsa dies eodem uocabulo Epiphania nuncupata est. Quomodo autem apparuerit, requiramus; non quod in mundo ante non fuerit, cum mundus per ipsum factus sit; sed quod tunc primum signis atque miraculis credentium cordibus Deus Christus illuxerit, et in tenebrosas conscientias hominum fidei splendor aduenerit . . . Apparuit autem non tam oculis hominum quam saluti. Nam si prius natus ex uirgine oculis carnalibus uidebatur, tamen non apparebat, quoniam uirtutem eius adhuc fidei acies ignorabat . . . Postea enim quam humanitatem suam mirabilibus declarauit, humanis mentibus tanquam nouus et inopinatus apparens, oculos quosdam [LXuI] cordis infudit, ut cognosceret sensus, quem non cognouit aspectus. Unde fit ut nos Christum Dominum per fidem, quem nunquam uidimus, contemplemur; Iudei quem perspexerunt oculis, palpauerunt manibus, hodieque non uideant. Requiramus igitur quod signum operatus sit, ut diuinitatem suam populis declararet. Dicitur hoc primum fecisse miraculum, ut aquam mutaret in uinum. Magnum plane signum, et ad Dei credendam sufficiens maiestatem. Quis non miretur, in aliud quam erant elementa esse translata? Nemo enim potest mutare naturam, nisi qui Dominus  est nature. Credendum est iam ex hoc mortalem hominem in immortalitatem posse conuerti, quando uilis substantia in pretiosam est conuersa substantiam. Nolim enim, auditor, nomina tantum perspicias uini et aque, sed si uis potentiam comprobare, uirtutem rerum aspice. Tanto enim altius nescio quid demonstratur . . . Hoc igitur dignum est credere, operari Dominum uoluisse, ut per hoc terrenum signum, futurum iam tunc a sapientibus celeste mysterium uideretur. Nam si mirabile est utique, que defecerant, conuiuis uina supplesse, quanto est mirabilius, uitam que est exhausta, hominibus reparasse. De ceteris prodigiis a Christo patratis, ut de curato repente illo cuius arida erat manus, de restituta paralytico sanitate, deque Petro Christi uirtute super aquas ambulante, scribit Maximus homil. 108 et 116. Atque in hac quidem postrema, pag. 383: Dominus iehsu Christus, inquit, ingressus sabbato synagogam, hominis habentis manum aridam spiritali medicina curauit, non appositis herbarum succis, non pigmentorum medicaminibus colligatis, sed uerbo iubens, et in ira precipiens refudit corpori sanitatem . . . uerbo igitur iubet, ut arenti dextere uenarum se succus infunderet. Non mirum est, si is arentem reparauit dexteram, qui totum corpus de arenti puluere procreauit, et id uerbi imperio restituit, quod in principio factura operationis instituit, uelut auctorem suum plasma cognoscens obsequitur. Homilia porro 108, pag. 360, post ubi Maximus obloquentes Phariseos meminit, atque interrogantes quis ille esset qui paralytico dixerat: Fili, remittuntur tibi peccata tua, cum remitti, nisi a Deo, peccata non possint; tum allata responsione Christi, Quid est facilius dicere, Remittuntur tibi peccata tua, an dicere, Surge et ambula, etc.? . . . Scrutator animarum, inquit, preuenit mentium maligna consilia, et deitatis sue potentiam operis attestatione monstrauit, dum dissipati corporis membra componit, neruos stringit, iungit ossa, complet uiscera, firmat artus, et gressus ad cursum suscitat in uiuo cadauere iam sepultos. Tolle lectum tuum, hoc est porta portantem, et omnes muta uices, ut quod est infirmitatis testimonium, sit probatio sanitatis, etc. De Christo autem concedente ut Petrus super aquas ambularet, paulo ante pagina nempe 357 dixerat: Nonne hic est qui Petri pedibus marinos uortices [LXuII] inclinauit, ut iter liquidum humanis gressibus solidum preberet obsequium? etc. Iam uero serm. 94, pag. 639, de miraculis curationum generatim disserit, et pag. 642, de sedata a Christo tempestate, et serm. 95, pag. 644 seq., de mirabili piscium captura, et serm. 106, pag. 668, de quinque panibus ac duobus piscibus quibus Christus quinque hominum millia expleuit. Quinque panes illati sunt, inquit, et duodecim fragmentorum cophini sunt relati. Plus ergo inueniunt qui reliquias colligunt, quam detulit qui cibum conuiuio ministrauit. Denique saturatis quinque millibus uirorum, uix duodecim apostoli duodecim cophinos sustulerunt, quod unus puer manu, antequam aliquid expenderetur, attulerat. Ita panis in manu Domini multiplicatur dum frangitur, crescit dum minuitur, dum erogatur augescit, atque utiliore dispendio creatura cibi populos pascit et proficit; crescit in ore comedentium, quod minus putabatur in manibus ministrorum. Denique ait sanctus Andreas: Est puer unus hic, qui habet quinque panes et duos pisces, et reliqua. Mirum igitur in modum benedictione Christi Domini panis solida natura fluit, abundat, exuberat, et quodam uigoris irriguo comedentibus, non iam aquarum fons efficitur, sed escarum. Legimus in prophetis, quod idem Dominus potum sitientibus de duro saxo protulerit; ecce nunc esurientibus de sicco pane saturatis fluenta produxit. Quin etiam sermone 107 de simili prodigio septem panum quibus Christus quatuor millia uirorum satiauit, deque muto ac surdo cui audiendi loquendique facultas restituta a Christo fuit, deque sanata filia mulieris Chananee acturus, pag. 669, scribit hoc modo: Altitudinem Diuinitatis sue, et misericordiam humanitatis multis et uariis modis in Scripturis sanctis Dominus noster iehsu Christus ostendit, quemadmodum solet, in mysteriis et sacramentis, ut et petentes accipiant, et querentes inueniant, et pulsantibus aperiatur. Omnia enim que in hoc mundo sub fragilitate nostra exhibuit miracula, nobis proficiunt. Non utique sine causa faciebat ea Dominus, uel quasi frustra et inaniter. uerbum Dei est Christus, qui non solis uerbis, sed etiam factis loquitur hominibus . . . . . In alterutra parte uel qui solum hominem fuisse dixerit, gloriam negabit Conditoris; uel qui solum Deum, negabit misericordiam Redemptoris. Nempe quod super turbam miseretur Dominus, ne uel inedia, uel longioris uie deficiat labore, nouimus affectum atque compassionem humane fragilitatis; quod autem de septem panibus et paucis piscibus satiauit quatuor millia hominum, credimus diuine opus esse uirtutis . . . . . Relictis Iudeis uenit in finibus gentium, ubi mulier Chananea . . . . . Dominum deprecatur, que tandiu postulauit, donec acciperet quod petebat. Post hec iterum curauit mutum et surdum. Ergo in his diebus cum multitudo populi concurrisset, nec haberent quod manducarent . . . Dixit Dominus . . . Dimittere eos ieiunos nolo . . . [LXuIII] Dicunt discipuli eius: Unde istos quis poterit saturare panibus in solitudine? Adhuc apostolos tenebat incredulitas, donec mysteria reuelarentur; nec recordabantur quod fecerat de quinque panibus et duobus piscibus. Et interrogauit eos quot panes haberent. Qui dixerunt septem, et precepit turbe, ut discumberent super terram . . Et manducauerunt, et saturati sunt, et sustulerunt septem sportas plenas. Erant autem qui manducauerunt, quasi quatuor millia extra mulieres et infantes . . . In superiori lectione de quinque panibus et duobus piscibus quinque millia hominum satiauit; hic septem panibus saturauit quatuor millia hominum, etc. Et sermone 43, pag. 512: Erat in Christo et regnantis dominatio, et ministerium seruientis . . . . . Erat in forma Dei Christus . . . . . cum precepto ipsius de obsessis corporibus ac uetustis e sedibus reclamantes demones pellebantur. Erat in Dei forma, cum mediis in fluctibus unda solidata uenerandis eius uestigiis seruiebat. Totum enim ut Dominus poterat, et totum patiebatur ut seruus. Sed iam uideamus quibus potissimum uirtutibus quibusque gradibus ille qui seruus erat Deum se esse suis discipulis confirmauit. Primo omnium fidelissimi centurionis necessarium famulum, cum lethali urgeretur incommodo, rogatus ab eius domino, absens absentem, ut uere Deus, missa sanitate curauit, et  egrotum illum, quem paulo longius decumbentem corporaliter non uidebat, deitatis sue oculis uisitauit. Denique miserande uidue unicum filium, cum iam sepeliendus lecto portaretur ad tumulum, iussione uiuificantis imperii suscitatum, uite simul ac matri medias inter turbas, et morte ipsa teste, restituit. Post hec sacerdotum principe pro salute filie sue supplicante, ipse, qui uitam nascenti dederat, defuncte puelle animam proprium induxit in corpus. Ac ne miraculis recentioris obitus apud impios concludi remaneret ulla suspicio, et putarentur non esse mortui tam uelociter suscitati, ad beati Lazari pergitur sepulturam, qui quatriduanus et fetidus, uinculis insuper, ut moris est, colligatus, ad preceptum Christi uocantis exsiliens, factus est continuo Domino suo in colloquio particeps, et in mense societate conuiua. Que omnia facta sunt idcirco, karissimi, ut nemo penitus de eius reditu ab inferis disputaret. Ac de miraculis quidem satis. Nam longum est iter ad omnia. Que uero in morte Christi euenere, queque deinceps ab eo patrata sunt, et que Maximus fuse copioseque tractat, ea equidem opportune post, cum tempus monuerit, describam. Nunc de predicatione Christi paucis. Iam uero que Seruator generis humani aut palam aperteque aut parabolis usus docuit, comprehensa a Maximo uideo fuisse homilia 108, pag. 357 seqq.; 109, pag. 361 seqq.; 111, pag. 369 seq.; 114, pag. 380 seqq.; 116, pag. 383 seqq.; 117, pag. 386 seqq.; serm. 2, pag. 398 seqq., aliisque in locis que ne numerare quidem uacat. Hoc breue afferam, quod sanctus antistes [LXIX] animaduertit sermone 37, qui est nonus de Paschatis Solemnitate, pag. 495: Suscepta carne de uirgine, ne quam in fide nostre confessionis nebulam pateremur, TOTO PRAEDICATIONIS SUAE TEMPORE uerum se reuelabat Deum, perfectum ostendebat et hominem. Flebat quippe, ut nostro dolore merens; sed ut sua uirtute potens miseratus cecorum tenebras, huic necdum formatos faciebat oculos, illi reddebat amissos. Nauigans cum discipulis suis somno hominis dormiebat in puppi; sed conscie maiestatis imperio insurgentium fluctuum moles minacesque uentos serena protinus tranquillitate compescuit. Moriturum se, ut temporalis uite homo sepissime testabatur; sed ut eternus Deus, refugo in corpore uitali spiritu, ad lucem mortuos redire precepit.

Xu. uenditum porro ad extremum a Iuda proditore, per summum scelus fuisse Seruatorem Christum, eamque ob rem Iudam ipsum fuisse sua sententia condemnatum, Maximus docet homilia 47, pag. 144; 48, pag. 147 seqq. Homilia autem 51, pag. 157, latronem qui in cruce confessus Christum est, cum Iuda, idem Maximus conferens: Recte plane, inquit, Dominus huic  donat paradisum, quia quem Iudas Iscariot in hortulo paradisi distraxerat, hic in crucis patibulo confitetur. Mira res! confitetur latro quem discipulus abnegauit. Mira, inquam, res! Latro honorificat patientem, quem Iudas prodidit osculantem. Ab hoc pacis blandimenta uenduntur, ab illo crucis uulnera predicantur. Et homilia 52, pag. 162: Iudas postquam fidem perdidit, innocentiam apostolatus amisit. Omnium enim criminum reus factus est, postquam uirtutum omnium Dominum denegauit. . . . . . Facit igitur et fides innocentes latrones, et perfidia apostolos criminosos. Sed hac de re plura persequi non est opus. De iudicio in Christum instituto a Pilato Iudee preside  egregie Maximus disserit homilia 46, pag. 144. In Christi accusatores autem Hebreos, qui se suosque posteros irent perditum, sic habet serm. 29, pag. 473 seq.: Crudeli sententia sua filios posterosque suos sceleribus addixerunt, dicentes: »Sanguis eius super nos et super filios nostros.« Crudelis sententia Iudeorum, qui facinore suo non solum presentes liberos damnant, sed etiam non natos occidunt. Quantos enim hac uoce ad conscientiam facinoris uocant, quos scientia criminis non tenebat. Crudelis, inquam, impietas, quod posteros ante in reatum uocat, quam producit in lucem, ut prius futuris contingeret peccare quam uiuere. Cruenti plane genitores, qui ante parricide facti sunt quam parentes; et ante eos socios suos sceleribus assumpserunt, quos utrum sanguinis participes possent habere, nescierunt. Non igitur mirandum est si in Saluatorem tam crudeles fuerunt, qui exstiterunt in suos posteros tam crudeles. Tacuisse uero Christum, dum accusaretur, [LXX] Maximus monet, tacendoque suam confirmasse innocentiam, atque uictoriam reportasse. Homilia 46, pag. 141 seq.: Mirum, inquit, forsitan uideatur, fratres, cur Dominus apud presidem Pilatum a principibus sacerdotum accusetur, et taceat, nec nequitiam eorum sua responsione conuincat; cum utique ingestam accusationem nonnisi refellere soleat subsecuta defensio. Mirum, inquam, fiat, fratres, quod arguatur Saluator, et taceat. Taciturnitas enim interdum pro consensu habetur; uidetur namque confirmare quod obiicitur, cum non uult respondere quod queritur. Accusationem ergo suam Dominus tacendo confirmat? Non plane accusationem suam tacendo confirmat, sed despicit non refellendo. Bene enim tacet, qui defensione non indiget. Ambiat defendi, qui metuit superari. Festinet loqui, qui timet uinci. Christus autem cum condemnatur, et superat: cum iudicatur, et uincit, sicut ait propheta: Ut iustificeris in sermonibus tuis et uincas cum iudicaris. Quid ergo opus ei loqui ante iudicium, cui ipsum iudicium erat plena uictoria? uincit enim cum iudicatur Christus, quia sic innocens approbatur; unde ait Pilatus: Innocens ego sum a sanguine huius iusti, etc. Iam uero pro quibus, quamobrem, quam seua Seruator generis humani pertulerit, ex iis que mox afferam plane liquet. Homilia 52, pag. 162, sic habet: Unus passus est pro salute cunctorum. Rursus homilia 50, pag. 153: Passio Christi, inquit, nostra redemptio est, mors eius uita nostra. Ideo autem mala hec cuncta sustinuit, ut nos bona omnia sentiremus. Ideo crudelitatem in se exerceri maluit, ut nobis misericordiam largiretur. Auferens enim per crucem humani generis iniurias, eas omnes in sua passione consumpsit. Consentanea sunt, que scribit homilia 83, pag. 270. Nam: Unigenitus, inquit, Dei factus est Filius hominis, ut qui creator mundi erat, fieret et redemptor. Qui sub Pontio Pilato crucifixus est, et sepultus.  Nulla nobis sit de Christi cruce confusio, quia habemus de eius passione uictoriam . . . . Immaculatus Agnus non sibi, sed nobis est passus . . . . Nec incogitata ei, quod peremptus est, aut improuisa res accidit, qui diuinitatis sue consilio idcirco suscepit hominem, ut pro homine posset occidi. Supplicium autem crucis elegit, ut sublimiorem uictoriam pareret pena deterior; et qui UNIuERSITATIS BONO PATIEBATUR, quasi in conspectu mundi in altum subleuatus occumberet; simul ut qui crucifixum uiderent, mirabilia cernerent crucifixi.

De crucis autem symbolis quid dicam, que sic percensendo explicauit Maximus, ut ea Iustinus martyr iique ceteri explicarant, qui deinceps aduersus ethnicos pro religione Christiana pugnauerant. Ac Iustinus quidem, apologia 1, num. 55, pag. 78 edit. oper. uenete an. 1747: Intuemini, inquit, animo, quecunque in mundo uersantur, an sine hac figura administrari et commercio [LXXI] inter se coniungi possint. Mare non scinditur, nisi tropheum illud, quod dicitur uelum, integrum in naui maneat. Terra uero absque eo non aratur. Fossores opus non faciunt, nec manuarii pariter artifices, nisi adhibitis hanc figuram preferentibus instrumentis, etc. Consonant his que Tertullianus Apologetici cap. 16, Minutius Felix in Octauio pag. 302 edit. Lugdun. Batauor. an. 1709, ut reliquos preteream, disputant. Age uero Maximus, an non homilia 50, pag. 254, perinde agit de nauis arbore, que pre se similitudinem crucis ferat, et sine qua scindi mare non queat! Grande, inquit, crucis est sacramentum, et si intelligamus, per hoc signum etiam mundus ipse saluatur. Nam cum a nautis scinditur mare, prius ab ipsis arbor erigitur, uelum distenditur, ut cruce Domini facta, aquarum fluenta rumpantur; et hoc dominico securi signo portum salutis petunt, periculum mortis euadunt. Figura enim sacramenti quedam est uelum suspensum in arbore, quasi Christus sit exaltatus in cruce. Sicut autem Ecclesia sine cruce stare non potest, ita et sine arbore nauis infirma est . . . . . Sed et bonus agricola cum parat terre solum uertere, et uite alimenta perquirere, nonnisi per signum crucis id facere conatur, dum enim aratro dentale subiicit, affigit aures, stiuam ingerit, figuram crucis imitatur: compactio enim ipsa similitudo quedam est Dominice Passionis. Pergit Iustinus: Humana forma non alia re ab animantibus rationis expertibus differt, nisi quod erecta est, et extensionem manuum habet . . . . . . . nec aliud quam crucis formam ostendit. Horum sunt similia, que profert Tertullianus in I ad Nationes libro, cap. 12: Ipsi, inquit, corpori nostro tacita et secreta linea crucissitus est. Minutius item Felix in Octauio, pag. 304: Deum homo porrectis manibus pura mente ueneratur. Ita signo crucis aut ratio naturalis innititur, aut uestra religio formatur. Quid Maximus? Ibid., pag. 155: Ipsius, inquit, incessus hominis, cum manus leuauerit, crucem pingit. Eam autem ob rem expansis manibus orare olim consuesse Christianos Maximus animaduertit. Ideo, inquit ibid., eleuatis manibus orare precipimur, ut ipso quoque membrorum gestu passionem Domini fateamur. Eius consuetudinis meminit Tertullianus in eo libro quem inscripsit de Oratione, cap. 12: Nos, inquit, non attollimus tantum , sed etiam expandimus e Dominica Passione modulantes, et orantes confitemur Christo. Et Apologetici cap. 30: Sursum, inquit, suspicientes Christiani, manibus expansis, quia innocuis; capite nudo, quia non erubescimus; denique sine monitore, quia de pectore oramus. Iam hoc diu ante Tertullianum litteris consignarat Clemens Roman. pont. Epist. 1 ad Corinth., num. 2, pag. 10, tom. I Epistolar. Romanor. pontific. edit. Paris. Coustantii an. 1721. Hinc in ueteribus Christianorum monumentis, cemeterialibus cumprimis, imagines exhibentur uirorum mulierumque manibus extensis [LXXII] orantium. Reuertor ad Maximum. Is de cruce Christi scribere pergit hoc modo: Hoc etiam exemplo Moses sanctus, cum contra Amalec bellum gereret, non armis, non ferro, sed eleuatis eum ad Deum manibus superauit. Pretulerat ei facem uetus auctor in primis Epist. ascripte sancto Barnabe, num. 12, tom. I Apostolicor. Patrum, pag. 61 edit. Londin. an. 1746. Huius est exemplum imitatus Iustinus martyr Dialogo cum Tryphone, num. 91, pag. 198, quo loco: Cum populus cum Amalec, inquit, bellum gereret, ac Naue filius, qui iehsu cognominatus est, primus esset in acie, Moses ipse Deum orabat manibus utrinque extensis. Hur autem et Aaron eas toto die sustinebant, ne eo lassato, demitterentur. Si quid enim de hoc signo crucem imitante remiserat, populus uincebatur, ut in Mosis libris scriptum est. Si uero in hoc situ permanebat, tandiu uincebatur Amalec, et qui uiribus prestabat, per crucem prestabat. Non discrepant que scripserant Tertullianus lib. aduersus Iudeos, cap. 10, pag. 196, et lib. III contra Marcionem, cap. 18, pag. 408 edit. uenete an. 1744; sanctus Cyprianus lib. II Testimonior., cap. 21, pag. 46 edit. Oxon. an. 1682; Iulius Firmicus lib. de Error. profanar. relig., pag. 448 edit. Post. Octau. Minuc. Felic. Lugdun. Batauor. an. 1709; utque ceteros pretermittam, ne sim in re minime necessaria nimius, Gregorius Nazianzenus Carm. LIII, pag. 127 edit. Colon. an. 1690.

Neque uero his tantum figuris symbolisue sese continuit Maximus. Nam illustre etiam ac memorandum illud in memoriam populo reuocauit, de serpente ereo erecto a Mose Dei iussu, curandorum eorum causa qui serpentum morsibus adducti fuerant in extremum discrimen uite. Itaque homilia 49, pag. 152: Cum, inquit, Moses sanctus filios Isrel de captiuitate Aegypti produxisset, atque idem populus in deserto graui a serpentibus incursione laboraret, nec aliqua illis armorum defensio posset obsistere, tum sanctus Moses diuino repletus spiritu, serpentem ereum affixum ligno inter medias morientium erexit turbas, et mandauit populo ut de illo signo spem gererent sanitatis; atque hac re tanta medicina contra morsum aspidum prouenit, ut quisquis uulneratus in illam serpentis crucem aut respiceret aut speraret, statim remedium salutis acciperet. Cuius facti etiam Dominus in Euangelio meminit, dicens: Sicut Moses exaltauit serpentem in deserto, ita exaltari oportet Filium hominis. Unde si affixus serpens ligno filiis Isrel contulit sanitatem; quanto magis salutem prestat populis  Dominus in patibulo crucifixus? Et si figura tantum profuit, quantum prodesse credimus ueritatem? Serpens igitur primus crucifigitur; recte plane, ut qui primus apud Deum peccauerat diabolus, primus crucis sententia feriretur. In ligno enim crucifigitur, ut, quia homo in paradiso per arborem concupiscentie deceptus fuerat, nunc idem per ligni arborem saluaretur, atque eadem materia que causa mortis fuerat, [LXXIII] nunc idem esset remedium sanitatis, etc. Mirum quam hec congruant doctrine Patrum superiorum. Auctor uetus Epistole sancto Barnabe apostolo attribute num. 12, pag. 63: Moses, inquit, facit figuram Iesu  in signo cadentis Isrelis. Effecit enim Deus, ut cum serpentes morderent eos, et morerentur; quoniam transgressio per serpentem in Eua contigit . . . Moses faceret serpentem eneum, ac gloriose collocaret, atque per preconem conuocaret populum . . . . Dixit autem Moses ad illos: Cum aliquis ex uobis morsus fuerit, ueniat ad serpentem in ligno positum, et credat, atque speret quod, licet mortuus ille sit, poterit uitam prestare, et confestim seruabitur. Atque ita faciebant. Habes etiam in hoc gloriam Iesu. His consentanea tradidere Iustinus martyr in Dialogo cum Tryphone, num. 91, p. 199; Tertullianus lib. aduersus Iudeos, cap. 10, p. 396; Cyrillus Hierosolymitanus catech. 13, num. 20, p. 192 edit. Paris. an. 1720. Sed longum est omnes commemorare. Ac satis multa de figuris symbolisue crucis. Reliquum est, ut que de Seruatoris Christi morte, Maximus suis opusculis complexus est, paucis, quoad eius fieri poterit, exponam.

Ergo ille homilia 51, pag. 158, quid de morte Seruatoris eiusdem nostri deuotio fidei ferat, proponens: Hec est, inquit, fidei plena deuotio, ut cum de uulneribus Domini profluus sanguis cernitur, tum de potestate eius uenia postuletur; cum uidetur eius humilitas, tum magis teneatur eius diuinitas; cum morti addictus putatur, tunc regis illi honorificentia deferatur. Quemadmodum delata a sancto latrone fuit, de quo homilia 52, pag. 163, Maximus idem sic testatur: Saluatorem tunc maiestatis Dominum recognoscit, cum uidetur humilitatis patientia cruciari. Iam uero homilia 54, pag. 173: Quis, inquit, in Eliseo prefiguratur, nisi noster iehsu Christus, qui resurrectionem de morte largitur, et uitam sepultus operatur? Et paulo post Ione prophete, quem naute increparant, Christum comparans: Naute, inquit, dimissuri Ionam, tamen uerentur et dicunt: Domine, ne des super nos sanguinem innocentem. Nonne uobis uidetur nautarum increpatio, Pilati esse confessio, qui tradit Christum, et tamen lauat manus suas et dicit: Mundus ego sum a sanguine iusti huius? Dicit itaque Ionas in oratione sua: Tolle igitur, Domine, animam meam, quia melior est mihi mors quam uita. Dicat hoc uerius Dominus noster iehsu Christus, quia melior est mihi mors quam uita; id est, uiuens unam Iudeorum gentem saluare non potui; moriar, et uniuersus mundus UNA MORTE SALuETUR. Ionam cetus piscis excepit immersum, sed non contigit deuoratum . . . Quis est iste qui intra auidos rictus assumi potest, consumi non potest . . .? Quis est iste qui uastissimos sinus periculorum tutus ingreditur, et sub altitudine immensa conclusus, atque mortifera, [LXXIu] uitali ere pascitur, et demissus in alienam rerum naturam, in uite exsilium cum uita peregrinatur, et mortis superstes annuntiat uenturam mundi salutem? . . . Hic est Dominus noster iehsu Christus, quem seua mors, inexplebilis bellua, in escam suam rapuit, et predam suam captiua contremuit. Contremuit, inquam, nam si nouerat crucifixum, tamen quem non meminerat reum, non poterat tenere damnatum, quia culpam non facit pena, sed causa. Quasi solitum cibum perditum in origine mundi hominem deuorauit; sed magnam esse cibi ipsius dignitatem prefocata cognouit, atque ideo diuinus sermo commemorat: Et precepit Dominus pisci, et euomuit Ionam in aridam. Precepit ergo bestie, precepit morti semper esurienti, precepit abyssis et inferno, ut mundo restituant Saluatorem. EuOMUIT autem hoc debemus accipere, quod ex imis uisceribus mortis uictrix uita remearit, atque eam ex imis precordiis inferni perditio exulcerata reddiderit. uidemus itaque in prophete afflictionibus apertissime prefiguratam et mortem pariter  et resurrectionem. Quapropter, quod impletum cernis in seruo, credere non cuncteris in Domino. Prenuntiarat quidem Seruator se futurum in uentre terre tribus diebus tribusque noctibus, quemadmodum Ionas fuerat in uentre ceti . Atque hoc scilicet Ione symbolo usi plerumque fuere Patres, cum uel Iudeos refellerent, uel de morte, resurrectioneque Seruatoris scribendo loquendoue, populum docerent. Adeundi Iustinus martyr, Dialog. cum Tryphone Iudeo, num. 107; Tertullianus, lib. de Pudicitia, cap. 10, quo loco Ionam exemplum esse passim dominice passionis scribit; Origenes, Commentariorum in Matth. tom. XII, pag. 277 edit. uenete an. 1743; Gregorius Nazianzenus, orat. 1, pag. 43; Cyrillus Hierosolymitanus, catech. 14, num. 17 seq., pag. 213 seq., ut Hieronymum, Augustinum, Cyrillum Alexandrinum pretermittam, quorum sunt testimonia descripta a Natali Alexandro, dissert. 10 in Histor. eccles. uet Testam., art. 5, tom. II, pag. 169 edit. Lucensis an. 1748. Quid? si Christiani ipsi ueteres et anaglypho opere et picturis Ionam expressere, ut intuentes, mortis resurrectionisque Christi reminiscerentur? Confer Aringhium Rome subterr. lib. II, cap. 10, pag. 325 et 335; lib. III, cap. 22, pag. 533, 551, 585 seq., tom. I; et lib. Iu, cap. 14, pag. 71, 97, etc., et lib. u, cap. 22, pag. 505 seqq., tom. II; Philippum Bonarotam, Osseruazioni sopra alcuni frammenti di uasi antichi, tab. 1; Bottarium, Rom. subterr., tab. 42, pag. 191; Equitem uictorium, Opusc. de septem Dormientibus, pag. 53, 55.

Sed redeo, unde huc diuerti, ad Maximum de Christi Seruatoris morte, deque miraculis que tunc patrata sunt, disserentem. Homilia 57, p. 181: In resurrectione, inquit, Christi elementa omnia gloriantur. Nam et solem ipsum arbitror esse in hac [LXXu] die solito clariorem. Necesse enim est ut sol in eius resurrectione gaudeat, in cuius passione condoluit; et cuius MORTEM LUGUBRI QUADAM CALIGINE PROSECUTUS EST, eiusdem uitam nitidioris lucis splendore suscipiat. uerum quid multis lectorem moror? Omittam cetera Maximi, que sane perplura  sunt, eademque preclara hac de re loca. Eo deinceps ex homilia 83, pag. 270, contenti erimus uno. Est autem huiusmodi: Unigenitus Dei factus est Filius hominis, ut qui creator mundi erat, fieret et redemptor. Qui sub Pontio Pilato crucifixus est, et sepultus. Nulla nobis sit de Christi cruce confusio, quia habemus de eius passione uictoriam . . . . . Supplicium autem crucis elegit, ut sublimiorem gloriam pareret pena deterior; et qui uniuersitatis bono patiebatur, quasi in conspectu mundi in altum subleuatus occumberet; simul ut qui Crucifixum uidebant, mirabilia cernerent Crucifixi. Nam satis abundeque gloriam patientis ostendunt repentina solis obscuritas, tremor terrarum, saxorum diuisio, resurrectio mortuorum. Illud autem quanti est testimonii, quod etiam pariter crucifixus latro memoriam sui in celesti regno fieri a consorte supplicii precabatur? Hinc est, carissimi, quod illusiones et probra, que pertulit Christus, crucem, MORTEMQUE eius non suspiriis ingemiscimus, sed continuis laudibus celebramus. Sepultus est autem, quia consequens erat, ut qui MORTUUS FUERAT, acciperet sepulturam . . . . Sepultus est, ut qui uERE MORTUUS CREDEBATUR, uERE REDIISSE A MORTUIS CREDERETUR. Tertia, inquit, die resurrexit a mortuis . . . . . . Si credidisti  QUOD MORTIS est, crede QUOD uITAE EST. Sicut enim in passione mysterium pietatis est, ita in resurrectione operatio potestatis, ut ait ipse: »Potestatem habeo ponendi animam meam, et potestatem habeo iterum sumendi eam. Quomodo itaque non illi suppetebat uita post MORTEM, cui MORI non fuit conditio, sed potestas? . . . . Quomodo poterat inferni legibus detineri, qui idcirco EST MORTUUS, ut mors amitteret potestatem?

At mirabitur fortasse quispiam quid sit, quod cum Maximus, Christum mortuum reuera fuisse, credi ab omnibus oportere, iure precipiat; tum sancto latroni, quod id non crediderit, uertisse laudi uideatur. Sic enim scribit homil. 51, pag. 158: Iste fidelis latro non credidit moriturum, quem annuntiat regnaturum; non putat subdendum inferis, quem dominaturum confitetur in celis. uerumtamen qui seriem orationis Maximi diligenter considerarit, is plane perspiciet non eo laudari sanctum latronem a sancto antistite, quasi is latro crediderit, non fuisse prorsus moriturum Christum; sed quod crediderit Christum ipsum non fuisse moriturum, si mori noluisset. Nam ut idem paulo post docet Maximus: Cognouit latro, omnem Domini passionem ex ipsius fieri uoluntate, et in potestate eius esse morti animam tradere uel ad uitam iterum remeare. Nisi autem ita sensisset Maximus, secum ipse profecto conflixisset. Eum uero pugnantia [LXXuI] fuisse locutum quis sibi prudens persuaserit? Atque is, ut uidimus, uere fuisse mortuum Christum, idque credi ab omnibus oportere statuit. Quod porro adiungit: Non putat latro subdendum inferis, quem dominaturum confitetur in celis, id profecto non impedit, quin Christum latro crediderit moriturum. Imo ostendit atque efficit, moriturum credidisse. Nam, ut fert de non subdendo inferis Christo homilia Maximi 55, pag. 174, Dominus uastissimos sinus periculorum tutus ingreditur, et sub altitudine immensa conclusus, atque mortifera. uitali ere pascitur, et demissus in alienam rerum naturam, in uite exsilium, cum uita peregrinatur, et mortis superstes annuntiat uenturam mundi salutem. Hic Dominus noster iehsu Christus, quem seua MORS, inexplicabilis bellua, IN ESCAM SUAM RAPUIT et predam suam captiua contremuit. Contremuit, inquam: nam si nouerat crucifixum, tamen quem non meminerat reum, non poterat tenere damnatum . . . . Ideo diuinus sermo commemorat: Et precepit Dominus pisci, et euomuit Ionam in aridam. Precepit ergo bestie, precepit MORTI semper esurienti, precepit abyssis et inferno, ut mundo restituant Saluatorem. EuOMUIT autem hoc sic debemus accipere, quod ex IMIS uISCERIBUS MORTIS uICTRIX uITA REMEARIT, atque eam ex imis precordiis inferni perditio exulcerata reddiderit. uidemus in prophete  afflictionibus apertissime prefiguratam, et MORTEM pariter, et resurrectionem . Quapropter quod impletum cernis in seruo, credere ne cuncteris in Domino.

Sed quoniam de sancto latrone incidit mentio, est profecto cur ei etiam scriptori faciendum esse satis uideatur, qui ante annos paucos in inuidiam Maximum uocauit, quasi is latronem ipsum sola fide salutem fuisse consecutum existimarit. Quid autem scriptori illi offensioni fuerit, explicabo breui. Legerat ille in homilia 51 Maximi. Latro »in cruce positus Christum credidit crucifixum, et ideo qui consortio passionis utitur, consortio paradisi condonatur.« credidit autem ita hominem commouit, ut nichil in latrone meriti ac uirtutis, preter fidem, agnitum concessumque a Maximo fuisse arbitraretur. At is scriptor non animaduertit agnouisse in latrone ipso criminum penitudinem Maximum; predicasse latronis eiusdem meritum, inque supplicii pena pro delictis suis perferenda patientiam; commemorasse ardentem eius in Deum caritatem. Caritate autem multitudinem operiri peccatorum, ecquis orthodoxus ignorat? Quod si fide ad gloriam pertigisse latronem Maximus dixit, fide certe perfecta, hoc est per caritatem operante, non informi, dixit; haud secus atque dixerit Apostolus in Epistola ad Hebreos, sanctos per fidem uicisse regna, adeptosque fuisse repromissiones. Sunt autem uerba Maximi homil. 51, pag. 156 seq., huiusmodi: Fuit latroni CRUX QUAM PERTULIT, non tam supplicii damnatio, quam SALUTIS OCCASIO . . . . . dum SUPPLICIUM PATITUR, [LXXuII] REGNUM CeLESTE CONSEQUITUR . . . . Reminiscens scelerum suorum, et PeNITUDINEM GERENS, plus incipit AuERE QUOD SPERAT, quam sentire quod patitur . . . . Intellexit, quod pro alienis peccatis  has plagas susciperet . . ., et sciuit, quia in corpore Christi uulnera, non essent Christi uulnera, sed latronis, atque adeo PLUS AMARE CePIT, postquam in corpore eius sua uulnera recognouit. Et homilia 52, pag. 162: MAGNA igitur ET PERFECTA FIDES in illo latrone fuit. Magna et admirabilis fides, que Christum crucifixum gloriari magis credidit, quam puniri . . . . Dominus autem secundum fidem et meritum tribuit et remunerationis obsequium. Non ergo ea fuit de sancto latrone Maximi nostri opinio, quam ei scriptor ille recens affinxit.

 Neque uero hoc ipso scriptore nouo minus iniurie Maximo conflant ii, qui eo deductum fuisse sanctum episcopum suspicantur, ut a Christi corpore triduo mortis fuisse personam uerbi seiunctam putarint. Nam huiusce sententie in opusculis Maximi ne uestigium quidem cernitur. Quod autem uir sanctus homil. 45, pag. 138, scribit, clamasse Christum in cruce: Deus meus, cur me dereliquisti, id profecto non efficit, ut, eius opinione, derelictum a uerbo fuisse corpus suspicemur. Hec enim apte ad Euangelium Maximum scripsisse, quis neget? Quid? Euangeliine auctoritate ostendi a se quisquam arbitratur posse, uerbi diuini personam dimisisse corpus, quod assumpserat salutis humane causa? Nihil minus. At enim addit Maximus: Hec dixit,  ut manifestaret, propter nos se esse derelictum, quorum peccata portabat. Ego uero illud rogo quo tandem modo derelictum propter nos se Christus dixerit, teste Maximo? Equidem in homiliis Maximi, propter nos Christum obiectum iniuriis Iudeorum, plagis, malis, morti fuisse lego; derelictum autem a persona uerbi corpus, quod assumpserat, nusquam lego. Quid ergo est, cur non eadem ratione derelictum Christum, teste Maximo iudicem, qua derelictum docuit sanctus Leo? Serm. 66, cap. 2, pag. 187 edit. Rom. an. 1753: Ideo iehsu uoce magna clamabat, dicens: Quare me dereliquisti? Ut notum omnibus faceret quare oportuerit eum non erui, non defendi, sed seuientium manibus derelinqui, hoc est saluatorem mundi fieri, et omnium hominum redemptorem, non per miseriam, sed per misericordiam; nec amissione auxilii, sed definitione moriendi, etc. Quid autem est horum similius doctrina Maximi? Homilia 46, pag. 142: Nolo sic defendi iustitiam, sicut solet iniquitas excusari . . . . Causam suam mauult comprobare, quam dicere. Suam salutem perdidit, ut salutem omnium lucraretur; in se uinci maluit, ut uictor esset in cunctis. Pergit autem Maximus, ac pag. 144 permissum Pilato ostendit, ut aduersum Seruatorem Christum furentis Synagoge sacrilegium confirmaret. Et homil. 50, pag. 154: Passio illius, inquit, nostra redemptio est, mors eius uita nostra est. Ideo autem [LXXuIII] mala hec cuncta sustinuit, ut nos bona omnia sentiremus: ideo crudelitatem in se exerceri maluit, ut nobis misericordiam largiretur. Age uero si diuini uerbi persona dereliquisset corpus, ab eoque se disiunxisset, auctore Maximo; qui tandem sic induxisset idem Maximus Christum dicentem: Palpate manu, atque uidete fide, quia inest mihi illius corporis ueritas, quod pependit in cruce, atque mortuum depositum fuit in sepulcro; et proprietas Deitatis, qua ME MORTUUM ATQUE IN SEPULCRO DEPOSITUM SUSCITAuI. Cum anima iam seiuncta esset a corpore, si diuina perinde Christi persona corpus idem deseruisset, quo demum modo dici a Maximo potuisset, Christum ipsum sepultum fuisse, SEQUE deinde in SEPULCRO DEPOSITUM suscitasse? Non ergo Maximi opinione, seiuncta a Christi corpore triduo mortis fuit persona uerbi.

XuI. uidimus proxime de sepultura Christi, quid Maximus noster senserit. Multo ille plura ea de re suis in homiliis ac sermonibus disputat, que tamen describere non est opus, cum eodem atque modo descriptus Maximi ipsius locus recidant, neque quidquam ferant, quod maiorem in modum illustrandum esse uideatur. uenio igitur ad articulum qui est de Christi descensu ad inferos. De hoc sic Maximus disserit homilia 57, pag. 182: Quid mirum si apud superos (mortuo Christo sunt tenebre, cum lux descendit ad inferos. Serm. 31, pag. 479: Dum mortem, inquit, ad inferna usque persequitur, ad paradisi sempiterna gaudia, quem creauit atque redemit hominem, reuocare dignatus est. Ad inferna usque persecutus est mortem, atque eamdem in regno suo gloriosius captiuam fecit atque de eadem triumphauit. Aperta tunc sunt tenebrosa illa infernorum penetralia. Quod nunquam uiderat celeste lumen, eterna nox mirata est. Unde cum propheta ipse dicere poterat: O mors, ero mors tua, ero morsus tuus, inferne. Nam quem ut mortuum putabat, coacta est dimittere, et illorum quos iam retinebat, experta est liberationem. Sermone 43, pag. 514: Que omnino facta sunt idcirco, carissimi ut nemo penitus de eius reditu ab inferis disputaret, qui probabatur tanta gloria suscitasse defunctos . . . . . . Amemus eum tam magna nobis beneficia conferentem, suscitantem mortuos; ueneremur ab inferis resurgentem; colamus, adoremus etiam ad Patris dexteram considentem. Quamobrem uero ad inferos Christus descenderit, idem exponit Maximus homilia 57, pag. 180. Scribit enim hoc modo: Quod in inferno luceat, ait propheta: Qui sedebant in regione umbre mortis lux orta est illis. Et homilia 60, pag. 189 seq.: Quam bene triumphum Domini propheta describit . . . . . Ecce Dominum euntem ad celos non precedit, sed comitatur gloriosa captiuitas. Quo etiam reuoluuntur, que prodit sermone 29, pag. 476, et sermone 31, pag. 479, ubi: Dum mortem  ad inferna usque persequitur, ad paradisi sempiterna gaudia, [LXXIX] quem creauit ac redemit hominem, reuocare dignatus est . . . In hac sacratissime resurrectionis festiuitate, suscitante se Domino, multa sanctorum corpora resuscitata reuixerunt atque sanctam introierunt ciuitatem. Hostias namque suas Saluator hodierna die, cum resurrexit, suscitauit. Et sermone 41, pag. 507: Exsultet caro nostra, que uere est terra, quoniam glorificata per Christum societatem Diuinitatis emeruit. Erumpant, ait. montes iucunditatem, et colles iustitiam. Hos montes collesque qui excitantur ad gaudia, patriarchas dici, non inconuenienter accipimus, sicut et in. Dauid sancto legimus: Illuminans tu mirabiliter a montibus eternis . . . Nec immerito iusti quique montes nuncupantur et colles, qui terrene conuersationis humilia relinquentes ad superiora celestis uite fidei sue uerticem sustulerunt. Iustissime itaque uenerabiles patriarche assumere iucunditatem sermone prophetico commonentur; quorum proles, id est Christus Dominus, mortis sue resurrectionisque mysterio, etiam preteriti seculi Patribus uitam refudit amissam. Iucundantur omnimodis patriarche, quorum de germine natus Dei Filius, uniuersam mundi faciem diabolicis dudum impietatibus sordidatam, immaculato corporis sui nouo cruore detersit, etc. Et sermone 42, pag. 510: Elegit mori, non ut illum sibi uindicaret infernus, sed ut  mortuos a mortibus liberaret. Et sermone 44, pag. 515: Inferna non horruit, damnatoque ipso auctore delicti, susceptum hominem portauit in celum . . . HOMO qui preuaricationis humiliatus lege captiua diabolico iugo colla subiecerat, omnia tyrannice captiuitatis uincula a Dei Filio captus euasit.

XuII. De resurrectione porro Seruatoris Christi preclare Maximus agit homilia 57, pag. 179 seqq.; homilia 58, pag. 172; et homil. 88, pag. 271, quo loco: Tertia, inquit, die resurrexit a mortuis. Si credidisti de Christo quod dedecoris est, crede quod glorie est. Si credidisti quod mortis est, crede quod uite est. Sicut enim in passione mysterium pietatis est, ita in resurrectione operatio potestatis, ut ait ipse: Potestatem habeo ponendi animam meam, et potestatem habeo iterum sumendi eam. Quomodo ergo non illi suppetebat uita post mortem, cui mori non fuit conditio, sed potestas? . . . Quomodo poterat inferni legibus detineri, qui idcirco est mortuus, ut mors amitteret potestatem? etc. Sed, ne pluribus lectores detineam, uno illo utar loco ex sermone 29, pag. 472, qui plane demonstrat ueritatem plene miraculorum resurrectionis Christi. Est is uero huiusmodi: Omnium reuixit saluti, qui PRO OMNIUM PECCATIS addictus est passioni. Resurrexit igitur Saluator a mortuis. Noua res et mira; sed habet hec assertio ueritatem. Nam ut taceam prophetarum oracula, angelorum ministeria, aperta sepulcri penetralia, ipsum Dominum post resurrectionem cum discipulis loquentem, conuersantem [LXXX], edentem, Thomam quoque clauorum uulnera etiam digito contrectantem; ut hec omnia pretermittam, tamen fidem nostram confirmat impietas Iudeorum. Nam sufficit ad credulitatem nobis eorum nimirum cauta credulitas. Quo enim studiosius custodierunt tumulum, eo constat illum manifestius surrexisse. Quo plures apposuere custodes, eo plures testes reliquere. Nam hoc procurauit diuina prouidentia, ut resurrectioni non solum angeli, non solum discipuli, sed et testimonium perhiberent, quod est amplius, inimici. Libentius ergo accipimus, quod eum diligentius obseruarunt. Credimus enim sub custodibus potuisse illum prodire citius quam perire, et de tumulo iure Domini progredi quam discipulorum fraude subduci. Tanta enim sollicitudine sepulcrum obstruxit impietas, ut id non preualeret manus humana destruere, nisi sola uirtus resurrectionis aperiret. Denique dicit sanctus euangelista, descendente angelo, magno terram tremore fuisse commotam, ut fundamenta tumuli mouerentur, et percussos pauore custodes, qui uenerant custodire mortuum, esse factos ut mortuos. Ut mortuos, inquam, dignum plane iudicium, si cum iustus resurgit, peccator moritur; cum reuiuiscit innocens, eius interficitur inimicus: nam ideo nec progredientem Dominum cernere potuerant, quia criminosas mentes terror oppresserat, dum sustinere fulgorem resurrectionis rutile non solebant. Maiore ergo sollicitudine Pharisei Dominum custodierunt mortuum, quam uiuum sunt persecuti . . . Custodiebant ergo eum sollicite in sepulcro, presertim quia se die tertia dixerat surrecturum. Custodiebant autem sollicite in sepulcro, quia necesse illis erat eum iam non doctorem timere, sed iudicem, etc. Confer preterea serm. 35, pag. 491 seqq., et serm. 37, pag. 498 seq.

De resurrectione deque ascensione Christi in celum sic idem Maximus edisserit sermone 37, pagina ipsa 498 seq.: Neque superflue uoluntatis erat aut uacue, ut Dei Filius per tantarum dedecora passionum materia humanitatis moreretur in terris, qui celesti in regno paterna deitate uiuebat, nisi nasci illum remedii nostri necessitas flagitasset. Quid Deus ad carnem? quid immaculatus ad crucem? quid eternus ad mortem? Essent quidem Dei Filio uerba ac uulnera, omniaque illata passionis opprobria reputanda, nisi uniuersa que passus est, resurrectio mox secutura curasset. Quis ergo ita desipiens retractando decolorare presumat, quod crucifixus est Christus, qui TOT uIRTUTIBUS TANTISQUE MIRACULIS MIRABILIOR FACTUS EST SUA PASSIONE? Quis illi triduanam exprobrare audeat sepulturam, cuius cum sempiterno Patre permanens eternitas predicatur? Imo quis non toto stupore miretur, INFERNA ILLUM fuisse dignatum, qui uIRTUTE PROPRIA ET AD uITAM POTUIT REDIRE post mortem, et CeLUM NON [LXXXI] DUBITAuIT ASCENDERE POST INFEROS. Rursum homil. 60, pag. 188: Granum est  inquit, cum solus crucem patitur; fructus est, cum plurima apostolorum credulitate circumdatur. His enim post resurrectionem quadraginta diebus cum discipulis conuersatus, tota illos sapientie maturitate edocuit, et ad bonam frugem eos omni disciplinarum fecunditate conuertit. Deinde ascendit ad celum, ad Patrem scilicet, fructum carnis preferens in discipulis iustitie semina derelinquens. Ascendit ergo ad Patrem Dominus. Et sermone 44, pag. 514: Celi alta transcendens ad paterne sedis incogitabilem maiestatem Christus ascendit, et hominem, quem inuidia malignantis inimici prima illa paradisi habitatione depulsum proiectumque in hanc mundi labem fecerat esse peregrinum, angelica in patria collocauit, et paradisi exsulem ciuem celestium fecit. Paria scribit sermone 44, pag. 514 seqq.; 45, pag. 516; et sermone 47, pag. 519: De spoliatione sua dolet cum suo principe tartarus; de sui autem damni restauratione letatur uniuersus celestis exercitus. Hodie caro, quam in terris Spiritus sancti operante uirtute a uirgine matre assumpserat, ad Patris dexteram est collocata, eidemque omnium celestium spirituum sunt curuate nature. Hodie noua illa uia, de qua olim dicebat Apostolus, nobis est initiata, quia per beatissimam illam Christi carnem eternus ille celi aditus, per quem nulla prius caro transierat, nobis est deseratus. Hodie ille liber quem nemo, nisi agnus, potuit aperire est reseratus, quoniam in illius morte, eiusdem sunt libri reuelata sacramenta; et ea que in lege et prophetis de eo scripta inueniuntur, consummata dispensatione maiestatis eius, hodierna die completa sunt. Descendit primo Christus, ut nostre consors fieret nature; ascendit nunc, ut sue nos comparticipes efficeret glorie. Descendens mirabili conuersatione, uisibilis miraculis delectauit infantes; ascendens dedit dona hominibus, quibus in fide eruditi atque in uirile robur educati, temporalem ipsius uisionem non ultra appeterent, sed quo eos ipse precesserat, tota cum animi contentione illum sequi studerent.

 XuIII. Quemadmodum iam Christus ad dexteram Patris sedeat, ex Maximi doctrina, breuiter exponam. Ergo is homilia 83, que prima est de Diuersis, sic habet pag. 271: Sedet ad dexteram Patris. Quod sedet Christus, uictoris munus est; quod ad dexteram Patris sedet, diuinitatis est priuilegium, et indiscrete consortium caritatis. Homilia uero 62, pag. 197 seq.: Credendum est, sicut ait de Saluatore Dauid, in Dei dextera considere, quia cernimus Spiritum sanctum, sicut promisit Dominus, in apostolis exsultare. Ait ergo propheta psalmorum: »Dixit Dominus Domino meo, Sede a dextris meis.« Secundum consuetudinem nostram illi consessus offertur, qui aliquo opere perfecto adueniens, [LXXXII] honoris gratia promeretur, ut sedeat. Ita ergo et homo iehsu Christus, passione sua diabolum superans, resurrectione sua, inferna reserans, tanquam perfecto opere, ad celos uictor adueniens audit a Deo Patre: Sede ad dexteram meam. Nec mirum si unius sedis offertur Filio consessus a Patre, qui unius est substantie et nature cum Patre. Cur autem ad dexteram Filius esse credatur? moueat aliquem fortasse. Licet enim dignitatis gradus non sit ubi plenitudo diuinitatis est, tamen ideo ad dexteram sedet Filius, non quo preferatur Patri, sed ne inferior esse credatur  . Pergit Maximus, apte ad sancta Biblia, scribere: Et ideo ad dexteram Filius, quia secundum euangelistam, ad dexteram oues, ad sinistram uero constituentur hedi. Necesse est ergo, partem ouium primus agnus obtineat, et secuturo immaculato gregi locum dux immaculatus anticipet, sicut ait Ioannes in Apocalypsi: Hi sequuntur Agnum, etc. Refert ergo propheta Dauid: Dixit Dominus Domino meo, Sede ad dexteram meam, hoc est, Dominus Pater Domino Deo Christo Filio throni sui offert sublimem consessum, et, honoris gratia, ad dexteram suam illum eterna sede  constituit. Legimus autem in Actibus apostolorum, dicente beato Stephano, cum lapidaretur a Iudeis: Ecce uideo celos apertos, et stantem Dominum Iesum ad dexteram Dei. uideamus ergo que sit ratio quod idem Dominus a Dauid sedens prophetatur, stans uero a Stephano predicatur. Primo omnium Deus, qui incorporalis est et inuisibilis . . . sedere quomodo potest? Deinde autem quali subsellio sedeat Deus, qui infinitus est et immensus, et intra se ipse magis creaturam cunctam contineat? Hec autem propterea a sanctis uiris dicta arbitror esse de Domino, non quo sint contraria sibi; sed ut modo eius omnipotentia, modo misericordia describatur. Nam utique pro potestate regis sedere dicitur, pro bonitate intercessoris stare suggeritur. Ait enim beatus Apostolus, quia aduocatum habemus apud Patrem Iesum Christum. Iudex ergo est Christus cum residet, aduocatus est cum assurgit. Sunt hec consentanea iis que post a sancto Gregorio fuere comprehensa lib. II, homilia in Euangel. 29, num. 7, pag. 285, tom. u edit. uenete an. 1769. Nam est hec Gregorii interpretatio: Quid est quod [LXXXIII]  Marcus sedentem, Stephanus uero stantem se uidere testatur? Sed scitis fratres, quia sedere iudicantis est, stare uero pugnantis uel adiuuantis. Adeundus sanctus Thomas, Summe theologice part. 3, quest. 58, art. 1, ad 1. Sed moderabor orationi mee. Quare non uersabor hoc in argumento explicando confirmandoque diutius. Ad ea progrediar que sunt de presidiis salutis, de donis, de ornamentis, quibus maximis atque amplissimis  auctum esse, ostendit Maximus, genus hominum uniuersum.

XIX. Atque is quidem sanctus antistes illud principio animaduertit, quod Pelagianum euertit dogma, quodque est huiusmodi: Adamum non fuisse mortalem creatum. Hunc culpa sua peccatum originale intulisse in mundum seu in posteros, perque peccatum mortem. Homilia 8, que est tertia de Natiuitate Domini, pag. 23: Hodie, inquit, nouus ille Adam  sua natiuitate mirabili nostram de nouo plasmauit naturam; ET QUAE uETERIS ADAE MISERABILI LAPSU FUERAT FeDATA ET CORRUPTA, pretiosa sua natiuitate et lacrymabili morte reduxit ad uitam. Homilia 11, pag. 30: Hodie natus est Christus, sed in natiuitate eius nostra habet uita natalem; quia qui PRIuILEGIA PRIMAE NATIuITATIS AMISIMUS, uisitante nos Christo, sanctiore partu redimus. Homilia 29, que est prima de Baptismo, pag. 87, ubi Ioannem Baptistam sic inducit loquentem Christo: Mihi est ex paterna preuaricatione corruptio, et tibi in paterna maiestate communio . . . . . . Ego peccati lege mortalis, tu autem aduersus peccata ueniens nescis subiacere peccato. Homilia 83, pag. 272: Credenda est precipue, fratres, peccatorum remissio, quia hoc unum est remedium quod HOMINUM GENUS A SENTENTIA PERPETUAE MORTIS ABSOLuIT. Idcirco Unigenitus Altissimi sumere dignatus est carnem, complexus est crucem, ut te, qui crimina tua euadere et peccata non poteras, indulgentia faceret innocentem. Ideo immaculatus occisus est Agnus, ut eius cruore humani generis macula tergeretur. Que autem macula? Nempe originalis culpa. Sic enim scribit sermone 35, pag. 489: Qui primitiua originis nostre culpa late ad mortem eramus damnati, nunc morte  Christi ad pristinam sumus innocentiam reuocati. Qui peccatis nostris inferni penas merueramus, sua pretiosissima morte ad eterne beatitudinis gaudia sumus reuocati. Qui uasa ire per Ade preuaricationem eramus, nunc propter ipsius resurrectionem sanctorum ciues euasimus. Nam ut homilia 15, pag. 42, monet: Tantis uinculis humanum genus uinxerat inimicus, tantaque nos moles immanium presserat peccatorum, ut nullus nobis esset reditus ad salutem, nisi nasceretur ille qui uirtute propria ad uitam posset redire post mortem. Iam uero serm. 61, qui est de Natali sancti Ioannis Baptiste quintus, pag. 554, non modo meminit Maximus peccati originalis, uerum etiam remediorum  que in [LXXXIu] ueteri lege  adhibebantur. Scribit enim ille hoc modo: Ioannes cum Domino circumcisionem quidem in sua carne suscepit; sed suscipiens terminauit. Et ideo qui noue gratie preco, et magnificus annuntiator enituit ad EuADENDUM ORIGINALE PECCATUM circumcisione non eguit; sed eum supra legem, supra humane conditionis ordinem electio diuina prouexit. Animaduerti autem hoc loco uellem, non eum fuisse Maximum, qui Ioannem sic euasisse putaret originale peccatum, ut illud nunquam contraxerit. Hoc enim sanctus episcopus censuit: euasisse quidem Ioannem originalis culpe malum: non ita ut illud prorsus effugerit; sed ita ut, cum iam ipso illigatus esset, solutus fuerit beneficio Redemptoris, cum adhuc in utero esset Elisabethe. Quare idem est auctor Maximus: fuisse Ioanni ex paterna preuaricatione corruptionem, factumque fuisse redimendum a Christo; cum Christus, non ut redimeretur, sed ut redimeret, natus esset. Homilia 29, pag. 87: Quin etiam sermone 61, pag. 554, docet, principium Ioannis a latente in utero uirginis conditore mundi fuisse sua presentia dedicatum. Sed de circumcisione postmodum. De originali culpa rursum Maximus serm. 88, pag. 625: Intelligamus, inquit, quantum ualuerit ad auferendum mundi peccatum passio Redemptoris. Ecce innocentiam et uitam probatur conferre mors hominis. Hinc intelligamus quantum in omnium  profuerit sacra mors Filii Dei. Ecce proprium, et ORIGINALE DELICTUM LAuAT SANGUIS HUMANUS, etc. Constat porro ex iis, que hactenus descripsimus, Maximi locis: 1o non modo lapsum fuisse Adamum, mortisque in eum sententiam fuisse latam, cum creatus fuisset immortalis, uerum etiam peccatum in posteros suos intulisse, perque peccatum etiam mortem; 2o homines non in originalem tantum illam et communem culpam misere incidisse, sed cum etiam culpe eiusdem uitio proni ad malum sint, actualibus que dicimus seu propriis peccatis sese illigare; 3o quapropter uasa ire fuisse homines, damnatosque ad interitum sempiternum; 4o ut hi liberari ab utroque peccati genere, redimi, reparari, reuocari ad innocentiam uitamque possent, opus Redemptore fuisse, qui Deus simul et homo esset. Quare personam uerbi diuini humanam sibi assumpsisse naturam, peccati quidem prorsus expertem, sed in qua  incommoda sane magna, cruciatus, mortem perpeteretur. Atque homilia 12, pag. 35: Quod uisitare, inquit Maximus, mundum suum Dei dignatus est Filius, nostre hoc salutis necessitas flagitabat; nimirum ut celestis tandem generatio repararet, quod natiuitas  terrena perdiderat. Sed fortassis hunc qui natus predicatur ex femina, dum uilibus obuoluitur pannis, dum iacere contentus est in presepe, dum lacrymosis uagitibus concrepat, . . . . . . Deum esse diffidis? Imo per ista, frater, aduerte, eum et ut hominem infirma pro infirmis pertulisse, et ut [LXXXu] Deum potentiam exercuisse celestem. Et homilia 13, pag. eadem: Christus iehsu Dominus noster in quo diuinitatis est plenitudo, carnis nostre infirma suscipiens, nouus natus est homo. Hodie refulsit secundus ille Adam, non incola, sed Dominus paradisi . . . . . Hodie exortum est in tenebris lumen . . . . . Nouus quidem homo, sed Dominus sempiternus; nouus Christus, sed rex omnium seculorum . . . . . Hic est predictus a patriarchis, a prophetis predicatus . . . . . . . Percepisti donum, quod Abraham in spiritu se uidisse letatus est, etc. Et sermone 14, pag. 39: Hodie nobis . . . . . secundum carnem natus est Christus, incipiens quidem esse quod non erat, sed non desinens esse quod erat. Nec enim natiuitas hominis imminuere, aut separare indiscrete maiestatis poterat unitatem. Quod Deus de suo Patre processit, ineffabilis ac permanentis est secretum uirtutis: quod homo est natus ex femina, NOSTRAE SALUTIS EST GRATIA. Illic gloria nature, hic mysterium uoluntatis . . . . . Quis ergo, fratres, profundum hoc celestis consilii ualeat estimare, quod immortalitatis Dominus . . . . ut conditione carnis mortem suscipere pro mortalibus possit, de femineo utero . . . . . humana uoluit sub lege prodire . . . . . In pannis nostras infirmitates, nostra se indicat suscepisse peccata . . . . . Talis Saluatorem mundi decebat ingressus, ut qui humani generis ueniebat peccata mundare, pre ceteris mundius nasceretur . . . . . Cui alii omnis debet cantare terra, nisi qui uniuerso terrarum orbi delictorum ueniam, et spem sempiterne salutis inuexit? . . . . . Dignum est, ut eorum precipue laudibus honoretur, quos proprii corporis passione et sanguinis sui effusione saluauit. Et sermone 15, pag. 41: Ex Patre Deus est, et ex matre homo est; hoc est Deum et hominem unum Dominum confitemur. In eius natiuitate nos omnes natos sentimus ad uitam. Factus est enim homo non ut sibi uiueret, qui auctor est uite; sed ut morte sua uitam redimeret mortuorum, ut nullus nobis esset reditus ad salutem, nisi nasceretur ille, qui uirtute propria ad uitam possit redire post mortem. Eodem pertinent, que Maximus docet homilia 19, pag. 53 seq., et homil. 20, pag. 55 seq., et homil. 25, pag. 73 seq., et homil. 27, pag. 79 seq., et homil. 35, pag. 100 seqq., et homil. 37, pag. 105 seq., et homil. 49, pag. 152 seqq., et homil. 50, pag. 153, ubi: Passio, inquit,illius nostra redemptio est. Mors eius uita nostra est. Ideo autem mala hec cuncta sustinuit, ut nos bona omnia sentiremus. Ideo crudelitatem in se exerceri maluit, ut nobis misericordiam largiretur . . . . . Auferens enim per crucem humani generis iniurias,  omnes eas in sua passione consumpsit. Innumera prope generis eiusdem in ceteris Maximi homiliis, sermonibus atque opusculis reperire licet. Passum autem Christum mortuumque pro cunctis hominibus, adeoque misericordiam cunctis impertiri uoluisse, Maximus idem affirmat aperte interdum, plerumque [LXXXuI] obscurius; at certo semper nullum, ut unquam reliquerit de sua sententia dubitandi locum. Atque homilia quidem 19, pag. 54: QUI CUNCTOS, inquit, MISERICORDITER REPARATURUS ADuENERAT, ne et ipsa  in lacrymabili sua semper cecitate maneret, dedit ei etiam signum, quod et Iudeus uidere potuit in stella, que tanti regis nuntiabat ortum, et presentis uenisse prodebat redemptionis auctorem. Et homilia 20, pag. 55 seq.: Cum ipse non Iudeum tantum populum redempturus aduenisset e celo, sed et cunctas gentes, quas ab initio seculi una cum Patre creauerat, et Spiritu sancto, signum dare uoluit in stella, quod et Iudea uidere, atque uniuersus posset orbis agnoscere . . . Illo uisibili signo ad se uocabat CUNCTOS, OMNIBUS GRATIAE SUAE POLLICEBATUR DONA. Age uero qui scribit: infirma pro infirmis pertulisse Redemptorem, qui ut nostre salutis necessitas flagitabat, aduenerat; atque ita quidem pertulisse, ut generis humani peccata mundare uoluerit, redimere morte sua mortuorum uitam, inuehereque passione sua, effusioneque sanguinis uniuerso terrarum orbi ueniam delictorum. spemque reditus ad salutem nunquam interituram, quam consequi homines nequiuissent, nisi natus ille fuisset; qui, inquam, hec scribit, ostenditque uniuersi orbis terrarum ac generis humani uocabulis cunctos homines uocatos esse a Redemptore ipso ad se, iisque omnibus hominibus promissa gratie diuine dona, an non plane demonstrat Redemptorem eumdem generis humani pro cunctis seu omnibus hominibus natum, passum, mortuum fuisse, adiumentaque parasse, quibus illi omnes gratie illius, que ipse pollicetur, dona possent percipere? Rursum, in mundum uenisse Christum, Maximus docet, sermone 19, pag. 420, ut saluti hominum prouideret, . . . utque animas gratia sancti Spiritus irrigaret. Homilia uero 116, pag. 384: Non unius, inquit, hominis tantum per Saluatorem causa geritur, nec unius hominis imbecillitas procuratur; sed totius generis humani saluatur infirmitas. Nullius autem hominis obliuisci Deum, sed adesse omnibus, subsidiaque parasse monet, dum serm. 16, pag. 439, scribit: Quomodo potest obliuisci nostri Deus, qui etiam capillos capitis nostri in Euangelio apud se dicit esse numeratos? Si enim capillorum nostrorum meminit, magis nostrarum animarum meminit. Per numerum enim curam circa nos sollicitudinemque cognoscimus. Nemo enim numerat, nisi quod uult diligentius custodire . . . . Usque adeo ergo habetur in tutela, qui habetur in numero . . . Deus omnium meminit, omnium recordatur, tantum ut non nostris interuenientibus peccatis, ei inferatur obliuio. Quemadmodum autem meminerit nostri, aut quam curam sollicitudinemque omnibus prestet is qui non adiumenta prebeat uel paret quibus imbecillitas atque infirmitas roboretur humana; cum sine iis adiumentis suffragiisque prepotentis Dei id homo agere nequeat, quo disponere sese, ut gratia sancti Spiritus irrigetur, pertingereque [LXXXuII] demum ad salutem beatitatemque sempiternam possit? Ac suffragio quidem diuino opus esse, docet Maximus homilia 42, pag. 28, et homilia 64, pag. 206. Quin etiam ad se Christum uocare cunctos, monet, omnibusque sue gratie polliceri dona, homilia 20, pag. 56. Efficacitatem porro gratie, qua facit Christus, ut ii quos efficaciter uult, resipiscant, operenturque bonum, sic explicat Maximus homil. 108, pag. 258: Reuera, fratres, quando medicus languentium aut querit aut respicit uoluntates, cum semper contraria desiderat et requirat infirmus; hinc est, quod nunc ferrum, nunc ignem, nunc amara pocula ingerit et apponit inuitis, ut curam sani sentiant, quam non poterant sentire egrotantes. Et si homo iniurias despicit, maledicta contemnit, ut sauciatis morbo sponte uitam conferat, et salutem; quanto magis Christus medicus bonitate diuina morbis saucios peccatorum, et phrenesi criminum laborantes, ad salutem etiam inuitos ATTRAHIT, et nolentes. O si uelimus, fratres, si uelimus omnem mentis nostre paralysim peruidere, animam nostram uirtutibus destitutam iacere in uitiorum stratis cerneremus; luceret nobis, quemadmodum Christus et nostras quotidie noxias respicit uoluntates, et ad salutaria nos remedia PERTRAHIT ET PERURGET INuITOS. pertrahit uero et perurget inuitos non eo pertinet ut indicet necessitate illos qui pertrahuntur perurgenturque premi ut agant, sed libertate moueri, induci, determinari; etsi quod libere tunc agunt, amarum interdum sit ipsis, nec libeat, ut non libet amarum egroto, nec placet, quod libere a medico sibi propinatum sorbet. Neque uero secus id Maximus accipit, atque illud accipiat Ecclesia collecta illa, qua dominica quarta post Pentecosten sacerdos sacrificaturus orat, ut Deus nostras ad se rebelles compellat propitius uoluntates. Quotus enim quisque catholicus est, qui Ecclesiam precari arbitretur, ut Deus nobis inferat necessitatem? Profecto nemo est, quin sic intelligat: obluctari quidem eos qui malis cupiditatibus agitantur; sed gratia ipsa ita moueri ac uinci denique, ut determinanti ad bonum Deo libere cedant, seseque una determinent. Confer annotationem nostram ad pag. 359. Iam quid sibi Maximus inuitorum nolentiumque uocabulis uelit, cognosci ex eius prefatione ad homil. 109, pag. 364, in notis plane potest. Ibi enim ideo se inuitum loqui ait, quod ii qui ipsum audirent non emendarentur, pigriusque agerent. Quid an loquebatur adactus necessitate? Nihil minus. Nimirum cum sine fructu loqueretur, loquebatur non libens, etsi ei tacere non liceret. Qua ex re liquet, inuitus idem esse Maximo ac non libens. Ceterum constanter affirmat libertatem arbitrii illesam cuique mortali manere, siue is probe, siue secus agat. Tractatu de Capitulis Euangeliorum, cap. 8, pag. 761: Liberum, inquit, quod homini dedit arlitrium, noluit iterum abrumpere, ne a se nuper concessam, ut diximus, animi libertatem infringeret. Ergo dimisit in uniuscuiusque iudicio, pro quibus examen futurum [LXXXuIII] sibimet reseruauit, ut puniatur qui fuerit reus, et saluetur qui crimen noluit, ne puniretur, admittere. Quid? si Christus Deus seruorum suorum, quos actione  sua mouet, ac ducit, non adimat, sed perficiat, teste Maximo sermone 40, pag. 504, libertatem? Sermone autem 58, pag. 515: Beata est, inquit, in Christi captiuitate libertas . . . . . uidete, et aduertite, quam nos expediat Christi esse captiuos, qui captis suis non solum eternam tribuit libertatem, sed et ineffabilia celestium munerum dona largitur. Ideoque alio in loco patriarcha decantat: Conuerte, DOMINE, captiuitatem nostram sicut torrens in austro. Conuerte, ait, non auerte, id est, PRAESTA, Domine, ut qui iamdudum capti a diabolo sumus, tui tandem mereamur esse captiui. Scimus enim, quia diabolo esse subiectum peramara conditio est, et inexpleta tibi, Domine, seruire iucunditas, etc. Christus igitur in nobis dum operatur, nostram perficit libertatem, ac iucunditatem affert, tum maxime, cum habitans Saluator idem hoc desertum corporis nostri, omnes ibi diaboli factiones EXSUPERAT, et secretum ac securum a cogitationibus seculi esse suum FACIT habitaculum, ut deinceps nos intra nosmetipsos uelut in solitudine constituti, nonnisi celum respiciamus et terram; hoc est, non cogitemus alium nisi celestis regni Dominum, et terrene resurrectionis auctorem; sermone 19, pag. 446. Quidquid porro gratie tributum hominibus est post Ade lapsum, id Maximus Seruatoris Christi uirtuti, Patres superiores Scripturasque secutus, acceptum esse referendum docet. Cum enim quidquid adiumentorum ad beatam uitam, iam inde ab eo tempore, Ade posterisque obuenit, ex redemptionis fonte manarit; ex eius certe uirtute manarit necesse est, quem passione morteque sua et ex sacris Litteris ac traditione constat, et Maximus fatetur, seculorum esse, et cunctarum gentium, quas ab initio seculi creauerit, Redemptorem. Homilia 19, pag. 54; homilia 20, pag. 55; homilia 23, pag. 65, 66, 67, quo loco non latuisse in opere ait, ut omnes ubique qui in Dei Filio uerbum et carnem crederent, saluarentur. Ipsum autem fuisse qui esurientem Hebreum populum, angelico fecit pane ueluti celesti lacte pinguescere; ipsum fuisse qui Hebreos comitatus per arentia deserta esset, cum illos celum pasceret, petra potaret. Quis autem ignorat orthodoxorum, a petra indicatum Christum, teste doctore gentium Paulo? Et homilia 24, pag. 72; homilia 25, pag. 74; et sermone 19, pag. 445, ubi fecisse Dominum ait, ut, quia primus Adam in paradiso constitutus per intemperantiam gule gloriam immortalitatis amiserat, eamdem immortalitatem secundus Adam Christus per abstinentiam repararet . . . . . Hoc enim egit Saluator, ut iisdem uestigiis, quibus admissa fuerint delicta, purgentur . . . . . . Igitur hoc agit Dominus, ut iis preiudiciis, quibus homo obnoxius peccato fuerat liberetur. Serm. uero 20, pag. 448, Saluatoris misericordia factum fuisse Ne tempore, animaduertit: ut iusti euaderent, et iniusti amplius [LXXXIX] non peccarent. Pro misericordia plane enim uidemus, inquit, illud fuisse diluuium quo, ueluti baptismo quodam, totius mundi facies est innouata; scilicet ut qui perditorum scelere sordebat ad crimina, beati Ne habitatione floreret ad gratiam, et qui iniquitatis fuerat postribulum tunc, modo fieret domicilium sanctitatis. Diluuium illud huius nostri fuit similitudo baptismatis. Hoc enim tunc gestum est, quod nunc agitur: hoc est, ut exuberantibus aquarum fluctibus, periclitarentur uitia et iustitia sola regnaret; mergerentur in profundum peccata, sanctitas uicina celo portaretur. Tunc enim, sicut dixi, hoc agebatur, quod nunc agitur in Ecclesia Christi. Nam sicut Ne arca, submersis omnibus uitiis peccatorum, ferebatur, ita baptismatis fonte celo uicina portatur Ecclesia, et deletis omnibus superstitionibus idolorum, fides regnat in terris, que de Saluatoris arca procedit. Quidquid enim boni, salutis, uite supra naturam in homine fuit, est, erit, ex Saluatore nostro est, qui cum Deus sit, humanam ob id sibi nostram assumpsit naturam. Sermone 29, pag. 474: In Saluatore enim nostro omnes resurreximus, omnes reuiximus, omnes ad celestia transmigrauimus. Est enim in illo Christo homine uniuscuiusque nostrum carnis et sanguinis portio. Ubi ergo portio mea regnat, regnare me credo; ubi dominatur sanguis meus, me sentio dominare; ubi glorificatur caro mea, me gloriosum esse cognosco . . . Etsi delicta nos excludunt, nature communio non repellit. Nam propter bonitatem diuinitatis, peculiarem nobis Saluator debet affectum; scilicet quia sicut Deus noster in ipso est, ita et sanguis noster in illo est . . . Neque enim tam immitis est Dominus, ut obliuiscatur hominis, et non meminerit illius quem ipse gestat, etc. Confer et sermonem 35, pag. 489, et sermonem 36, pag. 491 ubi: Una plane dies est Christus, inquit, quia una est in eo diuinitatis eternitas. Hodie autem uocatur, quod eum nec uetusta antiquitate subterfugiunt, nec futura ignoratione pretereunt: sed tanquam potentissimum lumen cuncta continet, uniuersa cognoscit, et uelut in presentia habens, possidet omnia, quia apud eum nec preterita labuntur, nec futura celantur . . . Sicut nobis in futurum uitam et gloriam pollicetur, ita etiam in preteritum de salutis nostre causa et occasiones nascuntur, ac sic qui ideo colitur, ut misereatur iam misertus. Ab eo ergo facti atque reparati nunc impensius exsultemus in beneficiis suis, etc.

XX. Iustitiam autem ac sanctitatem sacramentis uel conferri nobis, uel augeri, constitui a Maximo uideo. Ante Abrahamum, etsi sanctus antistes sacramenta non memoret fuisse, signa tamen quedam fuisse quibus sacramentorum competeret appellatio, quibusque sancti patriarche suam testarentur in Christum uenturum fidem, qua quidem fide caritati coniuncta sanctificarentur, cum ex sacris Litteris Patrumque traditione liqueat, non est cur ipsum dubitasse arbitremur. Iam uero quanquam, teste Maximo, circumcisione [XC] peccatum originale iam inde ab Abrahami temporibus ad Christum usque Hebrei euaderent, ut supra animaduersum est, non tamen ei sacramento uis per sese inerat tollendi peccati, sed per fidem. Sic enim scribit Maximus tractatu 5, contra Iudeos, pag. 740 seq.: Abraham fide iustificatus est, non circumcisione. Ita enim dicit Scriptura: Credidit Abraham Deo, et deputatum est illi ad iustitiam, et amicus Dei appellatus est. Ergo Abraham non ex circumcisione iustificatus est, sed ex fide. Credidit enim uerbo Dei, et iustificatus est, et benedictionem a Deo consecutus est, et ipsa et semen fidei eius. Nam considera, ne putes, circumcisionem signum esse  fidelium. Ante Abraham omnes sancti incircumcisi fuerunt, et puritate mentis Domino placuerunt, et populum Christianum magis ipsi in se monstrarunt. Percurre ordinem in sacrosanctis Litteris positum, et inuenies omnes ita esse, ut dicimus. Primus ipse Adam, qui manibus Dei psalmatus est, incircumcisus permansit, deinde Abel iustus, Enos et Enoch, Ne et Melchisedech sacerdos summi Dei, iusti omnes, neque circumcisi, ut dicimus, secundum carnem fuerunt, etc. Sub lege porro Mosis ceremonie quidem perplures atque uaria baptismata erant; sed nullum ex his, contra preuaricationis malum, generalem potuit conferre medicinam; homilia 22, pag. 63. Nam quod ad eorum applicatio em afferebatur gratie, ad nouum pertinebat Testamentum; adeoque iusti, qui fuerunt, iidem etsi ante incarnationem uerbi uixerint, christiani fide, et caritate reuera, et fuerunt, et dici merito potuerunt. Quare Maximus homilia 3, pag. 10, legem cum Euangelio conferens: Duos molares lapides, inquit, duo esse arbitror testamenta, hoc est legem Mosis et Euangelium Domini, que ita sunt disposita uel parata, ut sibi testamentum utrumque conueniat, sicut ait Saluator: Non ueni soluere legem, sed adimplere . . . Nisi Euangelium superpositum fuisset, adhuc lex ueluti tarda et grauis iaceret in terra Iudaica, et unius prouincie cooperiretur angustiis . . . Hoc autem lex operabatur sine Euangelio, quod uno saxo fieri potest. Confringere poterat, non prodesse, sicut ait beatus apostolus: Lex autem iram operatur, gratiam uero non prestat. Stante autem lege, Euangelium datum est, quod ueteri superpositum Testamento utrumque condecoret, ac tanta uelocitate seculum omne circumeat . . . quod Euangelium tanquam superior mola cunctos credentes suscipit, omnes aduenientes accipit, et ueluti per quasdam cauernulas preceptorum ad interiora transmittit; ut ibi hinc inde duorum Testamentorum salutaribus mandatis gentilitatis asperitate mollita, producat omne quod purum est . . . Molit igitur Synagoga, sed inutiliter molit, quippe que uno saxo nititur laborare, atque ideo non tam molit, quam dissipat, et confringit, etc. Homilia 39, pag. 116: Habebat fons  aquam, sed dulcedinem non habebat. Erat delectabilis ad uisionem, sed sincerus [XCI] non erat ad soporem: iniecto enim per Mosem ligno, dulcedinem suauiter potarunt; austeritatem, quam noxia  unda gestabat, ligni abstulit sacramentum. Quod quidem in figuram factum puto. Aquam amaram in myrrha legem esse puto ueteris Testamenti, que lex priusquam cruce temperaretur Domini, erat immitis . . . Hec est illa amaritudo que dulcedine commutata est, id est, austeritas legis Euangelii gratia temperata est. Amara enim est legis littera sine crucis mysterio, de qua ait Apostolus: Littera occidit; at ubi passionis illi sacramenta iunguntur, omnis eius spiritualiter amaritudo conditur, et de ea dicit Apostolus: Spiritus autem uiuificat. Et homilia 116, pag. 384, scribas phariseosque redarguens, qui neglexerant, Christum et ante et post eius aduentum corpori suo uelut escam porrigere: Non unius hominis, inquit, tantum per Saluatorem causa geritur, nec unius hominis imbecillitas procuratur, sed totius generis humani saluatur infirmitas. Nulli autem dubium est, dexteram uel potius corporis preclariorem portionem, hoc officii gerere, ut diurna alimenta suo corpori subministret, et prouidentia quadam ad fruendam uitam membra cetera pascat ac nutriat. Hanc igitur dexteram in Iudaico populo scribas esse dixerim uel doctores, qui uelut preclarior portio in Phariseorum corpore a Domino constituti neglexerunt et cetera membra sua prophetarum oraculis saginare, hoc est, noluerunt Christum corpori suo, secundum prophetarum oracula uelut escam uite eterne porrigere; et ideo doctrina eorum tanquam manus aruit imbecillis, quia fontem perennis sapientie non quesiuit. Propterea denique factum est, ut quasi contracta dextera clauem scientie tenere non posset . . . Hec autem clauis Christus est Dominus, quo ad credulitatem fidei pectorum nostrorum arcana reserantur. Ista clauis a Phariseis perditur, ab apostolis inuenitur, etc. Sed de uirtute, qua sacramenta legis ueteris niterentur, hactenus. Nunc quid Maximus de sacramentis Noui Testamenti statuat, disserendum est breuibus.

De baptismo autem, etsi supra nonnichil diximus, hec tamen pauca huc esse transferenda existimaui. Sermone 3, pag. 402, baptismum necessarium dicit Maximus, quia in eo remissio peccatorum tribuitur. Homilia 31, pag. 91, catechumenos alloquens: Sine baptismate, inquit, paradisi gaudia non potestis consequi. Et homilia 33, pag. 96: Suscepto baptismate  fidelis euadit . . . Redemptor noster pro cunctis regenerationis salutare instituit lauacrum. Homilia 48, pag. 150: Nos peregrini in hoc mundo sumus, et tanquam hospites in hac luce uersamur . . . Peregrini, inquam, sumus, et nobis Saluatoris sanguinis pretio empta est sepultura. Consepulti enim sumus, sicut [XCII] ait Apostolus, cum illo per baptismum in mortem. Baptismus igitur nobis est sepultura, in quo peccatis morimur, criminibus sepelimur, et, ueteris hominis conscientia resoluta, in alteram natiuitatem rediuiua infantia reparamur; baptismus, inquam, Saluatoris nobis est sepultura, quia et ibi perdimus ante, quod uiximus, et ibi denuo accipimus, ut uiuamus. Magna igitur sepulture huius est gratia, in qua nobis et utilis mors infertur, et uita utilior condonatur; magna, inquam, huius gratia sepulture, que et purificat peccatorem et uiuificat morientem. Et homilia 59, pag. 185: Interueniente mysterio  ex uetulis iterum uideamus infantes. Innouatio enim quedam est desinere quod eras, assumere quod ante non fueras; innouatio, inquam, est, unde et neophyti nuncupantur, quod nouitate quadam maculas uetustatis abiecerint, gratiam simplicitatis assumpserint, dicente Apostolo: Deponentes ueterem hominem cum actibus suis, induite nouum hominem, qui secundum Deum creatus est. Inde Maximus de uestibus, que a recens baptizatis neophytis assumi consueuerant, deque earum significatione loquens pag. 186: Utique, inquit, neophyti nostri nuper baptizati, tanquam  aquile, depositis uetustatis exuuiis, noua sanctitatis indumenta sumpserunt, et fatiscentibus antiquis maculis, sicut plumis leuibus rediuiua gratia immortalitatis ornantur, ita ut in his senectutis occidua peccata senuerint, uita non senuerit; tanquam aquila in pullum, sicut illi in infantiam reuocati. Est eis seculi de conuersatione notitia; sed adest illis iustitie de reparatione securitas. Confer sermonem 8, pag. 418, et serm. 11, pag. 426, ubi: Cum Christus Dominus, inquit, initiaret Ecclesie sacramenta, celo superuenit columba. Intelligo mysterium, agnosco etiam sacramentum. Columba enim ipsa est que nunc ad Ecclesiam Christi in baptismo uenit, que quondam in arcam Ne diluuio properauit, tunc illi securitatem annuntians oliue ramo, modo huic AETERNITATEM conferens diuinitatis indicio. Et homil. 98, pag. 329: Quenam est illa aqua que consumit flammas, nec ipsa consumitur? Illa est, puto, que in lauacro de Christi fonte profluens, non consumitur a peccatoribus, sed gehenne consumit incendia. Que dum per baptismum infunditur, et ipsa in hominibus et tartari restinguit ardorem. uiuit plane in hominibus, sicut ait Dominus: Aqua autem quam ego dabo ei, fiet in eo fons aque salientis, et reliqua. Mirum ergo in modum aqua Christi una eademque operatione et uiuificat et exstinguit. uiuificat enim animas, delicta restinguit. Has lauacri sui refrigerio reparat, illas gurgitis sui unda consumit; et, quod ad maiorem baptismatis pertinet gratiam, apud superos mysterium celebratur, et apud inferos gehenna restinguitur . . . Hic in fonte homo mergitur, et illic de tartaro liberatur. Sed nec mirum si in baptismi sacramento aperiatur infernum, cum tunc quoque reseretur et celum. [XCIII] Aperiuntur enim hec elementa, ut ad lauacrum Christi conueniat libertas et gratia. Libertas enim resurrecturis tribuitur, gratia regnaturis . . . Illi qui erant serui peccati, liberi fiunt iustitie; hi qui angustiis seculi tenebantur, paradisi amena percipiunt. In baptismo ergo Christi aperiuntur celi, aperiuntur et tartara. Inde ut Spiritus sanctus adueniat, illuc ut misericordia Saluatoris accedat.

XXI. Negat porro Maximus iterari baptismum posse, homilia 28, pag. 33: nam id ille sacramentum cum eleemosyna conferens: Lauacrum, inquit, semel datur, et semel ueniam pollicetur; eleemosynam autem quoties feceris, toties ueniam promereris. Id autem quod est de eleemosyna, ut a se dictum ostendat, salua se fide locutum scribit. Non enim is erat Maximus, qui eleemosyne uim esse tribuendam sacramenti arbitraretur. uide et tract. 2 de Baptismo, pag. 717 seq.

XXII. De unctionibus ante baptismum deque aliis quibusdam ritibus eorumque significatione disserit Maximus tract. 1 et 2 de Baptismo, pag. 710 seqq. Reddi preterea symbolum, professionemque fidei emitti ante baptismum consueuisse, idem tradit Maximus ibid., pag. 714. Scribit insuper pag. 713: Ostendimus uos per oleum sanctificationis ad auditum fidei preparatos, et bonum Christi odorem uocatos, ex toto corde abrenuntiandum esse commonitos . . . . . Emissa certissima cautione, qua uos abrenuntiare omnibus pompis, et operibus eius, et omni fornicationi diabolice spopondistis, descendistis in fontem sacrum, fontem uite, fontem redemptionis, fontem sanctificatum uirtute celesti, et ita sanctificatum, ut homines, per multa peccata diluendo, sanctificet. Non enim debetis illas aquas oculis estimare, sed mente. Nam etsi substantia illius aque de communi aquarum natura sit, effectus tamen ipsius ex Dei gratia et uirtute procedit . . . . . Spiritus enim sanctus in illa aqua operatur, ut qui ante baptismum diuersorum criminum rei tenebantur . . . post baptismum in celorum regnum intrare mererentur . . . . . In hoc ergo fonte antequam uos toto corpore tingeremus: , interrogauimus: Credis in Deum Patrem omnipotentem? Respondistis: Credo. Rursus interrogauimus: Credis et in Iesum Christum Filium eius, qui conceptus est de Spiritu sancto, et natus est ex Maria uirgine? Respondistis singuli: Credo. Iterum interrogauimus: Credis et in Spiritum sanctum? Respondistis similiter: Credo. Hec autem fecimus iuxta Domini nostri Iesu Christi Saluatoris imperium, qui, cum ad Patrem in celos ascenderet, discipulis, id est apostolis, demandauit dicens: Euntes baptizate omnes gentes in nomine Patris, et Filii, et Spiritus sancti, docentes eos seruare omnia quecunque mandaui uobis. Nemo autem cum audit Patrem, et Filium, et Spiritum sanctum, tres deos nos estimet confiteri. Quod sacrilegium [XCIu] absit longe a fide nostra, quia unum Deum tantum esse, ipso attestante, cognouimus . . . . . Tres ergo personas tenemus et credimus, id est, Patrem et Filium, et Spiritum sanctum, unius potentie, unius substantie, unius eternitatis, unius uoluntatis, unius etiam deitatis, et totam Trinitatem unius Dei appellatione ueneramur. Credere autem plures deos, gentilis impietas est. Et iterum. Non credere tres personas unius substantie in una deitate, atque equalitate, uel ceternitate, heretica dementia est; cum manifesta hec sit, quam diximus, auctoritas Christi: Baptizate omnes gentes in nomine Patris, et Filii, et Spiritus sancti . . . Hec autem que hucusque diximus, postquam uos credere promisistis, tertio corpora uestra in fonte demersimus. Qui ordo baptismatis duplici mysterii significatione celebratur. Recte enim tertio mersi estis qui accepistis baptismum in nomine Iesu Christi, qui tertia die resurrexit a mortuis. Illa enim tertio repetita demersio typum dominice exprimit sepulture, per quam Christo consepulti estis in baptismo, et cum Christo resurrexistis in fide, ut peccatis abluti, in sanctitate uirtutum Christum uiuatis imitando.

XXIII. Iam quo tempore conferri tunc baptismus soleret, demonstrat Maximus homilia 61, pag. 194: In pascha, inquit, omnes gentes baptizari solent. Agit item noster de baptismo sanguinis sermone 88, pag. 625, quo loco: Incumbente, inquit, persecutionis furore adhuc catechumeni animum celo preparant, regenerantur morte, damnatione soluuntur, gladio consecrantur.

XXIu. Pergit Maximus scribere tractatu 3 de Baptismo, pag. 717. Nunc, inquit, de iis acturi sumus que in iam baptizatis sancta institutione complentur. Impleto enim baptismate, caput uestrum chrismate, id est, oleo sanctificationis,  infundimus, per quod ostenditur baptizatis regalem et sacerdotalem conferri a Domino dignitatem. Nam in ueteri Testamento, hi qui legebantur in sacerdotio uel in regno sancto ungebantur oleo, et unctione capitis alii regnandi, alii sacrificia offerendi accipiebant a Domino potestatem . . . . Sed illud in ueteri Testamento oleum temporale regnum, temporale sacerdotium, conferebat . . . . . Hoc autem chrisma, id est, hec unctio que uobis imposita est, illius sacerdotii contulit dignitatem, quod cum semel collatum fuerit, nunquam est finiendum. Mirum certe quod diximus, uos illo chrismate regnum future glorie, et sacerdotium esse consecutos. uerum non ego uobis, sed apostolus Petrus, imo per Petrum Christus, collatam hanc pronuntiat dignitatem. Sic enim loquitur ad fideles, id est, ad eos qui baptismate abluti et chrismate consecrati sunt: uos autem genus regale et sacerdotale, gens sancta, etc. Considerate ergo honorem quem in illo estis mysterio consecuti, etc. Quotus autem quisque non intelligat, confirmationis [XCu] sacramentum, quod unctione potissimum chrismatis in fronte perficeretur, hic indicari a Maximo, qui memori mente teneret, que accepta a Christo atque ab apostolis tradita, commendata a Patribus essent memorie hominum sempiterne? Sanctus Cyprianus epist. 70, ad Ianuarium, pag. 190 edit. Oxon. an. 1682: Ungi quoque necesse est eum qui baptizatus sit, ut accepto chrismate, id est unctione, esse unctus Dei, et habere in se gratiam Christi possit. Huc recidunt que scribit sanctus Pacianus epist. 1, ad Sympronianum: Si ergo et lauacri et chrismatis potestas, maiorum longe carismatum ad episcopos inde descendit . . . . . ergo nec chrisma, nec baptisma . . . . . potestati eius indulta est, quia nichil propria usurpatione mandatum est, totumque id ex apostolico iure defluxit. Paria his habent sanctus Optatus Mileuitanus lib. III aduersus Parmenianum, cap. 5, pag. 62 edit. Antuerp. an. 1702; et lib. uII, cap. 4, pag. 102 seqq.; et sanctus Augustinus lib. Xu de Trinitate, cap. 26, tom. uIII oper., pag. 708 edit. Antuerp. an. 1700, quo loco unctum Spiritu sancto Christum ut hominem, affirmat, non utique oleo uisibili, sed dono gratie, quod uisibili significatur unguento, quo baptizatos ungit Ecclesia. Et tractatu 3 in Ioan. Epist., num. 5, tom. III, part. II, pag. 616, ubi: Unctio spiritalis, inquit, ipse Spiritus sanctus est, cuius sacramentum est in unctione uisibili. Sed ne pluribus morer, unum illum describam locum qui exstat lib. II contra epist. Petiliani, cap. 104, pag. 199, tom. IX, qui locus est huiusmodi: Sacramentum chrismatis . . . . in genere uisibilium signaculorum sacramentum est, sicut ipse baptismus, etc. Iam sanctus Leo Magnus serm. 23, qui est quartus de Natiuitate Domini, cap. 6, pag. 54, tom. I oper. edit. Rom. an. 1753, populum docens, ita sane ut Maximus scribit: uos, quos nullis dignius, quam beati Petri apostoli alloquor uerbis, genus electum, regale sacerdotium, etc., permanete stabiles in ea fide quam confessi estis coram multis testibus, et in qua renati per aquam et Spiritum sanctum, accepistis chrisma salutare et signaculam uite eterne. Et sermone 3, qui dictus in anniuersar. Assumptionis ad pontificatum sue fuit, cap. 1, pag. 8: In unitate, inquit, fidei atque baptismatis indiscreta nobis societas, dilectissimi, et generalis est dignitas, secundum illud beati Petri apostoli: uos autem genus electum, regale sacerdotium, etc. Omnes enim in Christo regeneratos crucis signum efficit reges, sancti uero Spiritus unctio consecrat sacerdotes; ut preter istam specialem nostri ministerii seruitutem, uniuersi spiritales et rationales Christiani agnoscant se regii generis et sacerdotalis officii esse consortes. Mitto que de chrismatis sacramento tradidere Saluianus Massiliensis lib. III de Prouidentia, et uigilius Tapsensis lib. III contra Eutychem, num. 7, et sanctus Isidorus Hispalensis lib. uI Originum, cap. 19, et uen. Beda in Acta apostolorum cap. X, et in I Ioan. Epist., cap. II. Haud secus censuere Greci. [XCuI] Confer concil. Laodicen., can. 48, pag. 789, tom. I Concilior. edit. Paris. an. 1714, et sanctum Cyrillum Hierosolymitanum, catech. 21, que est Mystagog. 3, que inscripta est de Chrismate, num. 1 seqq., pag. 315 seqq. edit. Paris. an. 1720. Animaduertendum autem est, Antonium Augustinum Touteeum monachum Benedictinum congregationis Sancti Mauri, uirum sane doctum inque Patrum Grecorum doctrinis cumprimis uersatum, in admonitione ad proxime indicatam catechesim sancti Cyrilli, num. 3, pag. eadem, sic habere: Quod apud Latinos confirmationis nomine designatur, hoc Greci chrisma, uel , unguentum, appellare consueuerunt. Nam ii in hoc sacramento unctionem semper uti precipuam eius partem spectauere. Horum similia persequuntur sancti Basilius Cesariensis, Cyrillus Alexandrinus, alii quorum loca describere et nimium longum esset, et lectoribus aliquantum fortassis afferret satietatis atque fastidii. Qui plura uolet, is consulat egregiam Iosephi Augustini Orsi S. R. E. card. de Chrismate confirmatorio dissertationem, pag. 135 seqq. edit. Mediol. an. 1733. Illud mihi paulo diligentius disquirendum uidetur, quid sit, quod precipuam sacramenti partem confirmationis Maximus in unctione capitis constituat, Patres uero permulti in unctione consignationeque frontis? Innocentius I, epist. 25, que est ad Decentium Eugubinum, num. 6, tom. I Epistolar. Romanor. pontif., pag. 858 edit. Paris. an. 1721: Presbyteri, inquit, siue extra episcopum, siue presente episcopo, cum baptizant, chrismate baptizatos ungere licet, quod ab episcopo fuerit consecratum; non tamen FRONTEM ex eodem loco signare, quod solis debetur episcopis, cum tradunt Spiritum paracletum. Confer annotationem Coustantii ad eumdem sancti Innocentii locum. uerum Maximo  non tam minute, neque tam, ut aiunt, ad uiuum res concidende resecandeque sunt uise; sed satis fuit  capitis, cuius certe pars est frons, meminisse.

XXu. Offerri sacrificium corporis et sanguinis Christi in Ecclesie altaribus, Christumque ipsum reipsa presentem in Eucaristie sacramento esse, dogma est orthodoxum a Maximo assertum ac predicatum. Serm. 78, pag. 599 seq.: Quid reuerentius, inquit, quid honorabilius dici potest, quam  sub illa ara requiescere,  in qua Deo sacrificium celebratur, in qua offeruntur hostie, in qua Dominus est sacerdos . . . . . Super aram Christus imponitur . . . . super altare Domini corpus offertur . . . . Ibi pro peccatoribus Christi sanguis effunditur. Conuenienter igitur . . . . . ibi martyribus sepultura decreta est, ubi mors Domini quotidie celebratur, sicut ipse ait: Quotiescunque hec feceritis, mortem meam annuntiabitis, donec ueniam . . . . . Non immerito ueluti consortio quodam illic occisis est tumulus constitutus, [XCuII] ubi occisionis dominice membra ponuntur . . . Legimus plerosque iustorum Abraham sinibus refoueri . . ., nemo tamen melius preter martyres meruit requiescere, ubi et hostia Christus est et sacerdos; scilicet, ut et propitiationem de oblatione hostie consequantur, et benedictionem perfunctionemque sacerdotis excipiant. Hinc plane liquet, 1o sacrificari in aris Ecclesie, 2o offerri hostias; 3o has esse Christum qui super aram imponitur, cuiusque corpus super altare offertur; 4o pro peccatoribus fundi ibidem sanguinem Christi, occisionisque dominice membra poni, mortem annuntiari Seruatoris nostri; 5o Christum ipsum sacerdotem esse; 6o sacrificium esse propitiatienis, etc. Sunt hec plane consentanea doctrine Patrum. Confer sanctum Thomam, part. III, quest. 82, art. 1, quo loco Augustini, Ambrosii, etc., testimonia profert eadem confirmantium. uide preterea que ex Iustino martyre, Ireneo, ceterisque Patribus afferunt monachi Benedictini congregationis Sancti Mauri, Maranus prefat. in Iustin. operum, capp. 10 et 15, et Massuetius in Irenei libros dissert. 3, art. 7, num. 76 seqq., ut ceteros pretermittam, quorum catalogum texere neque uacat, neque uero est opus. Quod autem habet Maximus de propitiatione, et benedictione sacerdotis, quam excipiant martyres, non eo pertinet, quasi sanctis martyribus, aut peccatorum quidquam, aut reatus insit, quod luendum propitiatione benedictioneque sit; sed quo id impetretur quod postulant. Non enim is fuit Maximus qui culpe quidquam aut reatus inesse iis arbitraretur, quos ibidem predicat esse iustos, sanctos, precipuoque loco propter fidem, pro qua pugnarunt, habendos. Postulari autem ait a martyribus uindictam sanguinis ibi, ubi pro peccatoribus Christi sanguis effunditur. uindicta autem illa sanguinis non aliud indicat quam euersionem regni peccati, quam diuine iustitie manifestationem, quam ut propitius sit peccatoribus Deus, eisque benedicens efficiat ut resipiscant, quam restitutionem et glorificationem corporum sanctorum, quam denique secundum aduentum Christi. Altare porro seu aram Maximus mensam dominicam uocat tract. 5 contra Iudeos, pag. 745, in eaque paratum ait celeste conuiuium, nosque cum Dauid cantare proinde, scribit, posse: Dominus pascit me, et nichil mihi deerit, in loco pascue ibi me collocauit. De ratione autem qua tenemur refici Eucaristia, deque pena que instat indigne eam sumentibus, hec idem docet Maximus homilia 45, pag. 138, cibum hunc esse melle dulciorem, quem qui edere et manducare neglexerit, uitam in semetipso habere non poterit, sicut ipse Dominus ait: Nisi quis manducauerit meam carnem, et biberit meum sanguinem, non habebit uitam in semetipso; sed potius ipse cibus in iudicium conuertetur, sicut Apostolus dicit: Qui manducat et bibit indigne, iudicium sibi manducat. Quod filiis Isrel subtiliter prophetatum est in Testamento. Manna enim illis contra diuina precepta tractantibus, uermes effecti sunt, id est, contumacie ultores et iudices. Que similitudo Christum [XCuIII] indicat Dominum, quem qui suauem cibum et dulcem potum haurire neglexerit, iudicem patietur, sicut ipse ait.

XXuI. Etsi non ex instituto , at satis tamen Maximus ostendit que sua esset de peccatorum confessione sententia. Atque ille quidem homilia 115, pag. 382, necessitatem confessionis indicans: Omnis Christianus, inquit, qui uult sua peccata celare, hic spiritualiter uulpis est. Sicut enim uulpis propter fraudes suas latibulis demoratur, ita et peccator tacens propter conscientiam, suorum peccatorum foueis delitescit. Et sicut illa non audet inter medias hominum turbas morum suorum ostentare fallaciam, ita et hic erubescit in media ecclesia conuersationis sue nequitiam confiteri. Iam de resipiscentia deque spe indulgentie consequende disserens sermone 39, pag. 501 seq.: Annon, inquit, letandum nobis est, quibus noui mysterii sacramento peccata tolluntur, celum datur, redditur paradisus? . . . Omnia latronis anteacta scelera unius meritum confessionis absoluit, et quidquid longa etate deliquerat, breuissimo sermone deleuit. Nec latrocinii eum sui apud Deum sanguis damnauit, quia Christi sanguinem regnum credidit esse, non penam. Quod factum, carissimi, uniuerso hominum generi profecisse, non dubium est. Nam quis de Dei gratia, absoluto latrone, desperet, si tamen supplicantem preces latronis credulitas subsequatur? Habemus et aliud magnificum dominice pietatis exemplum, quo omnem mortifere desperationis formidinem deponentes, de ineffabili Redemptoris nostri indulgentia confidamus. Cum enim condemnatus ab impiis penderet Christus in cruce, furorque Iudaicus illuderet Crucifixo, omnipotentem Patrem interfectoribus suis ipse inter uulnera pius suffragator orabat, dicens: Pater, dimitte illis: nesciunt quid faciunt, etc. De penitentibus, de horum gradibus, deque data ipsis peccatorum remissione a sacerdotibus, quibus de rebus alii Patres disserunt, Maximus non agit, quod sancto antistiti orationes ad populam habenti de iisdem disputandi opportunitas non obtulisset, quemadmodum ne de extrema unctione quidem.

XXuII. Sacerdotio quemadmodum habendus sit honos, ostendit Maximus homil. 85, pag. 285, quo loco: Si diligenter, inquit, audistis euangelicam lectionem, intelligere potestis, que ministris ac sacerdotibus Dei reuerentia debeatur. Nam hos Spiritus sancti remuneratione ditatos esse, ac pignus Spiritus accepisse scribit, ordinatione quidem certe: nam qua alia ratione, ne suspicari quidem possum. Eam ob causam altari eos seruire, animaduertit, hoc est potestate, quam sunt consecuti, rem diuinam facere, exque altari proinde ipsos uiuere oportere. Cibum preterea uerbi Dei a sacerdotibus esse populo porrigendum docet. Id munus episcopis  cumprimis competere, quibus non docendorum solum populorum, sed etiam sontium puniendorum, prohibendorumque communione sacrorum, [XCIX] ius inesse, confirmat. Ac de pignore quidem Spiritus, etc., quod sacerdotes acceperint, deque sacerdotibus iisdem altari inseruientibus hec ille tradit homil. 114, pag. 388 seq.: Domino et Deo militamus, sicut ait Apostolus: Nemo militans Deo implicat se negotiis secularibus. uidemur, inquam, non militare remissis ac fluentibus tunicis, sed habemus militie nostre cingulum, quo castimonia interiora constringuntur, de quo cingulo Dominus ait ad apostolos suos: Sint lumbi uestri precincti, et lucerne ardentes in manibus uestris. Milites igitur Christi sumus, et stipendium ab ipso donumque percipimus, sicut dicit beatus Apostolus: Qui dedit nobis pignus Spiritus, hoc est, qui Spiritus sancti nos remuneratione ditauit . . . Catholicus clericus hac sententia retinetur. Si enim non contentus stipendiis fuerit, que de altari, Domino iubente, consequitur; sed exercet mercimonia, intercessiones uendit, uiduarum munera libenter amplectitur, hic negotiator magis potest uideri quam clericus. Iam uero homil. 12, pag. 371 seq., de uerbi diuini predicandi, deque puniendorum sontium iure ad sacerdotes spectante, quos apibus comparat, disserens: Bene, inquit, dixi, examine sacerdotum; quia sicut apes de diuinarum Scripturarum flosculis suauia mella conficiunt, et quidquid ad medicinam pertinet animarum, oris sui arte componunt. Recte comparantur apibus sacerdotes, quia sicut apes castitatem corporis preferunt, cibum uite celestis exhibent, aculeum legis exercent. Puri enim ad sanctificationem, suaues ad refectionem, seueri ad ultionem. Apibus plane sunt comparandi, qui uelut alueario quodam gratia matris Ecclesie continentur, in qua diuersorum meritorum cellulas dulcissimis predicationibus componentes, de uno Saluatoris examine Christianorum examina multa producunt . . . Predicatio sacerdotis in plebe saluandis est correctio, et contestatio iudicandis. Contestamur enim illis ante iudicium, quod illos maneat in ipso iudicio, etc. Quemadmodum autem episcopus docere, hortari, monere, redarguere etiam, si opus sit, populum debeat, intelligi ex serm. Maximi 103 plane potest. Sic uero ille ibid., pag. 659, scribit: Interdum, fratres, cum predicamus, plerisque sermo noster uidetur asperior, et ea que secundum regulam prosequimur, ita a nonnullis accipiuntur, quasi nostre seueritatis austeritate promantur. Dicunt enim: Quam dure et amare predicauit episcopus, ignorantes quod sacerdotis necessitas maior est quam uoluntas. Necessitas, inquam, maior est dicendi, non quod uerum prosequendi desit uoluntes, sed quia tacendi silentium statuti pena depellitur. Necessitatem patimur, dum timemus, ac per hoc cogimur plus posse quam uelle; et metuenda aliis ingerimus, dum ipsi saluti proprie formidamus. Hec autem est conditio predicantis, ut non alterius peccata taceat, si sua uult declinare peccata; et [C] emendare obiurgando fratrem, ut in se possit non perdere sacerdotem. Ceterum si uoluerit dissimulare, silere, celare; et illum tacendo non corrigit, et se non predicando contemnit. Melius est igitur increpando emendare peccatum quam silendo peccantis delicta suscipere. In hoc enim positi sumus, ut si delinquentibus non eorum scelera dixerimus, scelerum ipsorum etiam nos reatus inuoluat. Nam sic utique dicit Dominus per prophetam: Et tu, fili hominis, speculatorem dedi te domui Isrel, et audies ex ore meo uerbum, cum dicam peccatori: Morte morieris, et non loqueris, ut caueat impius de uia sua, ipse iniquus in iniquitate sua morietur; sanguinem autem eius de manu tua requiram. Euidens plane et manifesta sententia, que speculatorem, cur tacuerit, sanguine polluit criminosi; nec contenta est, quod iniquum damnat iniquitas, nisi et illum reum statuat, qui eamdem iniquitatem noluit increpare. uidete ergo quantum malum sit delinquentis. Delinquens ipse peccat, et sacerdos arguitur. Ipse se delictis suis iugulat, et de manu episcopi sanguis exquiritur. Loquendum est igitur et clamandum, ne silentium nostrum in die iudicii idem peccator excuset; et qui dissimulat esse particeps sanctitatis, tunc socium criminetur erroris . . . Speculator utique dicitur, qui ueluti in quadam sublimi arce consistens adiacenti populo prospicit, ne quis in eum subito hostis obrepat; sed de illo sollicite curam habens, plebs pacis dulcedine potiatur; qui si aliquid aduersi repente conspexerit, mox indicet, constanter annuntiet, ut et ciuis ad cauendum periculum sit paratus, et hostis fugiat deprehensus. Ceterum si, urgente aduersario, speculator dissimulauerit, tacuerit, neglexerit; tunc fit, ut inopinatus preoccupetur populus, et inimicus superueniens debacchetur, atque ideo omnis culpa ei ascribitur, qui loqui noluit, ut saluaret plurimos; sed tacere maluit, ut periret ipse cum pluribus. Hos ergo speculatores a Domino constitutos, quos esse dicimus, nisi beatissimos sacerdotes, qui uelut in sublimi quadam arce sapientie collocati ad tuitionem populorum, superuenientia mala eminus intuentur, et adhuc longe positi contemplantur futura supplicia, non oculi carnalis intuitu, sed prudentie spiritalis aspectu. Et ideo tacere non possunt, sed clamare coguntur, ne per silentium gregem Christi diabolus hos is inuadat. Consulito preterea sermonem 104, pag. 661 seqq. De iure quo criminosos episcopus possit prohibere priuareque communione sacrorum, paucis, sed satis explicate agit Maximus homilia 47, pag. 146; scribit enim: Criminosos episcopi sententia proiici de consortio Christiano. Ad sacrorum enim antistites, quibus onus est impositum tractandi Euangelii, pertinet, sordes amputare populorum; quemadmodum ad ferrum gestantem agricolam spectat sarmenta deputare uinearum; homilia 37, pag. 111.

[CI] XXuIII. De nuptiis sic habet homilia 23, pag. 67: uadit ad nuptias Dei Filius, ut quas dudum potestate constituit, tunc presentie sue benedictione sanctificet. Et homil. 17, pag. 50: Nec minus, inquit, etiam nobis exsultandum est, eo quod in hac sacratissima aiei huius  celebritate, sicut paterna traditione instruimur, ipse Christus Dominus noster ad terrenas inuitatus nuptias aduenerat, non ut illo delectaretur conuiuio, sed ut nuptiarum se esse demonstraret auctorem, easdemque SANCTIFICANS diuina ipsius innotesceret uirtus, etc.

 XXIX. Ecclesiam e Christi Seruatoris latere salutarique uulnere manasse, Patrum  ceterorum dicendi rationem imitatus, scribit Maximus homil. 55, pag. 172, et serm. 34, pag. 486, ubi: In ipso, inquit, mundi nascentis exordio, cum mater illa omnium uiuentium Eua de dormientis Ade costa producta est; mater uniuersorum credentium Ecclesia ex latere Christi in cruce morientis demonstratur nascitura. Que quidem eo spectant, ut sanguine et aqua e latere Christi manantibus sanctam Ecclesiam fuisse significatam commonstrent. Atque huc reuoluuntur que docet sanctus Augustinus sermone 5, alias 1, ex Sirmondianis, num. 3, tom. u oper. edit. Antuerp. an 1700. Nam, quid profluxit de latere, inquit, nisi sacramentum quod accipiunt fideles? Spiritus, sanguis et aqua . . . . . De ipso sanguine et aqua significatur nata Ecclesia. Et quando exiuit sanguis et aqua de latere? Cum iam dormiret Christus in cruce. Quia Adam in paradiso somnum accepit, et sic illo de latere Eua producta est. Cur porro sanguine et aqua significetur Ecclesia, ex iis perspicitur, que Ioannes Chrysostomus, loco proxime indicato, animaduertit. Atque is: Ex illa, inquit, aqua, et sanguine tota constat Ecclesia. Testis est ipse dicens: Nisi qui renatus fuerit ex aqua et spiritu, non potest introire in regnum celorum . . . . . Et nascimur quidem per aquam baptismatis, alimur autem per sanguinem. uides quomodo simus ex carne eius et ex ossibus eius, dum ex sanguine illo et aqua tum nascimur, tum alimur?  Et quemadmodum Adamo dormiente mulier est condita, sic Christo mortuo facta est Ecclesia ex eius latere. Scilicet qui Ecclesiam constituunt ex aqua renati sunt, alunturque sanguine Seruatoris. Quo quidem recidunt que Maximus homilia 55, complexus est pag. 174. Preterea Ecclesiam nauis instar esse, cuius figura fuerit arca Nemi, Scripturis maiorumque traditioni Maximus insistens, docet pag. 487, et homilia 55, pag. 174, et sermone 94, pag. 641, ubi: Que nauis, inquit, in altum seculi huius ita natat, ut pereunte mundo, omnes quos suscipit seruet illesos. Cuius figuram iam in [CII] ueteri uidemus Testamento. Sicut enim Ne arca, naufragante mundo, cunctos, quos susceperat, incolumes reseruauit; ita et Petri Ecclesia, conflagrante seculo, omnes quos amplectitur representabi! illesos, et sicut, tunc transacto diluuio, ad arcam Ne columba signum pacis detulit; ita et transacto iudicio, ad Ecclesiam Petri Christus pacis gaudium defert. Atque Scripturarum quidem auctoritate ostendi potest, arcam Nemi fuisse Ecclesie symbolum seu figuram. uide Epistolam priorem sancti Petri, cap. III, uers. 20 seq. Patrum autem, qui idem ipsum confirmarint, uetustissimus Iustinus martyr fuit. Confer eius Dialogum cum Tryphone num. 88, pag. 242 edit. uenet. an. 1747. Hunc est secutus Tertullianus, qui lib. de Baptismo, cap. 8, pag. 227 edit. uenete an. 1744, Quemadmodum, inquit, post aquas diluuii, quibus iniquitas antiqua purgata est, post baptismum  mundi, pacem celestis ire preco columba terris annuntiauit demissa ex arca, et cum olea reuersa: quod signum etiam apud nationes pacis pretenditur; eadem dispositione spiritalis effectus, terre, id est carni nostre, emergenti de lauacro, post uetera delicta, columba sancti Spiritus aduolat, pacem Dei afferens, emissa de celis, ubi ECCLESIA EST ARCA FIGURATA. Consentiunt sanctus Cyprianus lib. de Unitate Ecclesie, pag. 109 edit. Oxon. an. 1682, ubi: Si potuit, inquit, euadere quisquam, qui extra arcam Ne fuit; et qui extra Ecclesiam foris fuerit, euadat. Monet Dominus, et dicit: Qui non est mecum aduersus me est, et qui non mecum colligit, spargit . . . . . Qui alibi preter Ecclesiam colligit, spargit, etc. Sanctus Cyrillus Hierosolymitanus, catechesi 17, num. 10, pag. 269 edit. Paris. an. 1720; sanctus Ambrosius, lib. de Ne et Arca, cap. 13, num. 25, pag. 276, et cap. 15, num. 52, pag. 290, tom. I edit. uenete an. 1748; sanctus Hieronymus, epist. ad Damasum, que est inter Damasianas 10, num. 2, pag. 546 edit. Paris. Coustantii an. 1721, quo loco de Ecclesia Petri, seu de Romana sede agens: Quicunque, inquit, extra hanc domum agnum comederit, profanus est. Si quis in arca Ne non fuerit, peribit regnante diluuio. Sanctus Ioannes Chrysostomus, homil. in terre motum et Lazarum, num. 7, tom. I, pag. 783 edit. Paris. an. 1718, ubi: Mysteria fuerunt, inquit, que narrantur, et rerum futurarum figura, que tunc fiebant. Nimirum arca fuit Ecclesia, Ne Christus, columba Spiritus sanctus, olee folium Dei benignitas, etc. Sanctus Augustinus, lib. u de Baptismo, cap. extremo, num. 39, pag. 108, tom. IX operum, et lib. Xu de Ciu. Dei, cap. 26, pag. 310, tom. uII edit. Antuerpie an. 1700, sic habet: Quod Ne homini iusto . . . . . imperat Deus, ut arcam faciat, in qua cum suis, id est uxore, filiis et nuribus, et cum animalibus, que ad illum ex Dei precepto in arcam ingressa sunt, liberarentur a diluuii uastitate, procul dubio figura est peregrinantis in hoc seculo ciuitatis Dei, hoc est Ecclesie, que fit salua per lignum, in [CIII] quo pependit mediator Dei et hominum homo Christus iehsu. Hinc Christiani ueteres id figure genus pingi sculpiue curarunt. Qua de re consuli poterunt Ciampinius, Bonarrota, Maffeius, Boldettus, alii quorum meminit Mamachius tom. I, pag. 78 et 264, et tom. III Antiquitatum Christianorum, lib. III, part. I, cap. 1, § 3, num. 5, pag. 31 seq. De naui que Ecclesiam item exhibeat, queque proinde pingi, incidi, insculpiue lapidibus, etc., soleret, confer Clementem Alexandrinum, lib. III Pedagogi, cap. 11, pag. 245 edit. Paris. an. 1641, et sanctum Ambrosium in Luc. lib. Iu, num. 70 seq., pag. 848, tom. II. uide preterea uetera monumenta que attulere Hieronymus Alexander Iunior, aliique quos recenset Mamachius lib. indicato,  num. 32, pag. 98. Iam Maximus homilia 50, pag. 154, explicans, quamobrem naui similem dicat Ecclesiam: Cum a nautis, inquit, scinditur mare, prius ab ipsis  arbor erigitur, uelum distenditur, ut, cruce Domini facta, aquarum fluenta rumpantur, et hoc dominico securi signo portum salutis petunt, periculum mortis euadunt; figura enim sacramenti quedam est uelum suspensum in arbore, quasi Christus sit exaltatus in cruce; atque ideo confidentia de mysterio ueniente, homines uentorum procellas negligunt, peregrinationis uota suscipiunt. Sicut autem Ecclesia sine cruce stare non potest, ita et sine arbore nauis infirma est. Statim enim diabolus inquietat, et illam uentus allidit. At ubi signum crucis erigitur, statim et diaboli iniquitas repellitur, et uentorum procella sopitur.

Ac de symbolis arce nauisque hactenus. Nunc de uinee luneque comparatione cum Ecclesia, ac de Ecclesie ipsius propagatione amplificationeque ob predicationem uerbi Dei, fusumque a martyribus sanguinem, que sunt a Maximo tradita, explicabo breui. Ergo Maximus homilia 30, pag. 478, Ne, inquit, uir agricola cum plantasset uineam. . . . Christum significauit, qui uineam fecit Ecclesiam. Quotus autem quisque est, qui non a Patribus modo, uerum etiam a Christo ipso Seruatore in Euangelio, Ecclesiam uinee fuisse comparatam, ignoret? Iam uero homilia 101, pag. 338, Fulget Ecclesia, inquit, non suo, sed Saluatoris lumine, et radiat non proprio nitore, sed Patris, sicut Apostolus ait, dicens: uiuo autem iam non ego; uiuit uero in me Christus; et iterum: Ut sit primogenitus in multis fratribus. Recte plane lune comparatur Ecclesia, quoniam et ipsa nos lauacri rore perfundit, et terram corporis nostri baptismatis rore uiuificat. Recte lune comparatur Ecclesia, quia et ipsa augmentum acquirit, patiturque defectum. Minuitur enim sepe, frequenter augetur. Minuitur persecutionibus, predicationibus ampliatur. Decrescit cum minuitur filiis, crescit cum martyribus coronatur; et eadem causa que tribuit illi defectum, ipsa prestat augmentum: frequenter enim quos dolet persecutores, ipsos recipit confessores. Que sane Patrum [CIu] omnium una uox fuit. Iustinus martyr in Dialogo cum Tryphone, num. 110, pag. 214 edit. operum uenete an. 1747. Dum gladio, inquit, percutimur, dum crucifigimur, dum feris tradimur, et uinculis, et igni, et omnibus aliis tormentis, a confessione, ut manifestum est, non discedimus. Sed quanto magis talia nobis infliguntur, eo plures alii per nomen Iesu Christi fideles fiunt. Quemadmodum uitis, si quis partes illas amputet, que fructum ferunt, ita proficit, ut alios florentes et fructiferos palmites rursus proferat. Idem nobis quoque euenit. Consonant his que scribit Tertullianus in lib. ad Scapulam, cap. 4, pag. 72: Non deficiet, inquit, hec secta, quam tunc magis edificari scias cum cedi uidetur. Et Apologetici cap. ultimo, pag. 40: Plures efficimur, quoties metimur a uobis. Semen est sanguis Christianorum. Horum sunt similia que complexi sunt sanctus Cyrillus Hierosolymitanus catech. 18, num. 27, pag. 298, sanctus Gregorius Nazianzenus orat. 23, pag. 414, tom. I edit. Colon. an. 1690, quo loco, Persecutiones, inquit, illustriorem ipsam  splendidioremque per supplicia reddebant. Et carmine 11 ad Episcopos, tom. II, pag. 82, ubi sic habet:

Namque etiam hostilis furor, atque immania queque
Supplicia addiderant animis noua robora nostris,
Tormentisque fides grauibus mage fulta uigebat.
Sanctus Ambrosius epist. 72, num. 14, pag. 1173, tom. III oper. edit. uenete an. 1751, Per martyres cumulatam, ait esse, non minutam religionem. Sanctus Ioannes Chrysostomus, lib. aduersus Iudeos et gentiles, Quod Christus sit Deus, num. 12, pag. 258, tom. I. Sanctus Augustinus in psal. XL, num. 1, pag. 258, tom. Iu edit. Antuerp. an. 1700 quo loco: Persecutiones diabolus in Ecclesiam concitauit ad perdendum nomen Christi, inquit,. . . . Ut moreretur iterum Christus non in capite, sed in corpore suo, occisi sunt et martyres. Ad multiplicandam Ecclesiam ualuit sanctus sanguis effusus: seminationi accessit et mors martyrum. Pretiosa in conspectu Domini mors iustorum eius. Multiplicati sunt magis magisque Christiani, et non est impletum quod dixerunt inimici . . . . Sedent pagani, et computant sibi annos, audiunt fanaticos suos dicentes, aliquando Christiani non erunt . . . . Adhuc dicunt: Quando morietur et peribit nomen eius. Bis uicti, uel tertio sapite. Mortuus est Christus, non periit nomen eius: mortui sunt martyres, multiplicata est magis Ecclesia. Crescit per omnes gentes nomen Christi, qui de morte sua et resurrectione predixit; qui de mortibus martyrum suorum et de corona predixit. Et sermone 1 in psal. LuIII, num. 5, pag. 418: Effusus est magnus et multus martyrum sanguis, quo effuso, tanquam seminata seges Ecclesie fertilius totum mundum, sicut nunc conspicimus, occupauit. Et sermone 32 in psal. CXuIII, num. 6, pag. 1021. Quis non uideat quantum adiuuarit Ecclesiam sanguis [Cu] Ecclesie? Quanta ex illa semente seges toto orbe surrexerit? Et lib. XXII de Ciuit. Dei, cap. 6, pag. 499, tom. uII: A Christo Deo non solum colendo, uerum etiam confitendo tantam per orbem terrarum martyrum multitudinem metus reuocare non potuit, non leuis offensionis animorum, sed immensarum uariarumque penarum, et ipsius mortis, que plus ceteris formidatur. Neque tunc ciuitas Christi, quamuis adhuc peregrinaretur in terris, et haberet tamen magnorum agmina populorum, aduersus impios persecutores suos pro temporali salute pugnauit; sed potius ut obtineret eternam, non repugnauit. Ligabantur, includebantur, cedebantur et multiplicabantur. Sanctus Leo Magnus sermone 83, qui est de Natali apostolorum Petri et Pauli, cap. 6, pag. 237, tom. I operum edit. Rome an. 1753: Non minuitur, inquit, persecutionibus Ecclesia, sed augetur: et semper Dominicus ager segete ditiori uestitur, dum grana, que singula cadunt, multiplicata nascuntur. Hos Patres consectatus Maximus pergit scribere sermone 50, pag. 528: uexatur Ecclesia manibus cruentorum,  non ut inter supplicia penasque deficiat; sed ut per multimodos uictoriarum titulos in omnem pulchritudinem cruore triumphantium martyrum decoretur.

Ante Christum natum Ecclesiam Christi uiguisse, Maximus idem animaduertit homil. 101, pag. 338, qua de doctrina, ut ceteros pretermittam, confer Augustinum, lib. I de Baptismo contra Donatistas, cap. 15 seq., num. 24 seq., tom. IX, pag. 62. Atque eam quidem Ecclesiam, idem docet Maximus, ibid., euertere fuisse conatos Iamnem et Mambrem, cum Mosi restitere. Iam uero tunc eam, quod finibus fere Palestine contineretur, propagataque ad gentiles non esset, fuisse sterilem. Homilia 93, pag. 353: Requiramus, inquit, que sit ista ciuitas, que sterilitate laborabat . . . . Legimus in eodem apostolo dictum de Ecclesia: Letare, sterilis, que non paris; erumpe, et exclama, que non parturis. Ergo Ecclesia est illa sterilis ciuitas, que ante aduentum Christi, aquarum uitio, hoc est sacrilegio gentilium populorum, sterilitatem sustinens, Dei filios procreare non potuisset. Ubi uenit Christus, uelut uas fictile assumens corpus humanum, uitia sanauit aquarum, hoc est resecauit sacrilegia populorum. Statim Ecclesia, que erat sterilis, cepit esse fecunda. Unde et Apostolus dicit: Letare, sterilis. Plures enim filios ex eo Ecclesia, que erat sterilis procreauit, quam Synagoga  , que  erat fecunda, susceperit. Sunt hec plane consentanea iis que ab ceteris Patribus monumentis fuere tradita litterarum. Imprimis autem a Cyrillo Hierosolymitano catechesi 18, num. 26, seqq., pag. 298; ab Ioanne Chrysostomo in Isaie cap. II, num. 3, pag. 21 seq., tom. uI et in cap. Iu Epist. ad Galatas, num. 4, tom. X pag. 710 seq., ubi S. doctor: Que, inquit, antehac sterilis, et que deserta? An non perspicuum [CuI] est hanc esse Ecclesiam ex gentibus, que antehac Dei cognitione fuit priuata? Que uero est illa que habet uirum? Nonne liquet hanc esse Synagogam? Attamen hanc multitudinem liberorum superauit sterilis; siquidem hec unam duntaxat habebat gentem; sed Ecclesie filii Greciam, Barbariam, terram, mare, denique orbem uniuersum implent.

Credi porro Ecclesiam oportere, affirmat Maximus. Quemadmodum autem credenda sit, explicat tractatu 2 de Baptismo, pag. 714. Quod interrogauimus, inquit, credis in sanctam Ecclesiam et remissionem peccatorum, non eo modo interrogauimus, ut quomodo in Deum creditur, sic IN ECCLESIAM SANCTAM CATHOLICAM. Propterea sancta et catholica est, quia recte credit in Deum. Non ergo diximus, ut in Ecclesiam, quasi in Deum crederetis; sed intelligite nos dicere, et dixisse: Ut in Ecclesia sancta et catholica conuersantes,  in Deum crederetis. Et homilia 83, pag. 272: Sanctam Ecclesiam. uere sancta est Ecclesia confitenda, per quam et sanctificatio est data mortalibus, et crescente credentium numero, omnium pene linguis in Dei laudes sanctior mundus exsultat. Sancta est Ecclesia, que baptismi sacramento peccatorum contagione detersa, terrarum incolas transmittit ad celum. En modo quo sanctam intelligat, et quo catholicam Maximus: sanctam, quod recte in Deum credat, quod sanctificatio mortalibus data per eam sit, quodque baptismo peccatorum contagione detersa, terrarum incolas transmittat ad celum; catholicam autem, quod propagata latissime per orbem terrarum ita sit, ut omnium pene linguis in Dei laudes sanctior mundus exsultet. Homilia quoque 9, pag. 26: Ineluctabili, inquit, fide ac deuotione solita, sacerdotis tot semper monitis inherentes, per religiosi itineris uias ac ueritatis semitas, quas uniuersa tenet Ecclesia gradientes, magis magisque hereticorum deuia et diabolica calcate figmenta. Ac semper quidem ueram doctrinam ab Ecclesia catholica teneri atque doceri idem Maximus statuit homilia 45, pag. 140: Domini, inquit, sapientia non asserta est, non quesita; non enim didicit a magistro, sicut ipsi Iudei dicunt: Quomodo hic litteras nouit, cum non didicerit, et ipse dicat: Mea doctrina non est de hoc mundo, sed eius qui misit me. Hoc est, quod ait de superiore contextum; quo uestimento, uel quibus omnibus uestimentis ECCLESIA CATHOLICA SEMPER AMICTA EST.

[CuII] XXX. Age uero consideremus, quemadmodum et quam ob causam, Ecclesiam catholicam Maximus et nauim et Ecclesiam Petri uocet. Scribit enim ille hoc modo  : uideamus, que sit ista nauicula Simonis Petri, quam ad docendum de duabus magis opportunam Dominus iudicauit, que et tutum Saluatorem prestet ab iniuria, et credulitatis hominibus largiatur eloquia. Inuenimus enim iam Dominum nauigasse in alia naui, et grauibus iniuriis lacessitum. Nauigauit enim cum Moyse in mari Rubro, quando populum Isrel per undarum fluenta transuexit; sed grauibus est affectus iniuriis, sicut ipse ait in Euangelio ad Iudeos: Si crederetis Moysi, et mihi crederetis. Iniuria autem Saluatoris est incredulitas Synagoge. Ergo PETRI NAuEM elegit, Moysi deserit; hoc est spernit Synagogam perfidam; fidelem assumit Ecclesiam. Due enim quasi nauicule a Deo destinate sunt, que in hoc, tanquam in mari, mundo salutem hominibus piscarentur . . . . . Ex his duabus nauiculis una relinquitur ad terram inanis et uacua, altera producitur in altum onusta uel plena. uacua enim Synagoga relinquitur in littore, quia Christum cum prophetarum amisit oraculis; onusta autem Ecclesia in altum assumitur, quia Dominum  cum apostolorum doctrina suscepit. Synagoga, inquam, relinquitur ad terras, quasi terrenis inherens operantibus; Ecclesia autem in altitudinem euocatur, tanquam celorum profunda sacramenta discutiens, in illam scilicet altitudinem de qua Apostolus ait: O altitudo diuitiarum sapientie et scientie Dei. Propterea dicitur Petro: Duc in altum, hoc est in profundum disputationum  generationis diuine. Quid enim tam profundum quam quod ait Petrus ad Dominum: Tu es Christus Filius Dei uiui? Quid tam terrenum quam quod de Domino dixerunt Iudei: Nonne hic est filius Ioseph fabri? . . . . Unde ait Saluator Petro: Quia non caro et sanguis tibi hoc reuelauit, sed Pater meus, qui in celis est. Phariseis autem dicit: Quomodo potestis bona loqui, cum sitis nequam? Hanc igitur SOLAM ECCLESIAE NAuEM ascendit Dominus, IN QUA PETRUS MAGISTER EST CONSTITUTUS: DICENTE DOMINO: Super hanc petram edificabo Ecclesiam meam. Que nauis in altum seculi huius ita natat, ut, pereunte mundo, omnes quos suscipit seruet illesos. Cuius figuram iam in ueteri uidemus Testamento. Sicut enim Ne arca, naufragante mundo, cunctos quos susceperat incolumes reseruauit; ita ET PETRI ECCLESIA, conflagrante seculo, OMNES QUOS AMPLECTITUR, REPRAESENTABIT ILLAESOS . . . . . Sed quoniam hanc eamdem nauiculam Petri, de qua nunc Dominus celestis doctrine sue sacramenta depromit, legimus in Mattheo, dormiente in eadem Domino, uentis insurgentibus perturbatam, ita ut cuncti apostoli mortis periculum formidarent; uideamus que causa [CuIII] est quod una eademque nauicula hic in tranquillitate doctrinam populis tribuit, ibi in tempestate discipulis metum mortis indicit, presertim cum ibi etiam cum ceteris apostolis Simon Petrus esset. Hec est autem causa periculi: erat ibi Simon Petrus; sed erat pariter et proditor Iudas. Quamuis enim illius fides fundaret nauiculam, huius tamen eam perfidia conturbabat. Tranquillitas est,  ubi PETRUS SOLUS NAuIGAT; tempestas ubi Iudas adiungitur . . . . . Metuentibus igitur discipulis, anxiante Petro, dormiebat Dominus. Mirum forte uideatur quod, anxiante Petro, dormiebat Dominus. Dormiebat Petro, ne uigilaret Iude . . . . . Si unius Iude peccato cuncti periclitantur apostoli, hoc exemplo caueamus perfidum, caueamus proditorem, ne per unum plurimi fluctuemus. Quin etiam huiusmodi abiiciamus de nauicula, ut non obdormiat, sed uigilet in nobis Dominus, atque eo uigilante nulla nos spiritalis nequitie procella concutiat. Ubi enim fides integra est, ibi Saluator docet, uigilat et exsultat; ibi requies, ibi tranquillitas, ibi cunctorum est medicina. Ubi autem fidei est admixta perfidia, ibi Christus . . . dormit, . . . ibi metus, ibi tempestas, etc. De Ecclesia catholica agi a Maximo, nichil dubii est. Nam hec ab illo Synagoge opponitur, atque sola esse dicitur, quam ascendit Christus. Iam uero, hanc ipsam et nauim, et Ecclesiam Petri a Maximo appellari tam est ex eius uerbis perspicuum, ut qui dubitet, non uideam, cur non idem, sitne sol, an nullus sit, dubitare possit. Quamobrem autem? Scilicet quia in ea Petrus magister est constitutus. Unde uero id magisterium ostendit Petri? Nimirum ex eo quod Christus dixerit: Super hanc petram edificabo Ecclesiam meam. Nauim porro seu Ecclesiam Petri, seu in qua magister est constitutus Petrus, cui dictum proinde est: Super hanc petram edificabo Ecclesiam meam, uelut arcam Ne, illesos seruare omnes quos complectitur, Maximus docet; perireque propterea illos qui extra ipsam sint, ueluti aquis absorptos diluuii. Addit sanctus episcopus, tranquillitatem esse ubi solus Petrus nauigat, tempestatem contra ubi adiunguntur homines Iude similes. Quid autem hoc est, quam tranquillitatem esse ubi sint, qui cum Petro de doctrina pietateque sentiant; tempestatem contra, si qui exstant, qui a Petro dissideant? Nam si quies est, ubi Petrus est solus; qui esse tempestas poterit ubi omnium sit summa cum Petro consensio? Cumque petra supra quam edificata Ecclesia sit, fundamenti loco habeatur; hinc Maximus fundamentum Ecclesie appellat Petrum in capitulis Euangeliorum, pag. 778: Pastor, inquit, Ecclesie fuit, insuper et pastor gregis. Pasce enim, illi ait iehsu, oues meas. Discipulus, et ECCLESIAE FUNDAMENTUM, et apostolus, et martyr, capite deorsum Rome est crucifixus. Ac petram quidem, cuius Christus Petrum alloquens meminit, Petrum ipsum esse, idem testatur Maximus [CIX] homilia 54, pag. 169: Tanquam bonus pastor, inquit, TUENDUM GREGEM accepit, ut qui sibi ante infirmus fuerat, fieret OMNIBUS FIRMAMENTUM; et qui ipse interrogationis tentatione nutauerat, CAETEROS FIDEI STABILITATE FUNDARET. Denique pro soliditate deuotionis ECCLESIARUM PETRA dicitur, sicut ait Dominus: Tu es Petrus, et super hanc petram edificabo Ecclesiam meam. Petra enim dicitur, eo quod primus in nationibus fidei fundamenta posuerit, ET TANQUAM SAXUM IMMOBILE TOTIUS OPERIS CHRISTIANI COMPAGEM MOLEMQUE CONTINEAT. Pastor igitur ouium Christi Petrus, idemque firmamentum omnibus, ac petra Ecclesiarum factus, teste Maximo, ceteros fidei stabilitate fundauit, ut qui et petra sit constitutus, et tanquam saxum immobile totius Christiani operis compagem molemque contineat. Id uero Petrus consecutus deuotione est, quod uirtute est Christus. Sicut ait Apostolus: Bibebant autem de spirituali consequente eos petra: petra autem erat Christus. Recte consortium meretur nominis, qui CONSORTIUM MERETUR ET OPERIS, etc. Pastorem autem ouium dictum esse Petrum, propterea quod ALIOS REGENDOS ACCEPERIT, Maximus ipse docet homilia 53, pag. 168. Iam petram Petrum fuisse constitutum ob confessionem diuinitatis Christi, claues regni celorum accepise, consecutumque iudicandi potestatem, Maximi, ut ceterorum etiam Patrum, constans doctrina est. Atque is homilia 68, pag. 17 seqq.: Ut confessionis , inquit, quanta esset magnitudo Saluator ostenderet; ait ei: Beatus es, Simon Bar-Iona, quia caro et sanguis non reuelauit tibi, sed Pater meus qui in celis est: et tibi dabo claues regni celorum . . . . Hoc illi confessio dedit, ut ante claues regni celorum acciperet, quam celi ianuas introiret . . . Clauis celi lingua est Petri, quia singulorum  merita censendo, Apostolus unicuique regnum celorum aut claudit, aut aperit. Non est ergo clauis ista mortalis artificis aptata manu, sed DATA A CHRISTO POTESTAS EST IUDICANDI . . . . . Hic est Petrus cui Christus Dominus communionem sui nominis libenter indulsit. Ut enim, sicut apostolus Paulus edocuit, PETRA erat CHRISTUS, ita per Christum PETRUS FACTUS EST PETRA, dicente ei Domino  Tu es Petrus, et super hanc petram edificabo Ecclesiam meam. Nam, sicut in deserto, dominico sitienti populo aqua fluxit e petra; ita uniuerso mundo ariditate lassato, de ore Petri fons salutifere confessionis emersit. Hic est Petrus, cui Christus ascensurus ad Patrem, pascendas ouiculas suas agnosque commendat, ut quos ille pietatis miseratione redimeret, hic FIDEI SUAE uIRTUTE SERuARET. Et recte sane ei arbiter occultorum Dei Filius PASCENDAS OuES TUENDASQUE COMMISIT, cui nouerat, in nutriendo grege dominico, nec studium deesse, nec fidem. Et homil. 70, pag. 224: Petrum de piscatore doctorem factum, Maximus ait, cuius Petri credulitas doctrine sit fundamentum. Adiungit inde pag. 225: [CX] Quanti igitur meriti apud Deum suum Petrus erat, ut ei post nauicule parue remigium TOTIUS ECCLESIAE GUBERNACULA TRADERENTUR? . . . Quid de Petro referam, cuius tanta est a Deo approbata iustitia, tantaque ei POTESTAS ATTRIBUTA IUDICANDI, UT IN ARBITRIO EIUS PONERETUR CeLESTE IUDICIUM? Perspicite ergo et estimate quanto nobis sit Petrus apostolus honore reuerendus, CUIUS SENTENTIAM IN TERRIS PROLATAM SEMPITERNI IUDICII AEQUITAS NON REPELLIT. Et ideo diligenter intendite, que sit eius glorie magnitudo, cui DUM CLAuES REGNI COMMITTUNTUR eterni, celum illi claudere et aperire permissum est. Quin etiam homil. 72, pag. 231, de Petro ac Paulo disserens: Ambo, inquit, claues a Domino perceperunt, SCIENTIAE ISTE , ille  POTENTIAE . . . Ergo beati Petrus et Paulus eminent inter uniuersos apostolos, et peculiari quadam prerogatiua precellunt. Confer preterea homil. 107, pag. 354, quo loco: Implebat, inquit, bonitatis et discipline opus beatissimus Petrus, cum et tanquam uere bonus medicus oblatos sibi curaret infirmos, et UT DISCIPLINAE CeLESTIS FUNDATOR, IUSTA PUNIRET ULTIONE MENDACES, Ananiam scilicet et Saphyram: et serm. 37, pag. 498, ubi Petrum precipuum uocat apostolorum. Et serm. 66, pag. 567 seq., quo loco Petro quidem, inquit, regni sui claues, Paulo uerbi sapientiam dedit. Nec incredibile hoc, quoniam qui aquam produxit e petra, ECCLESIAM FUNDAuIT IN PETRO . . . . . Doctrine gratia celum Paulus ingreditur; simplicitatis merito aperiendi celi Petrus accipit potestatem. Denique sermone 69, pag. 577 seq., de Petro rursum deque Paulo agens Maximus: Diximus frequenter, inquit, ipsum Petrum PETRAM a Domino nuncupatum, sicut ait ipse: Tu es Petrus, etc. Si ergo Petrus PETRA EST SUPRA QUAM AEDIFICATUR ECCLESIA, recte prius pedes sanat , ut sicut IN ECCLESIA FIDEI FUNDAMENTUM CONTINET, ita et in homine membrorum fundamenta confirmet . . . Paulus a Domino uas electionis est nominatus . . . . . Optima apostolorum nomina PETRA, et uasculum necessaria domui Saluatoris. Domus enim petrarum fortitudine construitur, utilitate uasis ornatur. PETRA ad FIRMITATEM, ne labantur, sustentat populos; uas ad custodiam, ne tententur, operit Christianos. De potestate iudicandi collata diuinitus Petro, de clauibus, de iure ligandi soluendique, de principatu Petri eiusdem, deque Petro ipso petra, columna et fundamento doctrine, seu fidei Ecclesie quod scribit Maximus, iis est plane coherens et consentaneum, que dicta fuere in Ephesina ecumenica synodo, Patrum nemine repugnante, action. 3, tom. I Concilior. edit. Paris. an. 1714, pag. 1478: Nulli dubium est, imo seculis omnibus notum est, quod sanctus beatissimusque Petrus apostolorum princeps, et caput, fideique columna, et Ecclesie catholice fundamentum a Domino nostro Iesu Christo saluatore humani generis ac redemptore claues regni accepit, [CXI] soluendique ac ligandi potestas ipsi data est, qui ad hoc usque tempus et semper in suis successoribus uiuit, , ET IUDICAT seu ius dicit. Et action. 2, pag. 1471: Non ignorat uestra beatitudo totius fidei, uel etiam apostolorum caput esse beatum apostolum Petrum. Eadem autem omnium Patrum, iam usque ab initio fuit ex Euangelio ducta doctrina, uelut ostensum a nostris scriptoribus, demonstratumque tam uere perspicueque est, ut ad idem rursum demonstrandum non sit oratione nostra opus. Interea consuli Mamachius poterit tom. u, part. 1 Antiquitatum Christianarum, pag. 92 seqq., et pag. 131 seqq., et pag. 286 seqq., et pag. 405 seqq. Rursus quod de Petro, cui tradita fuere totius Ecclesie gubernacula, quique potentie clauim accepit, cum Paulus acceperit clauim scientie; quod, inquam, de Petro in hanc sententiam Maximus litteris commisit, doctrine maiorum mirifice congruit, qui non solum hec eadem scripsere, uerum etiam monumentis ereis expresserunt. Exstat in museo archiducis magni ducis Florentino insignis cemeterialis erea lucerna, que pre se nauis fert figuram, ac Petrum ad puppim sedentem et gubernaculum moderantem; Paulum uero ad proram stantem predicantemque exhibet. De qua quidem lucerna post alios, quos nominat, egit Mamachius idem tom. III Antiquitatum Christianarum, pag. 99 seq., et tom u, pag. 291 seqq. Longum est iter ad Patres omnes, quorum seriem exhibet Mamachius tom. u, pag. 410 seqq. Perpaucos eorum commemorabo, quorum tam fuit hac de re late propagata constansque sententia, ut u seculo Bonifacius I id affirmarit, quod esse omnibus probatum sciret: In Petro constare uniuersalis Ecclesie regimen et summam, epist. 14, pag. 1037, tom. I Epistolar. Romanorum pontificum, edit. Coustantii. Prudentius autem in libro , hymno 2, qui est de sancto Laurentio uers. 460 seqq., de Petro ac Paulo, scribit:

Hic nempe iam regnant duo
Apostolorum principes;
Alter uocatur gentium,
 Alter cathedram possidens
Primam, recludit creditas
Aeternitatis ianuas.
Arator preterea, seculi uI scriptor, lib. I Historie apostolice, pag. 126, tom. X Biblioth. Patrum edit. Lugdun. de Petro canit:

Primus apostolico parua de puppe uocatus
Agmine Petrus erat, cuius . . . que gesserat hamum,
Ad clauim translata manus . . . cui tradidit Agnus
Quas passus saluauit oues, totumque per orbem
Hoc auget Pastore gregem, quo munere summus
Surgit, etc.
Quin etiam quod Maximus docet eum qui aquam in deserto eduxit Mosis ministerio ex petra, Ecclesiam fundasse in Petro, e cuius ore fons [CXII] salutifere confessionis emerserit, tam tritum maiorum nostrorum sermone, tamque testatum ac peruulgatum olim etiam fuit, ut non modo Mosi Petrum compararint, quod fecit Hieronymus epist. 95 ad Rusticum monachum, pag. 772, tom. Iu operum, part. II edit. Paris. Martianei; eumdemque Petrum, ab ipso carismatum fonte tam copiosis fuisse irrigationibus inundatum dixerint  , ut, cum multa solus acceperit, nichil in quemquam sine illius participatione transierit . . . . . et quamuis in populo Dei multi sacerdotes sint multique pastores, omnes tamen proprie regat Petrus, quos principaliter regit, et Christus, etc., uerum etiam in uitris ipsis cemeterialibus Petrum eumdem Mosis Hebreorum ducis figura expresserint, aquam e petra educentis. Confer Mamachium tom. u Antiquitatum Christianarum, pag. 296. Postremo que proposita atque explicata a Maximo de clauibus sunt a Christo collatis Petro, deque doctrine fidei fundamento, quod Petrus ipse beneficio Christi contineat, eadem sunt a Patribus ceteris non tradita modo ac propugnata, sed notata etiam monumentisque incisa, quod et ex testimoniis illorum constat, que a Sandero, a Bellarmino, a Mauclero, etc., ac recentiore memoria a Mamachio  collecta et relata in commentarios sunt; et ex uase argenteo exque sarcophagis ueterum Christianorum in cemeteriis repertis liquet, in quibus figura cernitur Seruatoris claues ac librum apostolorum principi porrigentis. Quo de uase confer que post Bottarium scripta sunt a Mamachio tom. eod. u, part. I, pag. 518 seq. De sarcophagis porro, picturis, musiuis, etc., consule que idem complexus est ibid., pag. 297, et pag. 519, et tom. I, pag. 282.

XXXI. Cur porro Petrus ac Paulus martyres obierint Rome, exponit Maximus homilia 69, pag. 221 seq., ubi, Hi sunt, inquit, beatissimi Petrus et Paulus, qui sacramentum celestis regni uno spiritu predicantes, sub unius passione diei doctrinam suam pio sanguine et morte fortissima consecrarunt; qui etiam tanquam Ecclesiarum omnium principes facti, dispensatione celesti Romam petentes, sacratissima sua corpora in illius urbis arce reconderent, que totius orbis obtinuerat principatum, quatenus potentiam uirtutis sue Christus ostendens, ubi mundus caput habebat imperii, ibi regni sui principes collocaret. Et homilia 72, pag. 231: Petrus et Paulus eminent inter uniuersos apostolos, et peculiari quadam prerogatiua precellunt. uerum inter ipsos quis cui preponatur, incertum est. Puto enim illos equales esse meritis, quia equales sunt passione, et similes eos fidei deuotione uixisse, quos simul uidemus ad martyrii gloriam peruenisse. Non enim sine causa factum putemus, quod una die, uno in loco, unius tyranni tolerauere sententiam. Una die passi sunt, ut ad Christum pariter peruenirent; uno in loco, ne alteri Roma deesset; sub uno persecutore, ut equalis crudelitas utrumque [CXIII] constringeret. Dies ergo puto pro merito, locus pro gloria, persecutor decretus est pro uirtute. At in quo tandem loco martyrium pertulerunt? In urbe Roma, que principatum et caput obtinet nationum, scilicet ut ubi caput superstitionis erat, illic caput quiesceret sanctitatis; et ubi gentilium principes habitabant, illic Ecclesiarum principes morarentur. Non discrepant que scripsit homilia 73, pag. 236. Sunt autem iis plane consentanea que sanctus Leo Magnus sermone 82, al. 80, cap. 4, pag. 235 seq. edit. Rom. an. 1753, complexus est. Sunt autem huiusmodi: Ad hanc ergo urbem tu, beatissime Petre apostole, uenire non metuis, et consorte glorie tue Paulo apostolo, aliarum adhuc Ecclesiarum ordinationibus occupato, siluam istam frementium bestiarum, et turbulentissime profunditatis oceanum, constantior, quam cum supra mare gradereris, ingrederis. Nec-mundi dominam times Romam. . . . Iam populos, qui ex circumcisione crediderant, erudieras. . . . Iam Pontum, Galatiam, Cappadociam, Asiam atque Bithyniam legibus euangelice predicationis impleueras; nec dubius de prouectu operis . . . . tropheum crucis Christi Romanis arcibus inferebas, quo te diuinis predicationibus anteibat et honor potestatis, et gloria passionis. Cap. 6, pag. 237: Ad quam beatus coapostolus tuus uas electionis. . . . Paulus occurrens, eodem tibi consociatus est tempore, quo iam omnis innocentia, omnis pudor, omnisque libertas sub Neronis laborabat imperio . . . . In horum excellentia Patrum merito est exsultantius gloriandum, quos gratia Dei in tantum apicem inter omnia Ecclesie membra prouexit, ut eos in corpore, cui caput est Christus, quasi geminum constituerit lumen oculorum. De quorum meritis atque uirtutibus, que omnium loquendi superant facultatem, nichil diuersum, nichil debemus sentire discretum, quia illos electio pares, et labor similes, et finis fecit equales. Quod autem Leo ac Maximus Petrum ac Paulum pares, similes, equales fuisse  predicent, adeo ut statui nequeat uter alteri sit preponendus, non de dignitate et potestate, qua uterque Petrum fatetur fuisse Paulo potiorem; sed de mira electione, de uirtute, de merito, de martyrii gloria est intelligendum. Id uero ex serie ipsa uerborum utriusque sancti episcopi plane liquet. Ac meriti quidem uterque, uirtutis, martyrii meminit; dignitatis uero maioris ac potestatis dum meminit, ita meminit profecto, ut Petro eam attribuerit, Paulo non item. De Petro scilicet quedam Maximus scripsit, que indicat in Paulum perinde non cadere: Hic est Petrus, inquit, cui Christus Dominus communionem sui nominis libenter indulsit. Ut enim . . . . petra erat Christus, ita per Christum Petrus factus est petra . . . . Hic est Petrus, cui Christus ascensurus ad Patrem pascendas ouiculas suas agnosque commendat  Rursum de Petro: Ei, inquit, [CXIu] post nauicule parue remigium TOTIUS ECCLESIAE GUBERNACULA traduntur  Inde Paulum cum Petro conferens, quodque eorum cuique speciale ac proprium est  describens  : Quid, inquit, hoc apostolo  magnificentius, cui in medio mortalium constituto, et supra celos ire datum, et ad terras redire concessum est. Quid hoc beatius uiro, qui inter secreta paradisi ediscere meruit, quod nec lingua hominis loqui possit, nec quisquam mereretur audire? . . . . Quid etiam de Petro referam, cui . . . . tanta potestas est attributa iudicandi, ut in arbitrio eius poneretur celeste iudicium? . . . . Diligenter intendite, que sit eius glorie magnitudo, cui dum claues regni committuntur eterni, celum illi claudere et aperire permissum est. Sed ne longum faciam, satis erit illud commemorare quod idem Maximus docet homilia 72, pag. 230 seq.: Petro sicut bono dispensatori clauem regni celestis dedit  : Paulo tanquam idoneo doctori magisterium ecclesiastice institutionis iniunxit, scilicet ut quos iste erudierit ad salutem, ille suscipiat ad quietem; ut quorum corda Paulus patefecit doctrina uerborum, eorum animabus Petrus aperiat regna celorum. CLAuEM ENIM QUODAMMODO a Christo scientie et Paulus accepit . . . .  Ambo claues a Domino perceperunt, scientie iste, ille POTENTIAE  ; diuitias immortalitatis ille dispergit, scientie thesauros iste largitur. Confer que supra de Petro apostolorum precipuo dixi, auctore usus Maximo. De Leone, sic habeto. Is sermone 2, pag. 6. Manet, inquit, dispositio ueritatis, et beatus Petrus in accepta fortitudine petre perseuerans, suscepta Ecclesie gubernacula non relinquit, Sic enim PRAE CAETERIS est ordinatus, ut dum petra dicitur, dum fundamentum pronuntiatur, dum regni celorum ianitor constituitur, ligandorum soluendorumque arbiter, mansura etiam in celis iudiciorum suorum definitione preficitur, ut qualis ipsi cum Christo esset societas, per ipsa appellationum eius mysteria nosceremus. Et sermone 3, cap. 2, pag. 8 seq.: De toto mundo unus Petrus eligitur, qui et uniuersarum gentium uocationi, et OMNIBUS APOSTOLIS PRAEPONATUR, ut quamuis in populo Dei multi sacerdotes sint multique pastores, OMNES tamen proprie regat Petrus, quos principaliter regit et Christus. Magnum et mirabile, dilectissimi, huic uiro consortium potentie sue tribuit diuina dignatio, et si quid cum [CXu] eo commune CAETERIS uoluit ESSE PRINCIPIBUS, nunquam, nisi per ipsum dedit quidquid aliis non negauit . . . . Propter hoc dicitur beatissimo Petro: Tibi dabo claues, etc. Transiuit quidem etiam in alios apostolos ius potestatis istius, et ad omnes Ecclesie principes decreti huius constitutio commeauit: sed non frustra uni commendatur, quod omnibus intimetur. Petro enim ideo hoc singulariter creditur, quia cunctis Ecclesie rectoribus Petri forma PRAEPONITUR. Manet ergo Petri priuilegium ubicunque ex IPSIUS fertur equitate iudicium. Nec nimia est uel seueritas, uel remissio, ubi nichil erit ligatum, nichil solutum, nisi quod beatus Petrus aut soluerit, aut ligauerit. Sunt qui  eodem anno functos fuisse Petrum Paulumque martyrio inficientur. uerum nichil esse uideo, cur iis adiungenda sit auctoritas. Sed hac de re consuli poterunt Pagius ad an. 67, num. 3, et Tillemontius Monument. histor. Eccles. uit. sancti Petri, not. 40. Non enim est opus, ut plures memorem. De die ac loco martyrii eorumdem apostolorum, confer que idem animaduertit Tillemontius ibid., not. 43 et 44.

Quod adiungit Maximus homil. 72, pag. 232, Simonem Magum prestigiis in era sublatum, beati Petri precibus deiectum actumque precipitem fuisse, ob eamque rem seuiisse in sanctos apostolos Neronem, traditum ab aliis etiam ueteribus memorie est, quorum Tillemontius in uita sancti Petri articulo quarto atque tricesimo meminit.

Postremo de lacte et sanguine e reciso sancti Pauli capite manantibus, quod scriptum a Maximo est, ab historicorum ueterum, quibus fides et auctoritas adiungi soleat, nemine fuisse uideo litteris commendatum. Adeundus Tillemontius ad uitam sancti Pauli not. 80.

XXXII. In sede gloriosissimi Petri munere Diaconi fuisse sanctum Laurentium perfunctum, testatur Maximus homil. 74, pag. 237. Nam quod in quibusdam codicibus pro PETRI. PATRIARCHAE legitur, mendosum  est, ut res ipsa clamat. Quid? si homilia 75, pag. 239, dicat: Cum uenerabilis Sixtus APOSTOLICAE SEDIS SACERDOTIO FUNGERETUR? Ac Sixtum eumdem paulo post, sacerdotem Domini summum appellat: Xystum, inquit, ante omnes summum Domini sacerdotem furor gentilis aggreditur, ut ecclesiastica membra tam ualido truncato capite, ueluti munimine presidii celestis amoto, cruentus persecutor inuaderet. Summum autem Domini sacerdotem eum dicere, qui Petri sedem Romanam apostolicam teneat, quique caput ecclesiasticorum membrorum uniuerse sit: quid est, nisi episcopum Romanum caput fateri omnium Christianorum, qui cum ad clauum nauis seu in Petri cathedra sedeat, tum nauim Petri, hoc est  Ecclesiam catholicam moderetur? Quam quidem, nauim, ut idem est auctor Maximus, Ecclesie solam ascendit Dominus, [CXuI] in qua Petrus magister est constitutus, dicente Domino: Super hanc petram edificabo Ecclesiam meam. Que nauis in altum huius seculi ita natat, ut, pereunte mundo, omnes quos suscipit seruet illesos. In qua naui tranquillitas est, ubi solus Petrus nauigat  , etc. Cui certe Petro tradita sunt a Christo totius Ecclesie gubernacula  , etc. Atque id dignitatis, auctoritatisque in pontifice Romano et agnosse, et confessum fuisse Maximum, ex actis concilii Romani sub Hilaro papa anno 465 celebrati liquet. Nam cum lecte fuissent littere, Ascanii episcopi Tarraconensis, reliquorumque antistitum eius prouincie ad Hilarum ipsum pontificem in hanc sententiam scripte: Etiamsi nulla exstaret necessitas ecclesiastice discipline, expetendum reuera nobis fuerat illud priuilegium sedis uestre, quo susceptis regni clauibus, post resurrectionem Saluatoris, per totum orbem beatissimi Petri singularis predicatio uniuersorum illuminationi prospexit; cuius uicarii PRINCIPATUS SICUT EMINET, ITA METUENDUS EST AB OMNIBUS, ET AMANDUS; proinde nos Deum in uobis penitus adorantes, cui sine querela seruitis, AD FIDEM RECURRIMUS APOSTOLICO ORE LAUDATAM, INDE RESPONSA QUAERENTES, UNDE NIHIL ERRORE, NIHIL PRAESUMPTIONE, SED PONTIFICALI TANTUM DELIBERATIONE PRAECIPITUR. Cum hec ita se habeant, est tamen inter nos falsus frater, cuius presumptionem, sicut diutius tacere non licuit, ita et loqui futuri iudicii necessitas imperauit . . . . Proinde quia his presumptionibus, que unitatem diuidunt . . . . uelociter debet occurri, quesumus SEDEM uESTRAM, ut QUID DE HAC PARTE OBSERuARE uELITIS, APOSTOLICIS AFFATIBUS INSTRUAMUR, quatenus . . . . uESTRA AUCTORITATE SUBNIXI, QUOD OPORTEAT FIERI INTELLIGERE, DEO ADIUuANTE, POSSIMUS. Erit profecto uester triumphus, si APOSTOLATUS uESTRI TEMPORIBUS, QUOD SANCTI PETRI CATHEDRA OBTINET, CATHOLICA AUDIAT ECCLESIA, si NOuELLA ZIZANIORUM SEMINA FUERINT EXTIRPATA. Cum he, inquam, littere  lecte fuissent  ; cumque episcopi qui aderant omnes ad unum clamassent: ORDINATIO APOSTOLICA ILLIBATA SERuETUR; tum Maximus episcopus Ecclesie Taurinatis dixit: In custodiendis omnibus que ad sacras ordinationes pertinent disciplinis, melius sententie mee professione denuntio, nichil a me unquam eorum que prohibita sunt esse faciendum. De reliquis censeo, ut quisquis talia fecerit, aut detecta in Ecclesiis resecare noluerit, se GRAuES CAUSAS IN APOSTOLICAE SEDIS IUDICIO REDDITURUM, IN QUO ILLI NECESSE ERIT SUBIRE SENTENTIAM. Cumque idem episcopi Ebredunensis, Aquauiuensis, Atellanus, Salpinas confirmassent; indeque antistes Sabinensis Tiberius sumpsisset: Profiteor me statuta sedis apostolice in omnibus custodire; tum ab UNIuERSIS EPISCOPIS, adeoque [CXuII] a Maximo etiam dictum est: Sententias fratrum omnes sequimur . . . . Exaudi, Christe. Hilaro uita . . . . Que male admissa sunt, per te corrigantur. Quin etiam cum altera epistola eorumdem Tarraconensis prouincie episcoporum recitata fuisset, qua petebatur a beatissimo, et apostolica reuerentia in Christo ab ipsis episcopis colendo Patre Hilaro, ut statutum synodi Tarraconensis sua auctoritate  roborare dignaretur, ab uniuersis episcopis, proindeque etiam a Maximo acclamatum est: Exaudi, Christe. Hilaro uita . . . . per Dominum Petrum rogamus, ut in perpetuum seruentur . . . . Hec ut seruentur rogamus. Postremo cum in synodo Hilarus pontifex dixisset nulli fas esse sine status sui periculo uel diuinas constitutiones, uel apostolice sedis decreta temerare; quia nos, QUI POTISSIMI SACERDOTIS administramus officia, talium transgressionum culpa respiciet, si in causis Dei desides fuerimus inuenti, . . . . ab uniuersis episcopis, ac propterea a Maximo quoque, acclamatum est . . . . HAEC DOCEMUS. HAEC TENENDA SUNT. HAEC SERuANDA SUNT. DOCTRINAE uESTRAE GRATIAS AGIMUS, etc. Ex his satis perspicue quisque cognoscet, quam magnifice, quamque ad maiorum, Scripturarumque doctrinam apte accommodateque Maximus de prestantia dignitatis, auctoritatisque Romani pontificis senserit. Ac de Ecclesia quidem, deque Ecclesie capite Petro, deque Petri successoribus, qui Ecclesie ipsius gubernacula tenent, hactenus.

XXXIII. De conuentibus modo Christianorum in edibus sacris, deque communibus precibus, breuiter. Templa Maximus Ecclesie receptacula uocat. Homilia 94, que est de Reparatione basilice Mediolanensis, pag. 316: Nec ecclesiam suam, inquit, que uere est Ecclesia, consumi Deus iussit incendio, sed pro nostra correptione RECEPTACULA ECCLESIAE permisit exuri. In populis namque ciuitatem, et IN PLEBE ECCLESIAM, nullus sapiens ac fidelis ignorat. Propter quod, carissimi, non tigna, et trabes, sed uos Deo nostro uiuam presentatis Ecclesiam . . . . Non ergo nunc ecclesia reparata est, que, Deo protegente, non periit; sed parietes et tecta hec,  in que, uos, qui Dei estis Ecclesia, recepistis. uos enim estis, ut ait Apostolus, templum Dei uiui . . . Nonnunquam pro terrore nostro, clementer nobis indignante Deo, et celo tremendis uocibus intonante . . . . eades sacre ictu fulminum iaculantur, etc. Propterea uero templa receptacula Ecclesie uocat, quod in ea conuenire fideles, qui Ecclesiam constituunt, simulque una stationes habere, orare, rei diuine adesse, uerbumque Dei audire, soliti sint et sane debeant. Hinc sanctus doctor suas oues increpat, quod, se absente, rare in edem sacram seu diuinam domum conuenirent. Homilia 112, pag. 373: Comperi, fratres, inquit, quod per absentiam meam ita rari quique [CXuIII] ad ecclesiam ueniatis, ita pauci admodum procedatis, quasi me proficiscente, mecum pariter ueneritis; et quasi cum necessitatibus ego pertrahor, uos mecum traxerit ipsa necessitas . . . Nescitis quia etsi ego ab ecclesia desum, Christus ab Ecclesia sua, que est ubique, non deest? uenis, frater, ad ecclesiam, non inuenis ibi episcoporum episcopum saluatorem? Nam Christianus, qui tunc tantum procedit ad ecclesiam, quando episcopus presens est, non tam Dei causa uidetur processisse, quam hominis; nec implesse Christiani Deum timentis officium, sed amici deferentis obsequium.

Atque erat quidem cure cumprimis Maximo, ut synaxes magna populi frequentia celebrarentur; propterea quod, ut constans fert doctrina maiorum  , plurimum conferant communes preces, ut id quisque, quod recte expetit, consequatur. Atque ille homil. 1, pag. 6: Quale est, inquit, meritum largientis, ut solus quis operetur in domo, et per multos in Ecclesia Dominus deprecetur: et quod ille fortassis petere de Diuinitate non audeat, plurium interpellantium orationibus, etiam quod non sperabat, accipiat. Quod ad adiutorium nostrum commemorans beatus Apostolus, ait: Ut per multos gratiarum actio referatur pro nobis. Et iterum: Ut fiat oblatio nostra accepta, sanctificata in Spiritu sancto

Stationum meminit Maximus homil. 40, pag. 117. Erant autem stationes cetus, qui haberi consueuerant ieiuniorum temporibus  . Atque stationis uocabulo cetum seu congregationem fidelium Christi indicari satis explicate ostensum a sanctis Cornelio et Cypriano episcopis, iisdemque martyribus est; a priore quidem epistola que inter Cyprianicas est num. 49, pag. 93 edit. Oxon. an. 1682, ab altero autem epist. 44, pag. 85  . Sed, quoniam esse in statione soliti erant Christiani, cum ieiunarent, factum hinc est, ut ieiunia a quibusdam stationes appellarentur. Quare auctor uetus libri qui inscribitur Pastor, lib. III, similitud. 5, pag. 231, tom. I Patrum apostolicor. edit. Londin. an. 1746, querens quid statio sit, respondet esse ieiunium. Quam dicendi rationem cum alii secuti sint, tum Maximus etiam probauit. Nam loco proxime indicato: [CXIX] Intellexisse, inquit, uos credo, cum hec nostra ieiunia illis mansionibus comparauerim, in quibus populus Isrel tanquam in procinctu quodam positus, Pharaonem regem quotidiano labore superauit, et ab inimicis suis, quasi quibusdam castris mansionum sese statione defenderit; ita ut quicunque ex illo comitantium numero diurne stationis spatia non confecit, aut Pharao illum occupauerit, aut solitudo peruaserit. Sic ergo et nos propositum nobis quadraginta dierum iter debemus omni labore conficere, et quibusdam quasi castris nos ieiuniorum deuotione munire. Castra enim nobis sunt nostra ieiunia, que nos a diabolica oppugnatione defendunt. Denique stationes uocantur, quod stantes et commorantes in eis, inimicos insidiantes repellamus. Castra plane sunt ieiunia Christianis, a quibus si quis aberrauerit, a spiritali Pharaone inuaditur, etc.

Iam uero, quas in hac homilia stationes, easdem Maximus homilia superiore, que est 39, pag. 114, mansiones uocat.

XXXIu. Ieiunium autem Christianorum precipuum illud est, quod ante Pascha seruatur; cumque quadraginta dierum spatio contineatur, Quadragesima appellatum est, appellarique continenter pergit. De eius ieiunii origine sanctus Maximus homilia 38 scribit hoc modo: Ante dies deuotionem sancte Quadragesime predicantes, sacrarum Litterarum exempla protulimus, quibus approbaremus hunc quadragenarium numerum non esse ab hominibus constitutum, sed diuinitus consecratum, nec terrena cogitatione inuentum, sed celesti maiestate preceptum. Atque ideo qui constitutum numerum una die manducando preterit, non unius diei uiolator accusatur, sed ut totius Quadragesime transgressor arguitur. Unde bonum est homini ut dictum numerum sine labore ieiunet, et totius Quadragesime consequatur pariter sanctitatem. Hec autem non tam sacerdotum precepta, quam Dei sunt: atque ideo qui spernit, non sacerdotem spernit; sed Christum, qui in suo loquitur  sacerdote. uideamus igitur, quo tempore hanc obseruantiam nobis indixerit Dominus . . . . . Hoc quadragenario numero se ipse Dominus exercuit, non ut profectum ipse caperet; sed ut profectum salutis nostre ostenderet . . . . . Continuatis ergo quadraginta diebus hec iuiunia non esuriens Dominus procurauit; sed dicit illum euangelista esuriisse postea . . . . . . . Esuriebat plane, nec negare possumus, quod esurierit. Esuriit enim non cibum hominum, sed salutem  etc. Et homilia 39, pag. 113 seq.: Diximus quod Dominus iehsu Christus hunc numerum ieiunii consecrauerit, et [CXX] continuatis diebus noctibusque non capiens cibum, unum ieiunii corpus effecerit . . . . . Unde erant apud eum plurima temporum curricula; sed abstinentie dies una, ostendens nobis ita nos hunc numerum integrum ieiunare debere, ut quia totam Quadragesimam complecti non possumus solido et uno ieiunio, uel quotidianis eamdem sine intermissione ieiuniis celebremus; ut si quisquam unam diem, abstinendo, pretermiserit, totam Quadragesimam uiolarit, et propter modicum temporis cibum, magni fructum laboris amiserit . . . . . Non enim, fratres, leue peccatum est fidelibus indictam Quadragesimam a Domino non ieiunare, et ieiunia consecrata uentris uoracitate dissoluere . . . . . . . Qualis ergo apud conscientiam suam Christianus es, cum CHRISTO PRO TE ESURIENTE, tu prandes? . . . . Non igitur, sicut dixi, leue peccatum est indictum uiolare ieiunium. Huc recidunt, que docet homilia 44, pag. 134, et sermone 17, pag. 442, ubi, Precepta, inquit, eius ante omnia conseruemus, et precipue de ieiuniis Quadragesime. Plerique, quibus hic ieiunandi sacratissimus numerus indicitur, interpositis hebdomadis diuinitus statutum tempus uiolant comedendo, non intelligentes, quod non minoris preuaricationis, contra interdictum gustando, rei sunt, quam ille Adam qui contra uetitum manducauit; sed illius preuaricationes Christi redemit passio? At cum Maximus uirtute passionis Christi, remitti peccata passim predicet, ut paulo post uidebimus; quid est quod preuaricatores post passionem Christi remissionem consecuturos negare uideatur? Sed hoc negat Maximus, redemptionem aliam post passionem Christi futuram; non negat remissionem peccatorum concedendam uirtute passionis Christi, qui nos passione ipsa sua redemit. Eo tamen esse indigniorem illum, qui post Christi passionem preuaricatur, quo peccare in eum sit ausus, qui redimendi humani generis causa, sanguinem fuderit. Sermone 18, pag. 442: Merito nos, inquit, hunc  dierum numerum custodire debemus ieiuniis, quem per talia exempla  legimus consecratum. Ex his que sunt hactenus descripta locis perspicere quisque potest, Maximum, non esse institutionis humane ieiunium quadragesimale, sed celestis maiestatis seu diuinitus constituti precepti, aientem, non ita presse angusteque loqui, ut illud imperante Deo constitutum; sed ita disserere, ut illud ipsum inductum indicet, iussu Ecclesie presidum apte ad exempla Christi, qui diebus totidem ieiunarat. Atque hoc ille pacto, non tam sacerdotum preceptum, id dicit esse, quam Dei, quod qui spernit, non sacerdotem spernat, sed Christum, qui in suo loquitur sacerdote. uerum id ieiunii genus pre ceteris perquam diligenter atque seuere colendum atque custodiendum esse, monet, quod exemplo sit consecratum Seruatoris generis humani, quodque, ut aliunde constat, sancte fuerit semper in orbe Christiano [CXXI] seruatum iam usque ab apostolorum temporibus  . Dubitandum porro non est, quin etate Maximi ad illud tenerentur fideles  , ut eo dierum quadraginta interuallo sibi ab esu carnium, temperarent. Sermone enim 18, pag. 443: In his precipue diebus, inquit, ad implendam Domini uoluntatem accendamur, quando maxime per abstinentiam uoluptas carnis exstinguitur . . . . . . Sed et illa est Quadragesime diebus grandis utilitas, quod dum etiam a licitis abstinemus, magis ac magis admonemur illicita uitare. Qui enim abstinemus nos a carnibus, quibus aliis diebus uti licet; qui nos abstinemus a uino, quo moderate uti licet; qui ergo ista uitamus, que aliquando licent, imprimis peccata fugiamus, que omnino non licent. Nam si aliis temporibus uti cuique licebat carnibus, illo contra non licebat; et quid erit consequens nisi ut tunc lege, seu precepto astrictos fideles Christi fuisse, ut ne carnibus uescerentur. De uino non ita scribit sanctus episcopus ut de carnibus. Non enim dicit tunc non licere, hoc dicit tantum: quo moderate uti licet. Quin etiam serm. 25, pag. 457, eos qui Quadragesima ieiunant, uinum forte non bibere. forte satis indicat, id non fuisse prescriptum lege.

Ieiuniorum porro temporibus Christianos iam a primo diluculo ad Ecclesiam conuenisse cetus, hoc stationis habende causa, ex sermone eodem 25, pag. 485, intelligi plane potest. Nisi enim ita esset, non eos redargueret sanctus doctor, qui secus agere auderent. Atqui  : An putatis, inquit, illum ieiunare, fratres, qui primo DILUCULO NON AD ECCLESIAM uIGILAT, non beatorum martyrum loca sancta perquirit, sed surgens  congregat seruulos, disponit retia, canes producit, saltus siluasque perlustrat; seruulos, inquam, secum pertrahit, fortasse magis AD ECCLESIAM uENIRE CUPIENTES, etc.

Ad uesperam denique, seu declinante sole, ieiunantes cibum sumere consuesse, intelligitur ex eodem ipso sermone, pag. 458 seq., quo loco Maximus, eos redarguere pergens qui tam immodice uenatu delectarentur: Quamuis, inquit, qui eiusmodi es, frater, uESPERE ad domum redeas, quamuis DECLINANTE IAM SOLE MANDUCES, potes uideri tardius refecisse, non tamen Domino ieiunasse; nec enim potes uideri uoluptatem tuam exercens fecisse Domini uoluntatem.

XXXu. Tertullianus, libro de Corona militis, cap. 3, pag. 102 edit. oper. uenete an. 1744, Die dominico, inquit, ieiunium nefas [CXXII] ducimus uel de geniculis adorare. Eadem immunitate a die Pasche in Pentecosten usque gaudemus. Hoc idem memorat Basilius Magnus in eo libro quem inscripsit de Spiritu sancto, cap. 27, num. 66, tom. III oper. edit. Paris. an. 1730, idque docet traditione ad nos usque permanasse iam inde ab apostolorum temporibus. In hoc die  inquit, Ecclesia suos alumnos docet preces suas stando absoluere, ut assidua commonitione uite illius nunquam desiture, non negligamus ad eam demigrationem parare uiaticum. Quin et totum illud quinquaginta dierum tempus admonitio est resurrectionis, quam in altero seculo exspectamus. Nam unus ille et primus dies septies multiplicatus septem sacre Pentecostes hebdomadas absoluit . . . . . . quo in die corporis erecto habitu precari potius nos Ecclesie ritus docuerunt, nimirum per euidentem commonitionem, quasi transferentes mentem nostram a presentibus ad futura, etc. Eodem reuoluuntur que scribit Hieronymus Dialog. aduersus Luciferianos, pag. 96, tom. II oper. edit. Lips. an. 1684. Sed Patres omnes, synodorumque hac de re acta commemorare non uacat. Hoc dicam, huiusce ritus quinto item seculo uigentis fecisse Maximum mentionem homilia 61, pag. 191 seq., ubi: Scire debet, inquit, sanctitas uestra, fratres, hanc sacram Pentecostes diem qua ratione curemus, uel cur istorum quinquaginta dierum numero sit nobis iugis, et continuata festiuitas, ita ut omni tempore neque ad obseruandum indicamus ieiunia, neque ad exorandum Deum genibus succidamus, sed sicut dominica solemus facere erecti  et feriati resurrectionem dominicam celebremus. . . Dominica, cuius nobis ideo uenerabilis est atque solemnis , quia in ea Saluator, ueluti sol oriens, discussis inferorum tenebris, luce resurrectionis emicuit; ac propterea ipsa dies ab hominibus seculi dies solis dicitur, quod ortus eam sol iustitie Christus illuminet. Instar ergo dominice tota quinquaginta dierum curricula celebrantur, et omnes isti dies uelut dominici deputantur. Sed immutata deinceps ea ratio fuit, solique post Pascha dies sex festi fuere, ut ex synodo Matisconensi an. 585, can. 2, pag. 460 seq., et ex Trullano an. 706, can. 66, pag. 1686 tom. III Concilior. edit. Paris. an. 1714, aliisque monumentis ecclesiasticis perspicue sane liquet.

XXXuI. Conuenire preterea in templum Christianos fuisse solitos, tradit Maximus, uti natalitia sanctorum celebrarent, eorum presertim quorum et ciuitas eadem fuisset, et in eo templo reliquie seruarentur. Nam esse uenerationem cultumque sanctis adhibendum, eosque esse inuocandos, docet, qui nobis interuentione sua, singulari presidio esse possunt. Homilia 81, pag. 261 seq., que est de sanctis martyribus Taurinensibus Octauio, Aduentio et Solutore: Cum omnium sanctorum martyrum deuotissime natalem [CXXIII] celebrare debeamus, inquit, tum precipue eorum solemnitas tota nobis uENERATIONE curanda est, qui in nostris domiciliis proprium sanguinem profuderunt. Nam licet uniuersi sancti ubique sint et OMNIBUS PROSINT, illi tamen PRO NOBIS INTERuENIUNT, qui et supplicia pertulere pro nobis. Martyr enim cum patitur, non sibi tantum patitur, sed et ciuibus. Sibi enim patitur ad premium, ciuibus ad exemplum. Sibi patitur ad requiem, ciuibus ad salutem. Exemplo enim eorum didicimus Christo credere, didicimus contumeliis uitam eternam querere, mortem didicimus non timere . . . CUNCTI IGITUR MARTYRES DEuOTISSIME PERCOLENDI SUNT, sed specialiter ii uENERANDI SUNT A NOBIS, QUORUM RELIQUIAS POSSIDEMUS. Illi enim nos ORATIONIBUS ADIUuANT, ISTI ETIAM ADIUuANT PASSIONE . . . . . Ideo fratres uENEREMUR EOS in hoc SAECULO, QUOS DEFENSORES HABERE POSSUMUS IN FUTURO, etc. Et homilia 118, pag. 390, eos increpans qui sacris interesse neglexerant festo die Petri et Pauli apostolorum: Dicite, inquit, mihi, si non dolendum fuerit hoc peccatum, sic uos salutis uestre immemores tunc fuisse, ut beatissimis apostolis Petro et Paulo HONORIFICENTIAM minime redderetis . . . nec uolueritis eorum NATALEM NOBISCUM FESTIuISSIMUM CELEBRARE atque ILLI CeLESTI INTERESSE CONuIuIO, IN QUO, MARTYRUM TANTA LAETITIA, SUBSTANTIAM uITAE IPSE NOBIS DOMINUS MINISTRAuIT. uultis autem scire quantis bonis fraudati fueritis? Interrogate fratres qui tunc mecum pariter adfuerunt, quam refecti a dominica mensa discesserint, etc. Igitur, fratres quotiescunque martyrum memoriam celebramus, pretermissis omnibus seculi actibus, sine aliqua dubitatione CONCURRERE DEBEMUS, REDDERE ILLIS HONORIFICENTIAM, qui nobis salutem profusione sui sanguinis pepererunt. Quisquis honorat martyres, honorat et Christum; et qui spernit sanctos, spernit et Dominum. Et homilia 77, que est de sancto confessore Eusebio uercellensi, pag. 245: Sanctorum Patrum memorias, inquit, RELIGIOSIS CONuENTIBUS HONORANTES, et propria eorum merita et munera in eis diuina miramur, qui idcirco nobis sunt uENERABILES, quia presentis uite luce despecta, contemptoque suorum corporum cruciatu, seuientem mundum Dei pro amore uicerunt; sicut hic beatissimus Pater noster, dum pro assertione indisputabilis Deitatis spiritu feruentiore consurgens, Arianis impietatibus  obluctatur, et Ecclesias Dei . . . serena fidei tranquillitate pacauit, et sibi eterna premia multimoda passione quesiuit . . . uere ac merito cunctis posteritatibus uENERANDUS ille, qui firmissime petre soliditatem secutus, inimicos Christi . . . faticate patientie fortitudine triumphauit  . Honorem porro sanctis habitum in Christum recurrere, auctor est Maximus homilia 68, [CXXIu] pag. 216, que est de sanctis apostolis Petro et Paulo. Sic enim habet: Gloriosissimos Christiane fidei principes annuis solemnitatibus honorantes, ipsum Dominum ac Deum nostrum, qui huius auctor est fidei, debita religione ueneramur. Apostoli namque Latino sermone dicuntur missi. Qui ergo honorant missos, manifestum est honorare eos mittentem. Quoniam dignitas, que defertur ministris, illi sine dubio, cuius ministri sunt, exhibetur, ut ait ipse Saluator ad discipulos suos: Qui uos audit, me audit, et qui uos spernit, me spernit. uere beata apostolorum merita, in quibus se Christus et recipi predicat et audiri. Beati nichilominus et illi, QUORUM DEuOTIO DELATA APOSTOLIS RECURRIT IN CHRISTUM . . . Nos Ecclesiarum omnium reuerentissimos Patres Petrum et Paulum PIISSIMIS STUDIIS HONOREMUS. Et sermone 78, pag. 599: Quotiescunque, inquit, sanctorum martyria celebramus, toties laudes Saluatoris dicimus; et quoties eorum asserimus passionem, toties Christi gloriam predicamus. Non enim suspicimus quod passi sunt, sed propter quem passi sunt, admiramur. Igitur non pena in laude, sed fides in honore. Magnificamus ergo martyres, non quia grauibus subiacuere suppliciis, sed quia iustitie causa eadem tolerauerunt supplicia . . . Summo igitur et precipuo loco propter fidem habendi sunt beati martyres, etc.

In templis preterea condi sanctorum reliquias, curasse Patres; iisdemque reliquiis habitum fuisse honorem, testata res est, docetque Maximus sermone 68, pag. 599, ubi sub altari eas repositas scribit fuisse: Quid reuerentius, inquit, quid honorabilius dici potest, quam sub illa ara requiescere, in qua Deo sacrificium celebratur, in qua offeruntur hostie, in qua Dominus est sacerdos . . . Recte ergo sub ara martyres collocantur, quia super aram Christus imponitur . . . Conuenienter igitur, et quasi pro quodam consortio ibi MARTYRIBUS SEPULTURA DECRETA EST, UBI MORS DOMINI QUOTIDIE CELEBRATUR . . . Non immerito, inquam, ueluti consortio quodam ILLIS OCCISIS EST TUMULUS CONSTITUTUS, ubi OCCISIONIS DOMINICAE MEMBRA PONUNTUR, etc. Sermone autem 88, pag. 627: Honoro, inquit, in carne martyris exceptas pro Christi nomine cicatrices. Honoro pro confessione Domini sacratos cineres. Honoro in cineribus semina eternitatis. Honoro corpus, quod mihi Deum meum ostendit diligere, quod me propter Deum docuit mortem non timere. Cur autem non honorem corpus illud, quod reuerentur et demones, quod afflixerunt in supplicio, sed glorificant in sepulcro?

Curabant inde nostri ut prope sanctorum reliquias suorum cadauera sepehrentur. Homilia 71, pag. 263 seq., sic habet Maximus: A maioribus prouisum est, ut sanctorum ossibus nostra corpora sociemus, ut dum illos tartarus metuit, nos pena non tangat . . . Et ideo, fratres, ueneremur eos in  seculo, [CXXu] quos defensores habere possumus in futuro; et sicut EIS OSSIBUS PARENTUM NOSTRORUM IUNGIMUR, ita et eis fidei imitatione iungamur; in nullo enim ab ipso separari poterimus, si sociemur illis tam religione quam CORPORE. Hinc uero quotus quisque non intelligat, inferri iam usque ab etate Maximi in templa fidelium defunctorum cadauera consuesse? Sed de cetibus Christianorum, de precibus eorum communibus, de templis, de reliquiis sanctorum, de eorum ueneratione, cultu, deque more sepeliendi fidelium defunctorum cadauera in ecclesiis, satis dictum est, uti Maximi fert sententia.

Sed quoniam de sanctis martyribus Taurinensibus Octauio, Aduentio et Solutore facta est paulo ante mentio, non alienum uidetur esse, breuibus, quinam ii, quo tempore passi, quantaque fuerint in celebritate, proponere. Hos ciues fuisse Taurinenses Maximus predicat, cuius certe permagni pendenda est auctoritas. Atque is homilia 81, pag. 261: Cum omnium, inquit, sanctorum martyrum, fratres, deuotissime natalem celebrare debeamus, tum precipue eorum solemnitas tota nobis ueneratione curanda est, qui in nostris domiciliis proprium sanguinem profuderunt. Nam licet uniuerse sancti ubique sint, et omnibus prosint, illi tamen pro nobis  interueniunt, qui et supplicia pertulere pro nobis. Martyr enim cum patitur, non sibi tantum patitur, sed et CIuIBUS. Sibi enim patitur ad premium, CIuIBUS ad exemplum, etc. Iam illos, quod constantes Christianam a se coli religionem confessi essent, sanguinem fudisse, idem nobis est auctor Maximus, ibid. Nam, Exemplo, inquit, eorum didicimus Christo credere, didicimus contumeliis uitam eternam querere, mortem didicimus non timere . . . . . Beati igitur martyres . . . . . exemplum nobis reliquerunt, bene uiuendo, conuersationis; tolerando fortiter, passionis. Nam ideo Dominus per totum mundum diuersis in locis pati martyres uoluit, ut tanquam idonei testes, nos PRAESENTI quodam FIDEI EXEMPLO SUAE CONFESSIONIS urgerent, ut humana fragilitas, que predicationi dominice auditu longiore uix credit, uel presenti oculorum testimonio, martyrio crederet beatorum. Cuncti igitur martyres deuotissime percolendi sunt, sed specialiter ii uenerandi sunt a nobis quorum reliquias possidemus. Taurini porro ipsos fuisse perfunctos martyrio, ex descriptis proxime Maximi eiusdem locis perspici plane potest. Nisi enim ita esset, qui tandem Maximus Taurinenses ciues alloquens diceret, eos in nostris domiciliis proprium sanguinem profudisse, etc.? uerum quo tempore passi fuerint, neque Maximus indicat, neque statui aliorum testimonio satis certo uidetur posse. Non sum nescius uulgo eos accenseri Thebeane legionis martyribus  . Nihil autem esse cause uideo, quamobrem ab iis dissideam. [CXXuI] Sed militiene  dedissent iidem sancti martyres nomina, necne dedissent, Maximus non dicit: e legione autem Thebea eos fuisse, multo dicit minus. Actis martyrii, que primum fuerunt edita a Mombritio, peruulgata hac de re traditio nititur. At sunt illa recentiora etate Maximi, Auctor Noualesiani chronici a Duchesnio et a Muratorio editi, fuisse ea perscripta narrat a Willelmo Taurinensi antistite, qui initio decimi seculi claruit. ueri tamen non est simile, Taurinenses, qui tantorum martyrum patrocinio gloriarentur, tandiu actis eorum pro Christo certaminis caruisse. Quare Enschenio haud equidem repugno aienti, acta eadem Willelmum ex uetustiore quopiam monumento accepisse, quod sane monumentum uictorine episcopo, qui an. 494 templum in honorem martyrum eorumdem dicatum Deo, amplius magnificentiusque restituit; an uni cuipiam monachorum, qui templo eidem inseruierit, acceptum referri debeat, non laboro. Hoc mihi sumo: si e Thebeorum legione martyres iidem fuerunt, eos an. 286 uel summum an. circ. 297 decessisse. Postremo quanta in celebritate illi fuerint, cum ex homilia Maximi, cuius paulo ante memini  , tum ex eo etiam plane liquet, quod templum olim in eorum honorem Taurinenses erexerint, monasteriumque proxime exstrui curarint.

De sanctis martyribus Alexandro, Martyrio et Sisinnio, qui in pago Anaunia diecesis Tridentine pro Christo ann. 397 mortem obiere, agit ex instituto Maximus sermonibus 81 et 82, pag. 697 seqq. Quorum autem crudelitate, quamque ob causam seuitum in eos fuerit, copiose narrat sanctus uigilius antistes Tridentinorum in iis epistolis quarum alteram ad Simplicianum Mediolanensem episcopum, alteram ad Ioannem Chrysostomum presulem Constantinopolitanum dedit. Utramque typis excudi curarunt Bollandiani, primum ad 29 mensis Maii diem; et qui acta sincera sanctorum martyrum a Ruinartio collecta edidere uerone an. 1731, pag. 534 seq. Eorumdem martyrum meminere sanctus Gaudentius Brixiensis, sanctus Augustinus, et Gennadius, de quibus uide admonitionem in Sisinnii martyrium apud Ruinartium, ibid., pag. 533.

Sermo est Maximi 84, pag. 615 seq., de sanctis martyribus Aquileiensibus Cantio, Cantiano et Cantianilla. Quantum his antiquitas tribuerit honoris ac laudis intelligi ex carminibus uenantii Fortunati potest. Confer Baronium, not. in Martyrol. Rom. ad diem 31 Maii.

[CXXuII] XXXuII. Cum de sacramentorum sacrarumque precum in Ecclesia catholica communione, quid Maximi doctrina ferat, demonstratum sit, sequitur ut quam etiam recte ille de peccatorum remissione senserit, exponam. Ergo ille homilia 83, pag. 272: Credenda, inquit, est precipue, fratres, peccatorum remissio, quia hoc unum est remedium, quod hominum genus a sententia perpetue mortis absoluit. Idcirco Unigenitus Altissimi sumere dignatus est carnem, complexus est crucem, ut te, qui crimina tua euadere et peccata non poteras, indulgentia faceret innocentem. Ideo immaculatus occisus est Agnus, ut eius cruore humani generis macula tergeretur. uidete, fratres, profunditatem mysterii; uidete altitudinem sacramenti, ubi mors reddidit uitam et peccantium sordes sanguine sunt innocentis ablute. Hec autem remissio non te ad peccatum nutrit, sed admonet, ut peccare iam metuas, qui te intelligis, sine uenia non potuisse saluari. Bonitas enim Dei indulgentie sue munere non nos armat ad culpam, sed abluit ad gloriam. Esse autem in Ecclesia ueram remittendorum peccatorum, Christi Seruatoris beneficio, potestatem, homilia 68, pag. 219 Maximus ostendit. Nam de Petro apostolo disserens: Clauis celi, inquit, lingua est Petri, quia singulorum merita censendo, Apostolus unicuique regnum celorum aut claudit aut aperit. Non est ergo clauis ista mortalis artificis aptata manu, sed data a Christo potestas est iudicandi. Denique ait eis: Quorum remiseritis peccata, remissa sunt, et quorum detinueritis detenta sunt. Et homilia 72, pag. 230: Petro, sicut bono dispensatori, clauem regni celestis  dedit . . . . . Clauis dicenda est, qua ad fidem dura peccatorum corda reserantur, mentium secreta panduntur, et quidquid intrinsecus clausum tenetur, in palam rationabili manifestatione producitur; clauis, inquam, que et conscientiam ad peccati confessionem aperit, et gratiam ad eternitatem mysterii salutaris includit. Et sermone 51, pag. 531: Quis hec, nisi uere omnipotens Deus implere potuisset, ut fere mentes religiosam discerent sanctitatem, et celestem susciperet barbarus sermo doctrinam? Diuino ergo, fratres, cultu ueneremur hunc Spiritum  cui plena regenerandi uirtus, et peccata remittendi potestas est, sicut instruit Dominus discipulos suos, dicens: Ite, docete omnes gentes, baptizantes eos in nomine Patris, et Filii, et Spiritus sancti: et alibi: Accipite Spiritum sanctum, quorum remiseritis peccata, remissa sunt, et quorum retinueritis, detenta sunt. Ex hisce autem sancti antistitis locis plane perspicitur, non omnibus Christianis, sed apostolis discipulisque, atque adeo episcopis ac sacerdotibus tantum esse a Christo remittendorum peccatorum potestatem factam.

XXXuIII. Restat ut de resurrectione carnis, quam apte ad sacras litteras Patrumque ceterorum doctrinam Maximus statuerit, uideamus. [CXXuIII] Homilia 83, pag. 273: Quis credens Deo, inquit, possit de resurrectione dubitare  ? Et sermone 32, pag. 482 seq.: Si Christus resurrexit spes nostra, quis, fratres, se quoque  non resurgere credat? Si illum a mortuis rediisse credimus, cur nos etiam resurrecturos esse dubitabimus? cum dicat beatus Apostolus: Si enim mortui non resurgunt, neque Christus resurrexit. Cum ergo Christus resurrexerit, mortui quoque suscitabuntur. Quia resurrexit Dominus, reuiuiscent quoque et seruuli. Ipse enim, uti habet idem apostolus, est primogenitus ex mortuis. His plane congruunt que scribit tract. 3 de Baptismo pag. 719.

Hec etsi, quemadmodum cetera fere omnia, tractata atque explicata a Maximo fuerint preclare, cum tamen accidat plerumque, ut uiri summa et perspicacitate ingenii, et eruditionis facultate in opiniones incidant, que non solum false sint, uerum etiam inter se nonnunquam uehementer pugnent, non est profecto cur quisquam miretur, excidisse sancto antistiti nescio quid aliquando, quod reliquorum Patrum doctrine Scripturarumque oraculis minus esse consentaneum, uideatur. Cuiusmodi illud est quod sermone 86 pag. 620, de resurgentibus quotannis Paschatis solemni die sanctis aliquot, uti rem dignam creditu proponit; si modo tamen is sermo ascribendus Maximo sit, quod quidem esse aliquos intelligo, qui aut negent, aut saltem dubitent, uelut est a nobis in admonitione in eumdem sermonem animaduersum.

Neque uero dissimile est, quod eo ipso sermone continetur de sancto Ioanne euangelista, qui clausis tumuli foribus, gratia resurrectionis ablatus fuerit, ut constaret sepultura, non inueniretur sepultus  . Quotus enim quisque non plane perspiciat, et aliena hec esse a reliquorum Patrum sententia, et ex eo librorum genere excerpta, quos sanctus Augustinus  et sanctus Gelasius  reiecerunt in classem apocryphorum?

XXXIX. Extremum est, ut que de uita eterna complexus est Maximus, breuiter absoluam. Is sermone 32 pag. 484, Sperandum de Domino, inquit, in FUTURA uITA. Recte dixisse Apostolum: Spem, que uidetur, non esse spem. Itaque sperandum in eterna uita. Et sermone 37, pag. 493: Meliores sunt deis quibus ad eternam uitam renascimur, quam illi quibus in hac temporali procreamur. Siquidem maiora sunt dona gratie quam nature . . . . Prima natiuitate terrenis ingredimur, secunda celestibus preparamur. Eodem spectant que scribit homilia 88, pag. 293, et sermone 18, pag. 441, et sermone 67 pag. 569 seq., et homilia 89, pag. 98, ubi posteaquam Christianos monuit, ut memores ante dictorum Apostoli, omnia in Dei [CXXIX] gloriam referrent: Debemus ergo, inquit, surgentes gratias Deo agere, et omne diei opus in signo facere Saluatoris . . . . . Qui in hoc signo seminare ceperit, uITAE fructum CONSEQUETUR AETERNAE. Qui in hoc signo iter facere aggreditur, ad celum usque perueniet. In hoc igitur nomine omnes actus nostri dirigendi sunt, et ad ipsum totius uite nostre commotio referenda. Ad sempiternam porro uitam nobis parandam, opera bona requiri, idem est auctor Maximus homilia 63, pag. 201 seq. Qua ex re assequi facile quisque potest, quanto in errore recens ille scriptor uersetur, qui secus fuisse sancto antistiti uisum existimauit, de quo quidem scriptore egisse me supra pag. LXXuI memini. Sunt uero hec sancti episcopi uerba: Mundemus nos ab omni inquinamento carnis, ut Spiritum sanctum promereri et accipere possimus. Si hunc mundum relinquimus, nos similem Paracletum sicut apostoli, id est Spiritum ueritatis, quem mittat nobis Pater, accipiemus; quoniam non est personarum acceptio apud Deum Patrem, sed promissa iam apostolis nobis proficiunt, SI OPERA, ET DESIDERIA, ET ACTUS GERIMUS quos apostoli fecerunt. Si uero LEGEM DOMINI IMMACULATAM ET CONuERTENTEM ANIMAS, IMPLENDO MANDATA EIUS, PERFICIAMUS, NOSMETIPSOS HAEREDES DOMINI ET COHAEREDES CHRISTI AD HAEREDITATEM SEMPITERNAM ET AD COMMORATIONEM ANGELORUM CUM GRATIA CHRISTI COMMITTIMUS, quod ipse prestare dignetur, qui uiuit et regnat in secula seculorum. Et sermone 41, pag. 508: Deponamus omne iniquitatis fermentum ut possimus uere participes huius esse letitie, ad quam per Spiritum sanctum uoce prophetica montes conuocantur et colles, ad quam celum inuitatur et terra. Quis enim ita sensu hebeti stupet, quis ita mersis in terram oculis tenebrosa mente cecatus est, qui non hec totius orbis uota omni cum exsultatione concelebret, in quibus remissio peccatorum, regenerationis gratia, redemptionis mysterium, resurrectionis gloria, et spes AETERNITATIS arridet. Et sermone 38, pag. 502: TENEBIMUS CAPIEMUSQUE DONA GLORIAE EIUS, si uitam nostram fides muniat, et A FIDE uITA NON DISCREPET: et sicut ille  nobis uoluit placere moriendo, ita nos GESTIAMUS NON DISPLICERE EI uIuENDO, ipso prestante, etc. Postremo uitam eternam precipue in Dei uisione consistere, Maximus statuit, sermone 47, pag. 520. Ascendens , inquit, dedit dona hominibus, quibus in fide eruditi, atque in uirile robur educati, temporalem ipsius uisionem iam non ultra appeterent, sed quo eos ipse precesserat, tota cum animi contentione illum sequi studerent. Ergo cum temporali eiusdem uiduati simus presentia, AD AETERNAM EIUSDEM uISIONEM TOTA INTENTIONE FESTINEMUS eidemque cum Psalmista dicamus: Tibi dixit cor meum, quesiui uultum tuum; uultum tuum, Domine, requiram, ne auertas faciem tuam a me. Neque ENIM TOTA HUMANITATIS CHRISTI SANCTISSIMA DISPENSATIO ALIUD INTENDIT, ALIUD EXIGIT, NISI UT AD SUPERNA NOS DIRIGAT, quatenus expleto mortalitatis [CXXX] nostre tempore, AD SUI MANIFESTAM NOS PERDUCAT uISIONEM, ATQUE AETERNA uULTUS SUI GLORIA NOS SATIET, testante Apostolo: uidebimus eum tunc sicuti est; atque ut Psalmista ait: SATIABOR CUM APPARUERIT, illisque in eternum fruemur bonis, que oculus non uidit, nec auris audiuit, nec in cor hominis ascendit, que preparauit Deus diligentibus se. Que quidem bona, quantum in enigmate poterat, Dauid  ille sanctus admirando intuebatur, cum diceret: Quid mihi est in celo, et a te quid uolui super terram? Nam celestis glorie magnitudinem nec dicendo explicare, nec cogitando sufficiebat comprehendere. Hec igitur non tantum esuriamus, eademque sitiamus, quoniam ad hoc pontifex summus, pro nobis precursor, sancta sanctorum ascendit, atque ad dexteram Patris sui sedet, ut membrorum suorum exemplo spem nostram confirmaret, et secuturam esse aliquando uniuersi gregis humilitatem, quo suum credit precessisse pastorem . . . Aquilarum esuries desiderium sanctarum significat animarum, quo caput . . . fidei naribus sentientes, dulcissime spei uolatu, PRAESENTIAE conditoris sui uellent assistere, EIUSDEMQUE uULTUS SATIETATE GAUDERE . . . Patris sui dextera regnare credamus, atque ad eum, quasi geminis uirtutum alis, caritate et spe semper tendamus, ut . . . cum eo et nos AETERNAM POSSIMUS REGNARE uITAM. Sed de doctrina Maximi hactenus, de qua illud uere uideor esse dicturus, quod olim episcopi prouincie Mediolanensis, alio spectantes, dixere: Claruisse, eam plena fidei simplicitate fulgere, pro phetarum etiam assertionibus, euangelicis auctoritatibus et apostolice doctrine testimoniis, nitore quodam lucis ac ueritatis splendore radiare, omnibusque sensibus conuenire, quos beatus Ambrosius . . . suis libris, Spiritu sancto excitatus, inseruit. Epist. ad sanctum Leonem Magnum, tom. II operum eiusdem sancti Leonis, pag. 280 edit. Rom. an. 1755.






DE uITA SANCTI MAXIMI EPISCOPI TAURINENSIS COMMENTARIUS

 [CXXXI] I. De patria, genere, parentibusque sancti Maximi.---Que patria, quod genus, qui parentes sancti Maximi fuerint, clam nos est, iacetque inuolutum tenebris uetustatis. Sunt qui eum Etruscum, domi nobilem, patre Quintiano ortum, fratrem sancti Leonis I pontificis maximi, sanctique martyris Iusti fuisse arbitrentur. Sed est horum magnis in erratis opinio. Nam uno hec nititur testimonio monachi Noualiensis  , qui seculo tertio ac decimo, eoque etiam serius fortasse uixerit, quique anilibus fabulis delectaretur. Ceterum nec ullum exstat monumentum monachi eiusdem commentatione uetustius, in quo tale quidpiam legatur; neque si exstaret, componi cum historia sancti Iusti Noualiensis Cenobite posset, quem nouimus, annis plus quadringentis post Maximi etatem,  martyrio fuisse functum. Fueritne porro sanctus Leo Etruscus, an Romanus, incertum est; fratremne uero habuerit, necne Maximum, multo nobis esse uidetur incertius. Itaque sunt fueruntque alii eruditionis laude magni quidem illi, ac nobiles, quorum pars Maximum eumdem uercellis, pars Taurini natum, altum, educatumque fuisse ferrent, quorum sententia, etsi non est tam uera, quam ipsi ducerent; multo tamen est similior ueri quam sit commentitia illa recentium quorumdam scriptorum, uolaterras in Etruria, urbem Leonis, Maximique natalem fuisse aientium. Quanquam non desunt qui nichil esse cause putent, cur Maximum ortu uercellensem fuisse statuant. Nam quod ad sermones  aliquot inscriptos Maximi ipsius nomine apposite legantur note que sic habeant: uercellinus est iste: uercellinum se esse ostendit, id certe nullius esse momenti pugnant; cum et notas eiusmodi recens esse appositas perspicuum plane sit; et sermones, ad quos sunt ascripte, et in quibus auctor sese sancti Eusebii antistitis uercellensis filium appellat, tam discrepent ab oratione ac stylo Maximi, ut reiici omnino debeant in seriem operum spuriorum. Iam qui Taurinensem existimant fuisse Maximum, eo censent suam opinionem ad ueritatem esse propensiorem, quo ille parentum suorum ossibus iungi se martyribus Octauio, Aduentio et Solutori affirmare uideatur. Sed erunt certe, qui leue id esse iudicent, cum Maximus auditores suos alloquens dicensque  , sicut  eis ossibus parentum nostrorum iungimur, de parentibus loqui potuerit non suo, sed eorum, qui aderant, nomine ciuium Taurinatum. Quin etiam non adeo esse graue dicent, quod ducitur ex eius etatis more deligendorum ex clero patrie episcoporum, Multos enim quarto quintoque seculis cooptatos in clerum; nonnullos etiam ne cooptatos quidem, earum urbium episcopos fuisse liquere, que longe ab ipsorum patria distarent. In horum numero fuisse Ambrosium, Martinum, Paulinum, alios denique, quos percensere longum esset ac minime necessarium. Ob summam uero inopiam ueterum monumentorum, cum tanta dissensio scriptorum sit, confitendum erit, de Maximi natali loco, deque urbibus in  quibus ante episcopatum [CXXXII] etatem degit, nichil nos habere explorati.

II. Sanctum Maximum Episcopum fuisse Taurinenrem. Duone, quorum alter successerit alteri, an unus fuerit eius Ecclesie antistes Maximus; ac si unus, quo tempore gerere ceperit Episcopatum.---Illud testatum, compertumque est, fuisse ipsum episcopum Taurinensem. At duone Maximi ea dignitate illustres claruerint Auguste Taurinorum, quorum alter successerit alteri, an unus tantum; quod si unus, quo primum tempore munus ceperit gerere episcopatus, magna uirorum eruditorum contentione certatur. Eorum autem, qui Maximos antistites duos in Ecclesiam Taurinensem immittere sunt conati, his est argumentis fulta sententia. Principio, a Gennadio, qui quindecim ipsis annis ante seculum sectum, librum  de uiris illustribus edidit, a Gennadio, inquam, Maximi Taurinensis mortem referri, aiunt, ad ea tempora quibus Honorius et Theodosius Iunior imperium tenebant populi Romani. Honorium autem an. 423 supremum obiisse diem. Quare alterum priorem fuisse Maximum, qui non produxerit ultra annum eumdem uitam; atque adeo illum, qui synodis Mediolanensi an. 541 et Romane an. 465 interfuit, duci alterum oportere. Animaduertunt deinde Maximum uenisse ad concilium Mediolanense, quod, Ambrosio preside, celebratum an. 389 fuit aduersus heresim Iouiniani. Sic enim scripsisse Maximum homilia 4 de Domini Natiuitate  : Ridet tanti mysterii  profunditatem ceca et  stulta gentilitas; irridet quoque impia illa blasphemia que superioribus diebus, dum partum uirginis attenuare presumpsit atque corrumpere, Christum Dominum nostrum ex uirgine procreari non potuisse blasphemauit. Hanc sancta Mediolanensis Ecclesia horruit blasphemiam; illam synodalis noster uno ore damnauit conuentus; eamdem exsecrata est pia ipsa imperialis potestas. Esse autem hec plane similia eorum que complexus sanctus Ambrosius est epistola quam ad Siricium papam dedit post synodum. Nam hanc sic habere  : Non est illis  remissio peccatorum, sed est impietas Manicheorum, quam et clementissimus exsecratus est imperator, et omnes qui illos uiderunt, quasi quedam contagia refugerunt. Monent porro duplicati Maximi assertores, hec de sanctis Alexandro,  Martyrio et Sisinnio, quos in pago Anaunia Tridentine diecesis, an. 397, religionis causa, agrestes idololatre peremerunt, hec, inquam, fuisse litteris commendata a Maximo  : Sanctos Alexandrum, Martyrium et Sisinnium, qui temporibus nostris passi sunt, debemus tota ueneratione suscipere. Nescio quo enim pacto maiorem circa eos habemus affectum, quos conscientia nouit propria; quam quos docet historia. Illos enim exstitisse martyres, lectione; istos oculorum contemplatione cognoscimus. Illorum passiones, fama nuntiante,  condiscimus; istorum suppucia uuitus testimonio continemus. Maiorem ergo affectum ibi debeo, ubi credulitatem meam hortatur opinio. Maiorem, inquam, affectum illic debeo, ubi per ea, que uidi, compellor deuotius credere etiam illa, que non uidi. Nam cum audita aliquanto mihi impossibilia uiderentur, cepi ea credere potuisse fieri, dum similia facta esse conspexi. Et ideo temporis nostri passio hoc nobis prestitit, ut presentem conferret gratiam, et fidem preteritam confirmaret. Supradictos igitur beatos uiros tota debemus ueneratione suscipere, primum quia dies uite nostre pretioso sanguine suo illustrare dignati sunt; deinde, quod prerogatiuam nobis apud Deum non minimam contulerunt, ostendentes, qualis esset etate nostra in Christianis fides, de quorum consortio existere martyres  mererentur. Iam uero eum, qui Martyres necatos an. 397 suis temporibus passos fuisse, diesque uite [CXXXIII] ac etatis sue pretioso sanguine illustrasse, eosdemque non fama, neque fide historicorum, sed conscientia, uultus testimonio, uisu, contemplatione oculorum, sese cognouisse testatur, quis credat, inquiunt, anno 465 contendere potuisse Romam, ac synodo ab Hilaro pontifice coacte interfuisse? Docent preterea leges imperatorum, uti recens promulgatas a Maximo commemorari, quibus cauebatur, ne delubra, neue simulacra inanium deorum in urbibus retinerentur; quas quidem leges a ualentiniano II, anno 391 conditas fuisse liquet, L. Aurelio Symmacho, et T. Fabio Tatiano consulibus. Postremo ad sermones Maximi prouocant, in quibus de barbarorum  agitur irruptione, quos proinde sermones initio fere seculi quinti perscriptos rentur, cum Alaricus Italiam totam in uastitatem exitiumque uocaret; cumque is deinceps inito ad Polentiam prelio, uictus a Stilicone, adactus esset Pannoniam, unde fuerat profectus, repetere.

Contra, qui unum Taurinensibus prefuisse episcopi dignitate Maximum, eumque anno 465 in synodo Romana, post Hilarum pontificem, sententiam in uiolatores ecclesiastice discipline dixisse, arbitrantur; de loco Gennadii non laborant. Negant enim habendam eius rationem esse, cuius tam sit manifesta cum insignibus, certis, publicis monumentis conflictio. Atque synodorum, inquiunt, Mediolanensis an. 451, et Romane an. 465 acta, quotus quisque  est, qui dubitet referri in numerum oportere insignium, certissimorum publicorumque monumentorum? His uero Maximi Taurinatis nomen subscriptum legitur in serie illorum, qui adfuerant, episcoporum. Constat igitur certissimis, iisque publicis monumentis, non anno 451 modo, sed anno etiam 465, Maximum perrexisse episcopatum gerere Ecclesie Taurinensis. Non ergo mouere quemquam Gennadii locus debet, qui aut uitiatus inscientia librariorum est; aut errato implicatus auctoris sui, quem oscitantem   (ita ut euenit interdum historicis res etiam a memoria [ anni emortualis Maximi cepisset obliuio. Est autem is de Maximo Gennadii locus huiusmodi: Moritur  Honorio et Theodosio Iuniore regnantibus  . Qua sane re quid fingi potest actis synodorum, quas paulo ante memini, repugnantius? Itaque legendumne  legendumne, inquam, sit apud Gennadium: claruit loco moritur; nec ne sit legendum, parui refert; ex uiris certe facultatis critice peritis  extorquebit nemo, ut Gennadiani loci causa, concedant, Maximum Taurinensem antistitem desiisse uiuere, cum Honorius Augustus in Occidente summam  imperii teneret. Neque uero probanda eorum est ratio, qui sibi, rem omnem componi facile posse persuaserunt, si Maximi Taurinenses episcopi ponantur duo, quorum unus, ut est apud Gennadium, Honorio imperatore decesserit; alter post annos plus quadraginta, synodo Romane adfuerit, cum Hilarus rem Christianam publicam moderaretur. Si enim Maximi duo fuissent, ambo quidem certe scriptores fuissent homiliarum; quare utrumque Gennadius commemorasset, ut qui seriem scriptorum ecclesiasticorum texere instituisset. Scripsisse autem sermones Maximum, qui diu post Honorium claruerit, satis clarum atque [CXXXIu] testatum est. Non enim solum in iisdem refutauit  Eutychem heresiarcham, sed etiam nominauit  . Nominari autem  nequiuisset Eutyches ab eo, qui ex hac uita migrasset, dum adhuc Honorius imperio potiretur. Nam Eutyches anno primum 448 indicia dare ceperat heretice doctrine sue, cum iam Honorius an. 423 functus imperio uitaque fuisset. Iam uero unum Maximum, non duos Gennadius memorat. Si duos uero, eosque scriptis illustres fuisse accepisset; aut amborum profecto, aut si alterutrius, eius quidem certe meminisset, qui sue fuisset etati propinquior, conciliisque duobus tanta sui laude interfuisset. Cum autem unius fecerit mentionem, unum certe prefuisse Taurinensibus antistitem Maximum nomine, censuerit necesse est, quem errans scripserit, imperante adhuc Honorio, obiisse mortem. Nisi forte quis uelit, claruit, quo Gennadius usus fuisset, conuersum  uitio librariorum fuisse in moritur.

Rursum, qui nonnisi unum quinto seculo censent fuisse Taurinensium presulem Maximum; iidem concludi efficique ex eius homilia 4 de Natiuitate posse, uehementer negant, numerandum ipsum in Patribus  esse, qui anno 389 in Mediolanensi concilio Iouiniani heresim reprobarunt. Nam quod in ea homilia sanctus episcopus scribit fuisse superioribus diebus qui Christum nasci nequiuisse ex uirgine blasphemarent, id satis non esse argumenti, aiunt, quamobrem ei synodo statuatur sanctum eumdem episcopum adfuisse. Nam eodem diebus, ac temporibus posse recidere. Dies enim nostros dicere idem est cum apud alios scriptores, tum etiam apud Maximum interdum, ac dicere nostra tempora, idque ex sermone sancti antistitis 76, pag. 607 seq., intelligi plane posse. Quin etiam ante dies, quod Maximus non raro adhibet  , eodem reuolui quandoque uideri, atque ante annum, uel ante annos. Iam quod idem adiungit Maximus: Illam  synodalis noster  uno ore damnauit conuentus, non eo pertinere, ut indicet adfuisse ipsum synodo Mediolanensi, que, Ambrosio preside, coacta fuit anno 389. Nostrum enim conuentum dici a Maximo commode potuisse synodum, in quam episcopi Mediolanensis prouincie conuenissent, ad quam quidem prouinciam spectabat Ecclesia Taurinensis. Ita cetus a nobis nostros appellari consuesse eos, qui a primis etiam Christianis celebrabantur; propterea quod, etsi non a nobis, ab iis tamen haberi solerent, qui etsi longe ab etate nostra distabant, eamdem tamen atque nos coluissent religionem. Quod si Maximus episcopatum gerere cepisset homiliasque in Iouiniani heresim edidisset iam inde ab Ambrosii Mediolanensis temporibus, credibile non uideri Hieronymum, qui haud multo  post id tempus catalogum dederit scriptorum ecclesiasticorum in eoque suos libros aduersus Iouinianum ipsum perscriptos commemorarit, ac non modo Ambrosii eiusdem, uerum etiam aliorum quorumdam meminerit qui uix quidquam publicassent opusculorum, Maximi ipsius mentionem fuisse pretermissurum. Sed fac  Maximus conuentui, quem narrat, adfuerit, quid obstat quin is conuentus habitus annis plus uiginti post synodum Mediolanensem Ambrosii fuerit? Episcopos an. 412 ad Honorium Augustum confugisse constat, rogatum, ut in Iouinianum eiusque asseclas, qui in heresi perstarent, conuentusque habere extra urbem non uererentur, animaduerteret. Episcoporum autem de cetibus nouorum sectariorum extra urbis menia, querela que demum  interposita tanta consensione conspirationeque fuisset; nisi illi Romam se contulissent, ut in concilio, cum pontifice una simul, quid aduersus impietatem rogato statutoque esset opus, iudicarent? Atque  episcopos apud imperatorem fuisse questos, idem est imperator testis cumprimis [CXXXu] locuples. Nam lege 53 codicis Theodosiani, lib. XuI, tit. 5 de Hereticis  , sic est ab Honorio scriptum: »Iouinianum  sacrilegos agere conuentus extra muros urbis sacratissime, episcoporum querela deplorat. Quare supra memoratum corripi precipimus, et contusum plumbo, cum ceteris suis participibus, et ministris exsilio cerceri: ipsum autem machinatorem in insulam Boam festina celeritate deduci; ceteris, prout libuerit, dummodo superstitiosa coniuratio exsilii ipsius discretione soluatur, in solitarias et longo spatio inter se positas insulas in perpetuum deportatis. Si qui autem, pertinaci improbitate uetita et damnata, repetiuerit, sciat se austeriorem sententiam subiturum. Dat. prid. non.  Mart. Honorio IX et Theodosio u Augustis consulibus.« Anno scilicet 412. Ad eam legem hec est apposita a Iacobo Gothofredo animaduersio: »Fuit tempus cum crederem, pro episcoporum hic legendum episcopi Romani, eo quod in peculiari eius diecesi Romana Iouinianus hos cetus agitaret. uerumtamen nichil temere mutandum. Quin ex eo quod Honorius hac lege, dicit, EPISCOPORUM querelam deplorasse, Iouinianum conuentus agere extra muros, colligi posse uidetur, habitam hoc tempore fuisse Rome synodum episcoporum, haud aliter atque synodus Carthagine hoc ipso anno habita fuit aduersus Celestium huius Iouiniani gregalem.« Eodem recidunt, que complexus est Fleurius lib. XXIII historie  .  Age uero si celebrata anno 412 Rome synodus aduersus Iouinianum est, quid impedit, quin Maximum eo se contulisse, synodoque ipsi interfuisse  arbitremur? Quid enim? An qui an. 412 uel 411 episcopatu fungi cepit, is non potuit ad an. 465 propagare uitam? Hosius quidem certe, qui initio seculi Iu episcopatum obtinebat Cordubensem, anno 357 tam ualuit uiribus, ut iter ex Illyrico Cordubam instituerit, ibique, etsi non admodum diu, at aliquandiu certe uixit. Quid? Si Gregorio Turonensi teste, S. Remigius Rhemorum antistes annis plus septuaginta gessit episcopatum? Mitto de Simpliciano sancti Ambrosii successore, de Saluiano, deque aliis, qui sane plures fuerunt, dicere, qui annum etatis prope centesimum  attigerunt. Quod cur de Maximo negandum sit, ne suspicari quidem possumus; cum presertim eius in actis concilii Romani anno 465 statim post Hilari pontificis, legatur eius subscriptio; que res indicio est, fuisse illum episcopatus suscepti munere ceteris qui intererant antiquiorem. Iam si ei synodo, que celebrata an. 412 fuerit, interfuit Maximus; causa scilicet nulla erat, quamobrem ipse in homilia, quam non multo post recitauit, apte dicere  posset: Synodalem nostrum conuentum, etc., predicareque: superioribus diebus heresim Iouiniani fuisse uno sacrorum antistitum, qui conuenerant, ore damnatam, quam item heresim sit exsecrata pia ipsa imperialis potestas. Neque uero quidquam uirium ei argumento inest, quod petitur ex nominata a Maximo Mediolanensi Ecclesia, que blasphemiam Iouiniani horruerit. Quis enim ignorat memorari plerumque ab iis, qui diu post uixerint, decreta Ecclesiarum; exque iisdem decretis repeti quedam, describique solere? Quare mirum uideri non debet, si, quod Maximus scripsit: Christum  blasphemat ex uirgine non potuisse generari, cum negare non audeat, ex muliere editis humanorum pignorum partubus uirgines permanere: id ab epistola synodica Mediolanensis  concilii an. 389 mutuatus fuerit, in qua [CXXXuI] num. 4  idipsum effertur hoc modo: Quanta dementia funestorum latratuum, ut iidem dicerent, Christum ex uirgine non potuisse generari, qui asserunt, ex muliere, editis humanorum pignorum partubus, uirgines permanere. At enim, dicet aliquis, in extrema eadem epistola synodica legitur Maximi episcopi subscriptum nomen. Est ita profecto. uerum cuiusnam urbis episcopus ille Maximus fuerit, non item legitur. Sunt qui antistitem eum Emoniensem, ut est in Romana operum Ambrosii editione, fuisse ferant. Nec uero ratio est ulla que nos, quin iis assentiamur, deterreat. Imo contra est aliqua plane grauis, que conuincit, ne an. 389 synodo Mediolanensi affuisse putemus eum, quem unum, cui Maximo  esset nomen, quinto seculo episcopatum Taurinensem tenuisse prodit antiquitas; quemque cognitum atque compertum est, anno 465 Romam uenisse concilioque interfuisse, quod Hilarus pontifex conuocarat.

His constitutis, iidem illi, qui nonnisi unum fuisse Taurinensem episcopum S. Maximum pugnant, ad homilias descendunt, que fuere a Maximo ipso dicte de SS. martyribus Alexandro, Martyrio et Sisinnio. Negant illi quidquam in iis contineri quod sue sententie repugnet. Nam uideritne eos martyres, inquiunt, S. Presul, necne uiderit, parui referre. Fac enim uiderit, cum decimum ageret etatis annum; ecquid noui fuisset, si decennis qui erat an. 397 ad annum 465 produxisset uitam? uixisset certe ann.  78. Quot autem sunt, quotque fuerunt, qui agant, egerint septuagesimum octauum etatis annum? Rursum demus homilias easdem fuisse anno 420 uel 425 habitas. Nihil enim impedit. Recens profecto illorum martyrum qui an. 397 decesserant, passio tunc fuisset; dicereque recte Maximus potuisset: Illos oculorum contemplatione cognoscimus; istorum supplicia uultus testimonio continemus, etc.

Multo esse leuius, aiunt, quod opponitur de Alarici  irruptione. Non enim hanc indicari a Maximo, sed eam, quam medio seculo u in Italiam fecit Attila. Nam in ea homilia, que est de Bellico tumultu  , agi a Maximo de barbaris hostibus, qui in finitimas Auguste Taurinorum regiones inuasissent  . Narrari inde: ciues perturbatos metu, munire urbis portas  cepisse; presidia in muris statuere; apparare denique omnia, que conferre ad bellum sustinendum possent. In altera autem homilia, que est de Hostibus non timendis, queque est numero LXXXuII pag. 291 seq., moneri ab optimo sanctissimoque presule Taurinenses  ut in tribulatione tanta orarent, ieiunarent, psallerent, misererentur. Hisce adiumentis Christianos esse suorum hostium uictores solere. Frustra  eos uigilare qui putant, se armare ciuitatem, cum ipsi fidei arma non habeant; tuncque esse munitam ciuitatem, cum eam custodit Deus. Eodem homilias 89 pag. 297 seqq., et 90 pag. 301 seqq., et 91 pag. 305, pertinere. In hac postrema redargui ciues a Maximo, propterea quod imminentis uastitatis, excidiique metu, cum propius hostes accederent, [CXXXuII] pecunie ob auaritiam seruande causa, fugam pararent, immemores sempiterne salutis sue  . Cumque nichilosecius ciues trepidarent metu, Maximum homil. 92, pag. 307 seqq., et homilia 93, pag. 311 seqq., exemplo Elisei hortatum ipsos maiorem in modum fuisse, ut ne animis caderent, utque orarent. Id si fecissent, breui hostium impetum compressum iri confiderent. Hinc aucte in dies trepidationis  Taurinensium rationem intelligi facile posse, si ad incursionem, motusque Attile exigatur: contra, si ad Alarici, intelligi recte non posse. Attilam, qui an. 451 multis Gallie urbibus expugnatis, direptis, euersis, incredibilem in modum in ciues seuierat, anno 452 magno exercitu comparato, superatisque Iuliis Alpibus, in Italiam irruisse, et obsessa, capta, destructa Aquileia, incolisque partim interemptis, partim redactis in seruitutem, non proximis solum regionibus, sed etiam remotioribus terrorem maximum  intulisse. Inde progressum, Concordiam, Cenetam, Altinum, Taruisium, Patauium, uicetiam, Brixiam, Bergomum cepisse. Eam rem metum auxisse Taurinensium. Quo enim implacabilis hostis accedit propius, eo maiorem incolis commoueri metum solere. Is oppressis oppidis, Attilam secundam fortunam secutum, arma Mediolanum tulisse. Ea in urbe, quam sibi in potestatem redegerat, dira barbarum edidisse exempla crudelitatis. Inde coniicere quemque posse, quantus ingruentium armorum horror animos inuaserit Taurinensium; quamque ob causam eorum multi statuerint fuga pecunie ac saluti sue prospicere. Imminutum porro terrorem fuisse, cum Attila Mediolano profectus, Leonem pontificem, legatosque imperatoris ualentiniani III de pace exspectaturus,  non admodum longe ab urbe Mantua, eo in loco, ubi Mincius in Padum influit, constitisset. Denique desiisse metuere Italos, atque adeo Taurinenses, ubi cognouerunt, barbarum regem, Leonis pontificis oratione, deterritum a cogitatione prorogandi belli, transgredi rursum Alpes, atque ad suos reuerti statuisse. Hanc esse grauissimorum scriptorum sententiam. Tristanum Calchum Historie Mediolanensis lib. III, pag. 64, sic habere: »Abeunte Attila, quies Italie parta. Sed qualis et quanta clades accepta sit, quia ceteri scriptores nimium festinantes ista pretereunt, ut declaretur, subiicienda censui Maximi Taurinensis episcopi uerba, ex sermone, quem ad ciues Mediolanenses de reparatione ecclesie et Urbis habuit.« Haud secus Remigium  Ceillerum monachum Benedictinum eruditionis laude illustrem existimasse. Hunc enim de homiliis sancti Maximi, que sunt de bellico Tumultu, agentem, referri eas oportere iudicasse ad an. 452, quo Attila Hunnorum rex, posteaquam potitus Mediolano fuit, tantos sibi spiritus sumpsit, ut Ligurie relique uastitatem inferre minaretur  . Sed plura persequi non uacat. Hoc equidem addam breue: confici rem omnem a Maximo homil. 94, que est de Reparatione Mediolanensis ecclesie, pag. 315 seq. In hac captum  a barbaris Mediolanum scribit, euersum, [CXXXuIII] excisum ita, uti iam periisse uideretur  . Ab Attila uero eam urbem fuisse expugnatam atque direptam liquet ex testimonio fideque non recentium modo, sed ueterum etiam historicorum. Contra, qui maiorum memoria, Gothorum in Italiam incursiones persecuti narrando sunt, sic Alarici ad bellum apparatus, expeditiones, itinera, res denique gestas descripserunt, ut plane indicarint, illum non solum non subegisse metropolim eam Insubrium, sed ne oppugnare quidem obsidereue cepisse  .

Postremo quod de legibus opponunt imperatorum, quibus constitutum erat, ut sacrilegia idolorum destruerentur, leue perinde est. Cur enim ad legem spectare Theodosii Iunioris et ualentiniani III Maximus  nequiuisset, que data an. 426 fuit, iisdem Theodosio XII et ualentiniano Iu Augg. coss.  ? Fac tamen sanctus antistes ad eam legem aduerterit animum, que an. 391 a ualentiniano II promulgata fuerat; facile enim patiar: sed quid obstabat, quin ea tricesimo uel quadragesimo etiam post anno  in memoriam a Maximo redigeretur iis, qui eamdem ipsam exsequi  , uti par erat, tuerique negligerent? Non enim S. presul eam, cuius meminit, legem recentem fuisse dixit, cum sermonem 82 ad populum haberet. Quod si sermone 101, pag. 658, leges ille commemorat principum, quibus cautum fuerat, ne ludi deinceps haberentur gladiatorum  ; eas quidem certe neque  ut nouas commemorat  , neque si earum ullam dixisset nouam anno 415 uel 420, quidquam extulisset quod minus esse uerum uideretur. Nam que ante annos sexdecim data lex est, ea profecto dici recens non absurde potest. Lex autem ab Honorio ea de re lata an. 403 uel 404 fuit  . Nihil est igitur quod nos deterreat, ne arbitremur Maximum, seculo demum u, non ante an. 415, Innocentii I pontificis maximi an. 14, episcopum fuisse dictum Taurinensium.

III. Quo tempore Maximus inierit episcopatum.---Iam cum Maximus synodi aduersus impiam Iouiniani sectam congregate, legisque, ut uidimus, an. 412 ab Honorio Augusto in sectam eamdem promulgate,  ueluti recentis meminerit; sunt qui argumento id esse putent, non post multo fuisse ipsi delatum munus episcopatus. Est hec sententia, ut nobis etiam uidetur, propensior ad ueritatem. Sed ipsene Maximus primus fuerit, necne antistes Taurinensium, nonnulla est inter eruditos uiros certatio. Nam fuisse aliquos intelligo, qui cum legisse se dicerent, uixisse quosdam Auguste Taurinorum, etiam cum Maximus gereret episcopatum, qui illigati superstitionibus inanium deorum essent; iamque sec. Iu, cum Iulianus Parabates imperio potiretur, uix perpaucos exstitisse, qui Christiane militie [CXXXIX] nomina dedissent; tum concludi hinc posse iudicarent, tam exiguo numero Christianorum prefectum episcopi dignitate fuisse neminem; primoque  omnium Maximo id honoris fuisse Taurini tributum arbitrarentur. Secus Noualiensis monachus de quo supra est demonstratum existimauit. Is, nescio quem auctorem secutus, Ciuitatis, inquit, Taurinensis episcopo per mortem sublato de medio, beatus Maximus per beatum Leonem ad Ecclesiam Taurinensem episcopus est destinatus, et non sine magna populi letitia, et laudibus intra urbem Taurinensem fuit receptus, et in sede sua locatus. De Leone, qui frater fuerit Maximi, ipsumque Maximum Rome degentem Taurinensibus prefecerit  non laboro. De Maximi decessore, quod monachus idem adiungit, equidem adduci non possum, ut in falsis esse numerandum putem. Nam si, quia erant u seculo in agro Taurinensi cultores idolorum, censendum esset, Taurinenses  preside sacrorum ad tempora usque Maximi caruisse; eo demum deduceremur, ut confitendum nobis esset ante Aurelium nullum fuisse episcopum Carthaginensium; et ante Liberium, uel ante Damasum, Christianis Rome pontificis dignitate neminem prefuisse, qua re quid fingi potest absurdius? Atque in Carthaginensi agro plures fuisse, qui idolorum superstitione tenerentur, dum Aurelius gereret episcopatum; cum ex aliis pluribus monumentis, tum ex lege Honorii et Theodosii imperatorum  an. 415 lata perspicitur: Rome uero eo usque impudentia idololatrarum euasit, ut an. 384, quo tempore Damasus  Ecclesiam moderabatur, senatus nomine restitui sua sacra, aramque uictorie reparari poscerent ab imperatore  . Quod uero Taurinenses magno numero, post medium seculum Iu, idolis cultum adhibuerint columnamque Iuliano Apostate erigendam curarint; tanti non est, ut possit efficere episcopatu in ea urbe, in qua aliqui saltem essent Christiani, potitum fuisse neminem. Nam alias item fuisse nouimus in Asia, in Africa, in Italia etiam urbes, que episcopos habuerunt, etsi ciuibus ethnicis abundarent, quorum pars senatum constitueret, quique templa idolorum retinerent. Roma ipsa, ut est apud Ammianum Marcellinum  , senatores plures legatos ad Iulianum eumdem misit superstitioni deditos idolorum; templumque Apollinis, quod incendi iam ceperat, ne flammis  absumeretur diligenter cauit. Est preterea difficile creditu, uercellis, que non longe abessent Taurino, fuisse prefectum multo ante episcopum, Auguste autem Taurinorum non fuisse; cum presertim ea fuerit maiorum ratio, qui exempla imitabantur apostolorum  ut iis etiam urbibus episcopi darentur in quibus uix aliqui esse cepissent, qui Christianam colerent religionem. Neocesariensibus Ponti Christianis, qui non plures 18 essent, antistitem sacrorum fuisse datum Gregorium Thaumaturgum seculo Ecclesie tertio, a Patribus est litterarum mandatum monumentis  . Quo magis Taurinensibus id non est adimendum decus, quorum magnum numerum, dum episcopatum Maximus gerere cepit, fuisse Christianum liquet, ac uix ethnicismi reliquie in pagis aliquot  uillisque superessent, qua de re post equidem uidero. Quid? Si Maximus idem homil. 16, pag. 45, episcopos precessores suos indicare uideatur? Nam Patres ibidem commemorat, qui precessissent; eorumdemque Patrum alloquia, quibus instituti Taurinenses fuissent, Taurinensibus ipsis a se repeti affirmat. Sed plura de antiquitate Taurinensis episcopatus persequi, cum magnitudo commentarii prohibet, tum festinatio, ut ea exponam, que de Maximo constitui scribere.

[CXL] Iu. De studio docendorum Taurinensium, recteque morum disciplina instituendorum, quo Maximus iam inde a suscepto episcopatu incensus fuit.---Is ut munus suscepit episcopatus, studia queque sua ad plebem in re doctrine, inque disciplina morum  recte instituendam contulit. Itaque superstitionem, si qua reliqua in suis ouibus esset, primum ex animis earum euellere curauit. Quare cum esse earum plures animaduertisset, que suis clamoribus deficienti lune adiumento se fore arbitrarentur, eas grauiter increpans: uidetis, inquit  , fratres, quod mea non cessat humilitas omni circa uos sollicitudine laborare, et ad frugem bonam uos tota festinatione conuertere. Sed quanto plus laboro uobiscum, tanto amplius confundor  in uobis. Cum enim uideo, tot commonitionibus meis, nullum uos habere profectum; labor meus iam non gratulationi est, sed rubori. Ecce ego pasco gregem Christi, et gregis fructum extorquere non ualeo. Nulla enim me fidei eius dulcedo letificat; sed quidquid ex eo profluit, asperum et amarum est. Tum enim pastor Christi gregis lacte reficitur, quando bonorum operum eius candore lactatur. Quis enim, fratres, in uobis non grauiter ferat , quis, inquam, non moleste ferat, sic uos esse uestre salutis immemores, ut etiam, celo teste, peccetis? Nam cum ante dies plerosque de uestre auaritie cupiditate pulsauerim; ipsa die circa uesperum tanta uociferatio populi exstitit,  ut irreligiositas eius penetraret ad celum. Quod cum requirerem, quid sibi clamor hic uelit, dixerunt mihi, quod laboranti lune uestra uociferatio subueniret, et defectum eius suis clamoribus adiuuaret. Clamabatis enim, ne tacentibus uobis perderet elementum. Tanquam infirmus enim et imbecillis, nisi uestris adiuuaretur uocibus, non posset luminaria defendere, que creauit. Cum inde auditores illos suos qui id perpetrarant mali, irridens insectatus esset, tum: Hoc est plane, inquit, quod ait Salomon, dicens: Stultus ut luna mutatur. Mutaris enim sicut luna, dum stultus et insipiens, ad motum eius, qui Christianus fueras, incipis esse sacrilegus. Sacrilegium enim creatori committitur, dum imbecillitas ascribitur creature. Mutaris ergo sicut luna, ut qui paulo ante fidei deuotione fulgebas,  postea perfidie infirmitate deficias. Atque utinam, o stulte, sicut luna mutareris! Illa enim cito ad plenitudinem suam redit; tu ad sapientiam nec sero conuerteris. Illa uelociter colligit quod amiserat lumen; tu nec tarde fidem recipis, quam negasti. Grauior ergo tua quam lune mutatio est. Luna defectum luminis patitur; tu salutis. Quam bene scriptum de sapiente: Et permanebit cum sole. Permanet enim sapiens cum sole, cum constantia fidei permanet cum Saluatore . . . Luna a statu suo non sponte mutatur; tu de sensu tuo sponte mutaris. Illa in diminutionem sui conditione deducitur; tu in detrimentum tui uoluntate pertraheris, etc. Satis autem ei non fuerat hec dixisse. Tacendum enim sibi esse non putauit, quoad radicitus id superstitionis genus exstirpatum non uidisset.  Quare homilia 101, pag. 337: Ante dies, inquit, prosecuti sumus, fratres, aduersus illos qui putarent lunam de celo magorum carminibus posse deduci, et eorum retudimus uanitatem, qui non minus defectum patiuntur animi quam luminis patitur illa defectum; quos et hortati sumus ut, pretermisso errore gentili, tam cito ad sapientiam redeant quam cito ad plenitudinem suam illa reuertitur.

Alterum erat caput superstitionis, qua aliqui e plebe  capti, calendis Ianuariis auspicia ementiti fuerant, quibus se cognituros confiderent aduersane sibi omnia an secunda eo, quem inibant, anno euentura essent. Neque [CXLI] uero inania solum auspicia obseruarant, uerum etiam ferias habuerant ethnicorum more, frequentesque ad scenicos ludos coierant, in quibus dignosci uix posset, plusne turpitudinis inesset, an impietatis. Id quoque genus superstitionis funditus tollere Maximus omni studio est enixus. Itaque sepe ac multum eam ob causam populum uocauit in concionem. Est eius homil. 16 de Calendis Ianuariis. Huius initio hortatur plebem ut ne egre toties eadem de re audire ferat  . Meminit uerborum Apostoli aientis  : Fratres eadem uobis scribere mihi quidem non pigrum, uobis autem necessarium. Ac necessarium,  inquit, nec superfluum reor, si pro commonitione sancta dudum habita, precedentium Patrum uobis repetantur alloquia. Et reuera, quid fastidii, quid oneris habet pro salutis profectu utilia, ac Deo placita sepe dicere, frequenter audire? Et ideo, carissimi, fide ac deuotione solita religiosi itineris uias, ac ueritatis semitas gradientes, magis magisque errorum deuia, et diabolica calcate figmenta. Nec enim debet fidelis anima, que angelorum consortia concupiscit, demoniorum lusibus delectari. Neque uero luci ac tenebris, ueritati atque mendacio, turpitudini et honestati apud Dei seruos ulla potest esse communio. Quicunque ergo credentium uel est templum Dei, uel esse desiderat, sollicite caueat ne mortua et uana sectando, desinens esse templum Dei, fiat habitatio tenebrarum,  fiat demonis monumentum. Pergit porro uir summus, ac: Insana sunt omnia, inquit, quecunque diaboli fallente mendacio, Dei in se non habent uirtutem: et illorum grauior, atque immedicabilis languor est, qui superstitionum furore et ludorum suauitate decepti sub specie sanitatis insaniunt. Annon omnia que a ministris demonum illis aguntur diebus falsa sunt et insana, cum uir uirium suarum uigore mollito, totum se frangit in feminam, tantoque illud ambitu atque arte frangit, quasi peniteat illum esse, quod uir est? Nunquid non uniuersa ibi falsa sunt et insana, cum se a Deo formati homines aut in pecudes, aut in feras, aut in portenta transformant? Quomodo non sonum sapientibus patet, nichil ibi inesse sanitatis, ubi impia, ubi inhonesta, uniuersaque omnia et faciunt et loquuntur?  Graue utique eorum cor est atque omni impietate depressum, qui per sacrilegos iocos diuinis monitis illudentes et uana diligunt et falsa sectantur, et post omnia, ad offensionis plenitudinem, dies ipsos annum nouum uocant. Quanquam non inconuenienter secundum se nouum appellant annum, quoniam per nefandas ferias,  pro honestate falsa turpitudo et peruersitas innouantur. Nouum uocant annum, quasi noui aliquid aut celum tunc ostendat, aut terra. Nouum annum Ianuarias appellant calendas, cum uetusto semper horrore et errore sordescant. Auspicia etiam uanissimi colligere se dicunt, ac statum uite sue inanibus indiciis estimantes, per incerta auium ferarumque signa, imminentis anni futura rimantur, cum utique apud Deum solum sit notitia futurorum, et legalis auctoritas ista prohibeat, dicens: Ne aruspicemini, ne auguriis intendatis. Sed miseri ac miserandi homines rapti erroribus paganorum, et minus prouido corde cecati, cum impietate de domibus suis prodeunt, et cum sacrilegio reuertuntur. Aut quomodo se Christianum putat posse uel dici, qui in tali obseruatione uidit se perfidis esse  consortem? Perceperat porro Maximus uberem suarum cohortationum fructum. Nam ciues suos ita ab eiusmodi superstitione deduxit, ut dicere iure tandem potuerit: Ita et uos, carissimi, iamdudum nec obseruare, nec querere manifesta relatione [CXLII] cognoui. Ac reuera non sunt a uobis penitus inquirenda, qui omnipotenti Deo credimus . . . uos sicut hucusque pro Dei timore fecistis, abhorrete uana, refugite falsa, impia declinate.

Cum tanta Maximus in superstitione ex urbe exterminanda usus esset felicitate, tum nichil hortationum, diligentie, opere pretermisit, ut eam ex animis euelleret rusticorum qui pagos agrosque incolerent. Hoc ut facile assequi posset, primores ciuitatis crebris concionibus premere urgereque cepit.  Monere porro ipsos etiam atque etiam ut consulerent saluti sue. Ne putarent fas esse homini Christiano pati, ut in ruribus agrisue suis idola perstent; iisque a colonis sacra fiant, ac honores, cultus, preces adhibeantur. Scirent nisi hec disiicere, obterere, delere conati omni studio, cura, sollicitudine sint, auctores ipsos, ac reos fore impietatis et sacrilegiorum, quibus eorum serui, aratores, uillici sese polluerent. Fuere qui, excusandi purgandique sui causa, dicerent non esse culpe uertendum sibi, quod alii uel agant, uel egerint, iniussu suo. Sed hos Maximus, quanto in errore quantaque in ignoratione decretorum religionis uersarentur, docens: Quisquis, inquit  , intelligit exerceri in re sua sacrilegia, nec fieri prohibet, quodammodo ipse  precipit. Tacendo enim et non arguendo, consensum prebuit immolanti. Apostoli Pauli hanc esse certam, ut que instinctu diuino sit pronuntiata, sententiam: Criminosos esse non solum qui faciunt; sed etiam qui consentiunt facientibus. Quamobrem nossent eos qui aratorem suum, reiue rustice curatorem sacrificare  idolis scirent, nec prohiberent, eius esse participes impietatis, ut qui, etsi copiam non darent, eius tamen fouerent, dum non cohiberent, licentiam. Ac si non iussio tua, inquit, at est tamen uoluntas in crimine. Dum enim taces, placet tibi quod fecit rusticus tuus: quod si non faceret, forsitan displiceret. Non enim sibi tantum peccat subditus cum sacrificat, sed et domnedio, qui non prohibet; qui si prohiberet, utique non peccaret. Grande igitur malum est idololatria. Polluit exercentes, polluit habitantes, polluit intuentes, penetrat ad ministros, penetrat ad conscios, penetrat ad tacentes. Immolante enim rustico, inquinatur domnedius. Non potest non esse pollutus ubi cibus capitur, quem sacrilegus cultor exercuit, terra cruenta edidit, tetrum horreum conseruauit. Omnia enim ibi inquinata,  omnia sunt nefanda, ubi diabolus habitat in edibus, in agris, in rusticis. Nihil ibi liberum est a scelere, ubi totum uersatur in scelere. Cum cellam ingressus fueris, reperies in ea pallentes cespites mortuosque carbones, dignum sacrificium demonis, cum mortuo numini rebus mortuis supplicatur. Et si ad agrum processeris, cernis aras ligneas, et simulacra lapidea, congruens ministerium, ubi diis insensibilibus, aris putrescentibus, ministratur. Cum maturius uigilaueris, et uideris saucium uino rusticum, scire debes quoniam, sicut dicunt, aut dianaticus  aut aruspex est. Insanum enim numen amentem solet habere pontificem. Opplebant enim sese uino eius generis sacerdotes, ut  aut non sentirent, aut mollirent leuarentque dolorem: Talis enim sacerdos parat se [CXLIII] uino ad plagas dee sue, ut dum est ebrius, penam suam ipse non sentiat. Hoc autem non solum de temperantia, sed et de arte faciunt, ut minus uulnera sua doleant, dum uini ebrietate iactantur. uanus plane uates est, qui putat crudelitate astruere pietatem. Nam ut paulisper describamus habitum uatis huiusce, est ei adulterinis criniculis hirsutum caput, nuda habens pectora, pallio crura semicincta, et more gladiatorum paratus ad pugnam, ferrum gestat in manibus; nisi quod gladiatore peior est, quia ille aduersus alterum dimicare cogitur; iste contra se pugnare compellitur. Ille aliena petit uiscera, iste propria membra dilaniat; et si dici potest, ad crudelitatem illum lanista, istum  numen hortatur. Hoc igitur indutus habitu, hac cruentus cede, iudicate utrum gladiator sit an sacerdos. Ita sanctus antistes cum sacerdotum eius generis ferinum ornatum, atque inimicam nature hominum, diramque crudelitatem descripsisset, tum conuersa ad ciues qui aderant oratione, hortatus eos uehementer fuit ut in memoriam redirent, qua lege ab Honorio Augusto sublatum esset certamen gladiatorium;  quare, agerent seuere et grauiter, ut qui sacrificuli peiores essent gladiatoribus, hi de Christianorum fundis exterminarentur. Atque alias quidem sepe auditores suos sanctus antistes monuerat, ut legum recordarentur quas ea de re Christiani tulissent imperatores. Serm. autem 82, pag. 610: Deus, inquit, precipit, et ad eius precepta dormimus. Quoties mandauit idem Deus idolorum sacrilegia destruenda, et nunquam ad hanc partem solliciti esse uolumus? Semper dissimulauimus, semper spreuimus. Postea nos admonuit imperiale preceptum . . . Principes quidem tam boni Christiani leges pro religione promulgant, sed eas exsecutores non exserunt competenter; et ideo exuto a culpa principe, exsecutor remanet in reatu, etc. Quem uero Maximus reportarit adhortationum monitionumque  suarum fructum, ex sermone 102, pag. 657 seq., intelligi plane potest. Sic enim eos qui ad concionem conuenerant allocutus fuit: Non parum tractatu dominice superioris profecisse uos credimus, siquidem predicatione nostra ab omni idolorum inquinamento corda uestra purgauimus. Nostra enim corda mundantur, cum diaboli sordibus polluta nostra conscientia non tenetur. Pollutam autem is conscientiam non habet, qui exerceri sacrilegia in sua possessione non patitur. Ceterum qui scit in agro suo idolis immolari, nec prohibet, quamuis ipse longe in ciuitate consistat, pollutio tamen illum nefanda continget; et licet aris assistat rusticus,  contaminatio exsecranda regreditur. Particeps enim eius efficitur, si non conscientia, certe notitia. Profecisse ergo uos credimus,  cum sacrilegii cultum in uestris possessionibus inhibetis. Dicimus enim, ut Christiani hominis, hoc est mundi uiri, sit munda possessio. Ait enim Salomon: Possessio pretiosa uir mundus. Si ergo uir purus possessioni pretiosissime comparatur, quanto ista possessio maioris est pretii, si sit sincera et pura, nec aliqua diaboli contagione uilescat?

u. Cauit item Maximus ne qua hereseos pestis in suum gregem inuaderet.---Sed dum Maximus acriter contra ethnicam superstitionem pugnabat, illud simul cauebat ne qua hereseos pestis in suum gregem inuaderet. Cumque cognosset quantum Manetis impietas intulisset in Italiam etiam detrimentorum, magno sibi opere enitendum elaborandumque putauit, ut orthodoxi dogmatis cognitione, aduersus ipsam animos  muniret Taurinensium, hosque sic institueret, ut si in quem forte incidissent qui id hereseos portentum ingerere ipsis uellet, eum dignoscere uitareque possent. Norat enim hereticos clam imperitis incautisque insidias instruere solere, a quibus diligenter cuique sit, nauiterque cauendum  . [CXLIu] Quare illud uniuerse animaduertit: cum nouitatis praue studiosorum mos sit ut una ratione metiri diuina  queque, longisque disputationibus implicare, atque inuoluere conentur  , curandum orthodoxo esse ne cum iis iungat consuetudinem  . Inde suarum esse ouium partes monet ut credant unum esse Deum, qui ex nichilo aspectabilem hunc mundum creauit  ; nec ulli auscultent qui audeat ratione, seu potius arbitratu suo de Creatore statuere. Inuestigari namque sola ratione non posse, ait: Quomodo ex nichilo factus est mundus, celum unde resplenduit, aquarum liquor, terre soliditas qua ratione subsistunt; quomodo etiam de terra homo, de masculo femina, itemque per feminam masculus; quid illud est post omnia, quod lumen gignit ac tenebras; quod uitam facit ac mortem. Post: Si ergo, inquit, te ipsum, o homo, et que propter te facta sunt, qualiter aut unde sint  facta comprehendere non uales, qua presumptione, quaue stultitia, tuum ipsius, atque omnium discutis CREATOREM? . . . Hec, carissimi, rationi ceca sunt, fidei manifesta. Tunc enim parte ex aliqua indefinite maiestatis eius poterimus immensa rimari, si aduertamus qualis quantusque sit Deus a nobis non posse cognosci, ut ait Dominus ad Moysen: Tu autem non poteris uidere faciem meam, id est, non potes carnalibus oculis meam, sicuti est, inspicere deitatem. Beatus namque Dauid uirtutem omnipotentie eius intendens, clamabat, dicens: Mirabilia opera tua, Domine, et anima mea nouit ualde. ualde enim sciebat anima prophetalis opera Dei omnem meditationem humane mentis excedere, propter quod sapientissimus patriarcha, mortalis sensus conclusus angustiis, que inuestigare  non poterat mirabatur . . . Hoc ipsum, quod incomprehensibilis est Deus, anima eius  nouerat, caro sentire non poterat. Omnis ergo qui opera Dei magis uult examinare quam credere, non sequitur anime sensum, sed errorem  . Datum preterea Maximus diuinitus uetus Testamentum  scribit, cuius est spiritus unus ac Noui, miraque cum Nouo ipso consensio  . Docet Patris eterni Dei Filium eternum Deum humanam sibi assumpsisse naturam, utque hominem, non apparenti, sed uero preditum corpore, uere passum mortuumque fuisse, resurrexisse, ascendisse in celum  , indeque esse, ut uiuos mortuosque iudicet, aduenturum  . [CXLu] Constitutas item ait fuisse a Deo nuptias, quas deinceps Christus sanctificarit  , seu in numerum prouexerit  noue legis sacramentorum. Non nominat quidem Maximus Manicheos, qui malas esse nuptias, quique malum esse, atque a malo principio conditum mundum hunc sub sensus cadentem; illatumque uetus Testamentum  pugnabant; sed sanctissimo presuli non tam erat cure, ut nomina sectarum ciues nossent sui, quam ut dogmata scirent orthodoxe religionis, quibus dogmatibus cognitis, sectarios detegere ac repellere tuto possent.

Quare ille quorumdam hereticorum qui sua etate in regiones finitimas inuasissent, circumuenireque imperitos rerum, atquo incautos conarentur, tacitus preterit appellationem; hoc uno contentus, ut ne quis ciuis ignoraret que ipsorum esset impietas.  Itaque quinam illi heretici fuerint incompertum est. Hoc nouimus, fuisse illis prepositos, quos presbyteros appellabant. His negotium fuisse datum ut laico, qui sua ipsis peccata confiteretur, non iuberent ut resipisceret, utque crimina sua detestaretur atque defleret; sed tantum pecunie ad remissionem imperarent, quantum ipsi statuerent, solui oportere. Ne uero hi quempiam fallerent, Maximus aduocata concione, sic est populum allocutus  : Mirari non debemus quod huiusmodi heretici in nostra aberrare ceperint regione. Semper enim gregem ouium insidiator lupus sequitur; semper Christianum celum diabolus deceptor incursat. Quod quidem fit utiliter, ut sollicitiore custodia nec gregem ouis deserat, nec Christianus Ecclesiam derelinquat. Unde et Apostolus ait:  Oportet etiam hereses existere, ut probati manifesti fiant inter uos. Tanquam si diceret: Oportet esse Christianis fidei pugnam, ut sit probatis certa uictoria. Nam, ut eorum interim blasphemias seponamus, retexamus que sunt ipsorum precepta uiuendi. Prepositi eorum, quos presbyteros uocant, dicuntur tale habere mandatum, ut si quis laicorum fassus fuerit crimen admissum, non dicat illi: Age penitentiam, deplora facta tua, defle peccata; sed dicat: Pro crimine da tantum mihi, et indulgetur tibi. uanus plane, et insipiens presbyter, qui cum ille predam accipiat, putat, quod peccatum Christus indulgeat. Nescit quia Saluator solet peccata donare, et pro delicto querere pretiosas lacrymas, non pecunias numerosas. Unde ipse ait: Gratis accepistis, gratis date . . . Suscipit dona  presbyter, et pactione quadam indulgentiam de Saluatore promittit. Insipiens placitum, in quo dicitur minus deliquisse Domino, qui plus contulerit sacerdoti. Apud huiusmodi preceptores semper diuites innocentes, semper pauperes criminosi. Quomodo pauper satisfaciat pro delicto, qui non habet, quod offerat pro peccato?

Haud secus Maximus aduersus ceteras hereses magna suis, ac firma doctrine presidia parauit. Nam dum opportunitas monuit, modo Arianorum  , modo Heluidianorum ac Iouinianensium  , modo uigilantii sanctorum reliquias honorandas esse negantis  , modo Nestorianorum, modo Eutychianorum  dogmatibus, ostendit quantum erroris inesset ac prauitatis. Cumque Arianis acres cum sancto Eusebio  uercellensi fuisse concertationes sciret; sicubi de assertore illo, ac uindice diuinitatis Seruatoris Christi sermo habendus fuit, impie secte doctrinam breuibus refellit, demonstrauitque quam esset inimica ueri  : Quid mihi, inquit, nunc, heretice, in Patre et eius Filio diuersitatem conaris astruere, cum Filius substantie sue [CXLuI] nos edocens ueritatem, dixerit: Ego et Pater unum sumus? Qui et »unum« dicit, et »sumus,« nec separatione se diuidit, nec unione confundit. Qui unum cum Patre est, nec perpetuitate a Patre differt, nec uirtute discordat; cumque sit cum Patre unum, de Patre tamen natus asseritur; ne ut impius blasphemat Arius, aut creatura quecunque Filius, aut impar esse credatur. Audis ergo, o homo, Deum de Deo natum; sed in tantum hoc profundo habes,  quod fide credas; non habes quod discutias argumentis. Audis Filium de Patre natum; sed ne sexum aliquem possis in diuinitate rimari, ipse Filius et uerbum dicitur et lumen. Dicitur etiam et Dei uirtus, et Dei sapientia, ut aduertas . . . non corporaliter creasse Patrem, sed per ineffabile maiestatis secretum de uirtute prodiisse uirtutem, et lumen manasse de lumine. Rursum ne uerbum ipsum non substantiam ueritatis, sed prolatitium loquentis Dei putares esse sermonem, dicitur Filius, ut in eo illius, qui Pater est, et consonantiam esse disceres et affectum . . . Et reuera, fratres, sicut uidere Filium, uidere est Patrem; ita intellecto Patre, intelligitur et Filius. Nam qui Patrem credit, et confitetur eternum, credat necesse est et Filium ceternum . . . Qui uidet, inquit, me, uidet et Patrem.  Quomodo in Patre, Filioque eius unus esse poterat, et  indiscretus aspectus, nisi esset ei una et indiscreta substantia? Christus igitur natura Deus, natura et homo; in utroque uerus, in utroque perfectus est, quia et humanitatem ueraciter sumpsit a Matre; et de Patre habet naturaliter deitatem. Qui sic uidet Filium, uidet et Patrem; quia cum Christum eumdem Deum confitemur et Dominum, necessario passiones homini, Deo mirabilia deputamus, ut intelligatur Unigenitus Dei nec a paterna maiestate dispar, nec a materna carne dissimilis. Per hanc fidem a Patribus nostris Ariana est confutata perfidia; qui utique Arius, beati Ioannis Euangelio contradicens, dum uerbum Dei Deum, et apud Deum esse negat, infidelitatis sue cecatus obscuritate, nec Patrem potuit uidere, nec Filium; dumque factorem omnium facturam esse contendit, et  intemporali Deo temporalia conatur ascribere, presumptionis sue furore confusus, utriusque in Christo nature perdidit sacramentum. At uenerandus iste Pater , qui legerat, dixisse Dominum: Ego in Patre, et Pater in me est: Sciens in hac doctrina personarum esse distinctionem; non nature distantiam Patris Filiique eius, qui non unus, sed unum sunt; indissociabilem tenuit, et edocuit unitatem; asserens pariter in Christo Domino et passibilem carnem, et impassibilem deitatem. His ille documentis plebem sue fidei creditam sepe instruere, confirmareque in religionis decretis institutisque consueuerat  . Sic autem suis recipiebat: calcaturos ipsos esse figmenta hereticorum, si constantes insistere perseuerarent semitas ueritatis, quas uniuersa Ecclesia teneret. Hereticos   , qui semitas eiusmodi deseruere, eo demum abduci, [CXLuII] ut sua ipsi condemnati sententia, sese ab Ecclesia discindant; sibique, ut Iudas, parent interitum sempiternum. Ecclesiam namque nauim illam esse, quam Petrus moderetur, extra quam, qui manserint, pereant  . In ea quidem, ad quam solam Dominus ascendit, Petrum esse firmamentum; totius operis Christiani compagem molemque sustinentem; gubernatorem, iudicem, magistrum diuinitus constitutum, cui pascendi gregis fuit a Christo facta potestas. Desilire inde fas esse nemini, qui saluus atque incolumis esse uelit  . Quod si quis forte a Petro dissidens, seque Christi esse discipulum simulans, in nauim eamdem irrepserit, eum Maximus, ne sibi blandiatur, monet. Iude ipsum fore similem,  cuius perfidia conturbetur nauicula, quam fundat apostoli  Petri fides. Tranquillitatem autem esse ubi Petrus solus nauigat; ubi uero Iudas adiungitur, tempestatem  . Ei porro qui Iude facta imitetur ecquid esse reliqui, nisi ut exitiales Iude ipsius exitus habeat?

uI. Non minus fuit diligens Maximus in suo grege instituendo disciplina morum. Palam eloqui uoluit uerum. Cauit ne nimium aut seuerus, aut indulgens esset. Curauit ut ciues sui dicto audientes essent, frequentesque in ecclesiam conuenirent. Quas ipsis dederit preceptiones morum.---Neque minus diligens Maximus fuit in instituendo populo disciplina morum. Animaduertendum autem cumprimis duxit, sacerdotum, episcoporum presertim, id munus esse proprium ut ueritatem palam predicent, ac si quid inferri praui cognorint,  detestentur, reprehendant, ac penitus deleri curent. Quod si tacere quam eloqui malint, suam ipsos in summum discrimen salutem adducere. Cauendum uero iis maiorem in modum esse ne nimium aut seueri sint, aut indulgentes. Nam prophetam etiam petiisse, ut nosset scienter sapienterque distinguere qui sint termini bonitatis, et quam debeat habere disciplina mensuram; ne forte aut nimie remissionis uitio incognita fedetur, aut disciplina durior ipsa sui austeritate erubescat. Atque eum, qui bonus esse peccanti uelit, benigne quidem facere; sed ut bonum reuera faciat, rigore uti debere discipline, quo sua illi proficiat bonitas in salutem; alioqui perniciosam illi eam bonitatem fore, que permittat perire peccantem, quem ipsa potuerat saluare correctum. Rursus, inquit, si nimio  discipline uigore nullam sanantis bonitatis pretenderis medicinam; dum terrorem tuum refugit peccans, peccantis egritudinem non curabis. Et que tandem uiuendi ratio erit, que iustitia, si aut solutior lenitas conniuentiam prebeat peccatori; aut immoderata seueritas a lapsu non reuocet delinquentem  ? Sic autem se plebi cure sue credite confirmare, atque recipere: seipsum esse uenerabilium Patrum  hac de re exempla imitaturum. Sibi igitur auscultent oues, cum ministris sit Dei non solum adhibendus honos, sed etiam obtemperandum  . Nam dignitatem, que ministris defertur, illi sine dubio exhiberi cuius sunt ministri. Repetant memoria oraculum Christi sic apostolos alloquentis: Qui uos audit, me audit, et qui uos recipit, me recipit. Etsi erant qui S. antistiti  parerent, non deerant tamen qui dicto audientes esse renuerent. Id ut damnosum ipsis, sic ei graue et acerbum erat. Itaque ut et munere ipse fungeretur suo, et hos quibuscunque modis posset, atque liceret, reuocaret ad sanitatem, adhortatione, redargutione, minis etiam utendum sibi esse iudicauit. Atque hos quidem alloquens  : Frequenter studueram apud me ipsum, inquit, subtrahere uobis dominice predicationis eloquia, ac non elargiri sepius sermonum celestium sacramenta. Siquidem nichil prosit offerre pabula  recusanti, et potum porrigere minime sitienti, cum id quod offers, non tam libenter hauriat, quam fastidiose ueluti turbulentum reddat; atque ita fit, ut populi sinceritas [CXLuIII] uitietur, et causas delicti fastidiosus potator inueniat. Sic ergo et caritati uestre ingerere dominici poculi predicationem forte superfluum est, cum id anima uestra clausis uisceribus non tam sitienter hauriat, quam dissimulanter effundat. Fundit enim mandatum Domini, qui illud aure sua percipit, corde non retinet . . . et ita domum uacuus repedat, qui de ecclesia onustus exierat. Iam hos sepe monuerat, ut largitione inopiam eorum quibus aduersa fortuna esset, leuarent, utque prouiderent ne quod in fundis suis reliquum idolum esset, neue familiares catechumenos diutius expertes esse baptismi gratia paterentur;  sed ita auditus fuerat, ut inaniter fusa eius omnis oratio uideretur. Eam ob rem: uereor, inquit, ne hec euangelica lectio plerisque de uobis congruat, que ait: Cantauimus uobis, et non saltastis; lamentauimus, et non plorastis  . uolueram ergo subtrahere uobis dominice predicationis eloquia; non quod iratus hoc facerem, sed ut euangelicam sententiam custodirem. Ait enim Dominus: Qui habet, dabitur ei, et qui non habet, id quod habet, auferetur ab eo . . . Hoc est, qui diues fuerit bonis operibus, hic magis euangelica predicatione ditetur . . . Ceterum si fornicatori predices quod uirgo debeat permanere, et auaro quod omnia sua distrahat, stultitia illi est . . . Tale enim est iis predicare quod perfectum est, quale si mendicum pannis obrutum holoserica uelis induere, etc.  .

 Iam hortatus crebris sermonibus maiorem in modum populum fuerat ut frequens ad ecclesiam, ieiuniorum temporibus stationis habende causa, festisque diebus dominicis presertim, conueniret, quo rei diuine interesset, uiresque animi eucaristie sacris reficeret. Nihilosecius multi ad mensam celestem non accedebant, neque ad ecclesiam adibant, ut uel esum ad conuiuia secularia, uel ad saltus, siluasque uenatum irent. Aegre id tulit Maximus. Itaque eos publice hisce uerbis est insectatus. Quid dicimus de iis, quo eos apud Deum uocabulo nuncupabimus, qui die dominico propter conuiuium seculare, prandium celeste contemnunt, et mensam Christi deserunt, dum mensa hominis delectantur? Nam hic prima amicitiarum Christi offensa est, ut cum ille die dominico omnes ad  refectionem uocauerit, unusquisque proprie se uoluptate lasciuitatis reficiat, et non eo potius conueniat, quo debito quodam religionis adducitur. Debitum enim est Christiano die dominico ad ecclesiam conuenire. Nam illa die leges silent, iudicia tacent, ut salus hominum locum deuotionis acciperet, et non tam feriaretur a publicis actibus, quam feriatus esset a facinoribus peccatorum. Sed quod peius est, id quod ad salubritatem datum est, deputat hoc miser quisque lasciuie; et non solum ad ecclesiam propter peccata non conuenit, sed  uanitatibus studens, accumulat sibi grauiora peccata, unde uos omnipotens Deus emendatos liberet  . Rursum:  Quid prodest, inquit, ieiunare uisceribus, et luxuriari uenatibus; abstinere cibis, et errare peccatis; castigare corpus inedia, uinum forte non bibere, et ebrium cogitatione malignitatis incedere? . . . An putatis illum ieiunare, fratres, qui primo diluculo non ad ecclesiam uigilat, non beatorum martyrum loca sancta perquirit; sed surgens congregat seruulos, disponit retia, canes producit, saltus, siluasque perlustrat, seruulos, inquam, secum pertrahit, fortasse magis ad ecclesiam uenire cupientes, et uoluptatibus suis peccata accumulat aliena, nesciens, reum se futurum tam de suo delicto, quam de perditione seruorum? Tota igitur die uenatibus immoratur . . . . . letus si aliquid ceperit, . . . . .  Tanto studio gerit, quasi ideo indictum [CXLIX] ieiunium fuerit, ut uenetur. In his ergo luxuriis, dicite, quis cultus sit Dei, que mentis possit esse deuotio, qui propterea ieiunat, non ut Deo atque orationibus uacet; sed ut tota die otiosus, et liber, proprias exerceat uoluptates? Quamuis igitur, qui eiusmodi es, frater, uespere ad domum redeas, quamuis declinante iam sole manduces, potes uideri tardius refecisse, non tamen Domino ieiunasse . . . Scire debemus, fratres, hoc acceptum Deo esse ieiunium, si non solum abstinentia castigemus corpora, sed etiam humilitate animas induamus. Simus ad seruulos mites, blandi ed extraneos, misericordes ad pauperes. Surgentes primo diluculo ad ecclesiam festinemus, referamus Deo gratias, peccatis ueniam postulemus. . . . . Tota  die sit nobis assidua uel oratio, uel lectio. Qui litteras nescit, sanctum uirum perquirens, eius confabulatione pascatur. Nulli actus seculi actus diuinitatis impediant, non ludus tabule mentem auocet, non uoluptas canum sensus obducat. . . Quidquid enim preter mandatum Dei feceris, quamuis abstineas, non ieiunas. Hoc est enim salutare ieiunium, ut sicut abstinetur corpus ab epulis, ita et anima refrenetur a uitiis. Hac tam graui redargutione, hisque monitis ciues plerique omnes permoti, multo maiore assiduitate atque frequentia, statis presertim diebus, in edem sacram concurrere ceperunt. Ea res Maximo aliquandiu solatium curarum ac laborum fuit. Sed decursu temporis, cum uir sanctus ad synodum profectus esset publici commodi causa, diutiusque domo abfuisset; illi  tantum sibi licentie sumpserunt, ut rari ad synaxim accederent. Auxerat id malum segnities atque incuria clericorum. Id ut Maximus Augustam Taurinorum rediens accepit, tulit acerbe. Itaque non post multo plebe in concionem uocata, questus est grauiter. Dolere se, dixit, quod cum paterna pietate ipsam monere nunquam destitisset, tum nichil profecisse uideretur. Sperasse quidem se, fore, ut e senatu Patrum  reuersus, de rebus esset acturus, que et iucunde sibi et grate populo atque utiles esse possent. uerum uix peruenisse  Taurinum se, cum plane sensit spem illam omnem fuisse inanem. Nam Comperi, inquit, quod per absentiam meam ita rari quique ad ecclesiam ueniatis; ita pauci admodum procedatis, quasi me proficiscente, mecum pariter ueneritis; et quasi, cum necessitatibus ego pertrahor, uos mecum traxerit ipsa necessitas. Pariter a domo Dei absentes sumus; sed hoc interest, quod me absentem necessitas efficit, uos uoluntas. Nescitis, quia etsi ego ab ecclesia desum, Christus ab Ecclesia sua, qui est ubique, non deest? uenis, frater, ad ecclesiam, non inuenis ibi episcoporum episcopum Saluatorem? Nam Christianus qui tunc tantum procedit ad ecclesiam, quando episcopus presens est, non tam Dei causa uidetur processisse quam hominis, nec implesse Christiani timentis officium, sed amici deferentis  obsequium. Mox uersa ad clericos oratione, eorum negligentiam accusauit. Negauit se castigare filiorum licentiam posse; cum emendari a se cerneret negligentiam eorum non posse quos fratrum numero haberet. Addidit non de omnibus loqui se. Perspectum enim esse atque exploratum sibi eorum quosdam colere pietatem diligenterque agere, sed non minus se scire esse alios negligentes. Hos ab se moneri ut consultant conscientie ac saluti sue.

Eius orationis tanta uis fuit, ut Taurinenses, etsi acrius fortasse quam suspicari potuissent, at se tamen, merito certe suo, reprehensos a S. antistite [CL] confiterentur. Itaque cauerunt ne quam deinceps pastori suo ea de re causam ad redarguendum darent. Maximus, qui profecisse ipsos gaudebat, cum aliquos  tristitie sese tradidisse cerneret, hanc ut uel finiret, uel mitigaret, sic eos est allocutus: Amarior fortasse fuerit predicatio mea superiore dominica, quod plerosque de uestris acrius magisteriis et ueritate conuenerim, et sim prosecutus, que aliquantis blandimenta non afferrent, sed tristitiam irrogarent. uerum nichil mea interest. Ego enim gaudeo sciens discipuli tristitiam magistri esse letitiam. Tunc enim auditor proficit, quando austeriora annuntiat predicator. Tunc enim ei salus gignitur, quando tristitia emendationis ingeritur. Dicit enim beatus Apostolus: Nam que secundum Deum est tristitia, penitentiam in salutem stabilem operatur. Recte ergo letor, quia salutem operor, cum obiurgo; licet mereat filius mea acerbitate sermonis, qui eum proficere intelligo per merorem. Ait Apostolus:  Quis est enim filius quem non uerberat pater? Non enim semper pater osculatur filium, sed et aliquando castigat. Ergo quando castigatur qui diligitur, tunc circa eum pietas exercetur. Habet enim et amor plagas suas, que dulciores sunt, cum amarius inferuntur. Dulcior enim est religiosa castigatio quam blanda remissio; unde ait propheta: Dulciora sunt uulnera amici quam uoluntaria oscula inimici. Igitur, fratres, quia post tot increpationis mee utilia uerba credo uos benignitate sensuum profecisse, de sacris litteris aliqua conferemus. Sicut enim fons, qui non solito humore  distillat, exagitatur surculis, ita et largior inuenitur, ac primum ex eo turbida aqua producitur, ut unda purior subsequatur; sic et sanctitas uestra exasperata quidem fuerat austeritate sermonis, sed deuotior facta est dulcedine pietatis  .

Quid autem Maximus de sacris litteris contulerit cum plebe, conferreque inde perrexerit, cum ex eadem homilia, tum fit ex ceteris pluribus illius opusculis euidens. Iam sacrarum litterarum  loca uel ex Itala uetere uersione tanquam ex fonte hauriebat, uel promebat a se in Latinum conuersa de Grecis. In ea uero homilia, cuius est a nobis proxime facta mentio, ex Euangelii Matthei sexti ac decimi capitis insigni loco: uos autem, quem me esse dicitis, opportunitatem  populi docendi cepit, ut quod corde crederet, id ore ad salutem confiteretur. Ceteris orationibus, auctoritate perinde sacrorum Bibliorum fretus, monuit ciues: eorum qui caducis huiusce mundi rebus hererent, uero gaudio duci neminem  . Enitendum cuique esse ut uero gaudio potiturus, sibi paret ad celum uiam  . Hanc uiam sic esse parandam. Cauendum nequid in nobis fictum sit, nequid simulatum, nequid duplex  . Nihil esse admittendum mali; non enim posse uitium simul cum uirtute consistere  . Fide quemque esse in Deum debere pura, constanti, immota  ; spe firma  ; fida atque ardenti caritate  , que ita in proximos manet, ut erga illos par sit, atque nostrum erga nos ipsos dilectio  . Hanc esse uirtutis summam. Qui eam  respuat, frustra ipsum eleemosynis, equitate, castitate sua confidere  . Adiungendam caritati esse deuotionem  . Propriis uiribus non fidendum  . Referenda opera queque nostra in Deum esse  ; orandum non tam ore quam corde  . [CLI] Standum sancte iis que Deo ipsi promissa fuerint  , soluenda uota  , colendam item esse iustitiam  , temperantiam, moderationem  , abiiciendum nimium ornatum  , ieiunia integre obseruanda  , parendum preceptis  Ecclesie, exercendam in pauperes, in peregrinos, inque hospites liberalitatem  , parcendum ultro iis qui nosmet leserint  , uitandas mundi sollicitudines  , equo animo ferendum si quid nobis acciderit aduersi  , cohibendam linguam  , attendendum sibi, sentiendum de se, agendumque demisse   . Quod princeps de re ciuili sciuerit, decreuerit, iusserit, non tolerandum modo, sed etiam diligenter seruandum  , adhibendam reuerentiam sacrorum presidibus  iisdemque obtemperandum, curandum et ecclesiastico, et laico, ut suo cumulate muneri satisfaciat  , tribuat cuique quod suum est, ledat neminem, uno uerbo, uitia fugiat, colat uirtutem. Plena sunt opuscula Maximi huiusmodi preceptionum. Eas omnes complecti et laboriosum opus esset, et minime, ut arbitror, necessarium. Itaque modum faciam, atque hac una contentus ero, que est de exercitatione Christiani hominis quotidiana. Cum Maximus in eos sepe inuectus acriter fuisset qui etsi aucti cumulatique beneficiis essent a largitore omnium bonorum Deo, ei tamen gratias agere habereque  negligerent; tum homilia 89, pag. 297, posteaquam eosdem paucis rursum redarguit: Qui est, inquit, utilis Christianus, semper debet Patri ac Domino suo laudes dicere, et in eius gloriam omnia procurare, sicut ait beatus Apostolus, dicens: Siue manducatis, siue bibitis, siue aliud facitis, omnia in gloriam Dei facite. . . . Omnes ergo actus nostros Christo uelut socio, uel teste compleri, hac scilicet ratione, ut bona, ipso auctore, faciamus; mala, propter ipsius contubernium, declinemus. Erubescit enim mala facere qui scit Christum se habere participem. Christus autem in bonis adiutor est. Ergo cum diluculo surgimus, debemus, priusquam procedamus e cubiculo, gratias agere Saluatori, et ante omnes actus seculi, actus habere pietatis, qui nos quiescentes et dormientes in lectulis custodiuit.  . . . . Debemus ergo surgentes gratias Deo agere et omne diei opus in signo facere Saluatoris. Nonne cum adhuc gentilis esses solebas signa perquirere, que signa, quibus rebus essent prospera, magna inquisitione colligere? Iam nunc nolo erres in numero. Scito quia in uno signo Christi omnium rerum est tuta prosperitas. Qui in hoc signo seminare ceperit, uite fructum consequetur eterne . . . . . In hoc igitur nomine omnes actus nostri dirigendi sunt, et ad ipsum totius uite nostre commotio referenda; quia, sicut ait Apostolus. In ipso uiuimus, et mouemur, et sumus. Sed et cum uespera diem claudit, ipsi debemus per psalterium laudem dicere, et gloriam eius modulata suauitate concinere, quo operum nostrorum consummato certamine  uelut uictores requiem dequiramus, et laboris quedam palma sit soporis obliuio.

uII. De basilica Taurini exstructa a comite.---Interea basilica Auguste Taurinorum Deo Optimo Maximo ere comitis statuebatur, ad eamque absoluendam uitalianus et Maianus, [CLII] obscuri licet homines, pleni tamen religionis et pietatis curam item suam, quamque poterant pecuniam, conferebant. Ubi ea perfecta atque absoluta est, Maximus partes suas putauit, publice de ede tam magnifice edificata instructa, ornata, dicere; laudesque persequi eorum qui eiusdem causa tantum cure, laboris, pecunie consumpsissent. Quare sermone 112, pag. 683 seq. Si commendatur Domino, inquit, centurio, qui edificauit Synagogam, quanto est commendatior, qui edificauit  ecclesiam? . . . Centurio ergo si iustificatus est propter opus fragile, uel terrenum, iustificandus plane uir clarissimus et prouidentissimus comes noster propter opus tam perpetuum, uel celeste, qui comes, sicut est centurione dignitate potior, ita et fide debet esse deuotior. Sapiens uir, et religiosus comes, qui quantum in bello imperatori, militat Saluatori, et quantum festinat de hostium manibus captiuos eruere, tanto magis festinat a diaboli se sacrilegio liberare. . . . Sapiens, inquam, qui sicut comes imperatoris est, ita et comes Christi esse desiderat. Nam bene utique, et religiose agendo, dignitatem suam cupit esse perpetuam. . . . Excusat igitur centurio, et ne sub tectum eius ingrediatur Dominus indignum se dicit. Ecce dignus est comes noster, sub cuius tectum hodie Saluator ingreditur . . . . . De  fratribus uero nostris sanctis uiris uitaliano et Maiano quid dicam? Scio illos gloriam ab hominibus non querere, nisi a solo Deo; sed tamen laudem eorum, etsi ego taceam, ipsa opera loquuntur. Ad ipsorum enim laudem pertinet quidquid in aliis paulo ante laudauimus. Nam hoc tabernaculum etsi plurimi construxerunt, hi tamen sumptum operati sunt uno assensu. Et quo tandem sumptu, cum sint in seculo mediocres et tenues? Illo scilicet de quo ait Apostolus: Abundantia fidei, et diuitiis simplicitatis. Est enim sanctis uiris semper diues ipsa paupertas; unde credo, hos beatos hanc ecclesiam non minus orationibus quam impendiis fabricasse. Sic enim oportebat, ut opus Christi precibus magis cresceret quam cementis. Totam enim substantiam et in huius facturam operis expenderunt, et ipsis certe nichil deest.  Ipsa plane est, sicut diximus, diues, locuplesque paupertas, que expendit omnia, et possidet omnia. Sed hec a Deo benedicta est, sicut illa uidua de qua dicit Dominus in Euangelio: Mulier hec uidua pauper plus quam omnes misit: nam omnes hi ex abundanti sibi miserunt; hec autem totum uictum suum, quem habuit, misit.

 uIII. Que fuerit diligentia Maximi sui gregis in fide aduersus Pelagianos instituendi.---Zosimo  , deincepsque Leone  pontificibus maximis, in Italia contra Pelagianos constat conuentus fuisse peractos episcoporum. His interfuerit necne Maximus latet. Illud nouimus: pretermissam a S. antistite nullam fuisse ita instituendi gregis opportunitatem, ut is grex sibi facile ab eiusmodi etiam lupis cauere posset. Cum enim Pelagiani dixissent nullum esse originale peccatum, atque Adamum ipsum se solum lesisse, non autem humanum genus  , Maximus sepe ac multum aduersus id prauum dogma muniuit populum, ut ex locis que prefationis nostre num. 19 descripsimus est manifestum. Rursum cum iidem illi heretici pugnarent gratiam Dei secundum merita nostra dari, sanctus  antistes plebem instituens suam: Notandum, inquit, est quia Spiritus sancti gratia lege non stringitur, [CLIII] necessitatis uinculo non tenetur, sed sicut ubi uult spirat; sic et quibus uult, gratis sua dona dispensat  . His adiunxit: Cauendum ne quid uirtuti prudentieque nostre de his, que recte gerimus, arrogemus, dicente Domino ad apostolos suos: quia sine me nichil potestis facere. Qua sententia premonente, ab ipso nobis speranda sunt omnia. Cuncta etiam que prospere ueniant illius reputanda muneribus, sine quo, ut ipse dicit, nullum penitus uotorum nostrorum possumus habere successum  . Perrexit porro docere: Nos non ex operibus, sed ipsa gratia esse redemptos  ; ac omnes actus nostros, Christo ueluti socio, uel teste complere, hac scilicet ratione ut bona ipso auctore faciamus,  mala propter ipsius contubernium declinemus . . .  Christum autem in bonis adiutorem esse, in malis conseruatorem, seu agentem, ut ea declinemus. Plurima quidem proferre possemus, sed modus adhibendus est. Pari diligentia contra heresim Nestorianam suis temporibus ortam atque condemnatam egit, qua de re conferenda sunt, que prefationis nostre part. II, num. 3 seqq., complexi sumus. Inde cum Eutyches uirus erroris sui diffundere conatus esset; tum Leonis pont. max. celebri cumprimis, diuinaque epistola ad Flauianum refutatus ac damnatus est, meruitque ut late iam a Leone ipso sententie sanctum Chalcedonense conc. an 451 habitum adhereret  . Cumque S. pontifex eius rei, ac reditus preterea Chalcedone sedis apostolice legatorum certiores episcopos prouincie  Mediolanensis fecisset; hi anno eodem in synodum conuenere, presideque Eusebio Mediolanensi antistite, pontifici rescripsere: eius se litterarum formam esse secutos, modumque prescripte ordinationis seruasse, etc.  . In eorum episcoporum numero Maximus fuit, cuius hec legitur in synodi eiusdem actis subscriptio: Ego Maximus episcopus Ecclesie  Taurinatis in omnia suprascripta consensi et subscripsi, anathema dicens illis qui de incarnationis Dominice sacramento impia senserunt  .

IX. Attila Hunnorum rex in Italiam inuadit. Ea re territi Taurinenses, hortatu Maximi, ad preces ieiuniaque confugiunt, et periculum declinant.---Attila Hunnorum rex, ut supra est demonstratum, anno 452 inuaserat in Italiam, et subacta, direpta, diruta Aquileia, omnique circum regione uastata, incolas partim interfecerat, partim in miseram redegerat seruitutem. Ea re cognita Taurinates, sibi quoque metuere ceperunt. Maximus, qui quantum impenderet periculi uidebat  , monet ut si auerti a se hostium impetum uelint, fide se armisque celestibus muniant. Id unum esse salutis in discrimine tanto perfugium docet.  Hortatur ut Dauidis meminerint, qui non telo, sed imploratione nominis diuini Goliathum prostrauit, eiusque capite abscisso atque sublato, audaciam compressit Philistinorum. Non post multo, cum rumor percrebuisset progredi Attilam, exemplaque passim edere crudelitatis; Taurinates etsi iam presidia in muris statuerant, portasque urbis muniri curarant  , tamen perturbati maiore metu, quorsum appetens hostis euaderet, cogitabant. Horum animos erecturus Maximus, inque spe declinandi furoris barbarici confirmaturus, ascendit in concionem. Exemplum Dauidis rursum commemorat. Recordentur, iubet, oraculi Psalmiste, quod ferret: uigilari frustra a ciuitatis custodibus, ni Deus esse ipsius custos atque propugnator uelit. Reserent portas iustitie. Prece, ieiuniis  atque liberali in egentes largitione Deum ipsum sibi propitium reddant  . Quo minus remittebant furorem crudelitatemque barbari, eo ciuium terror ingrauescebat. Erant horum aliqui ita perturbati mente, ut cum malis artibus superari ab Hunnis nostros arbitrarentur, obliti religionis ac [CLIu] fidei a malis demonibus presidium sibi salutis peterent. Maximus, conuocata plebe  , queritur esse homines, qui cum se christiane militie nomina dedisse glorientur, tum rei familiaris iacture faciende metu, ita concidant animis, ut fortunas que intercidant, preferre uideantur felicitati sempiterne sue. Auctorem se ipsis esse dicit, ut ne memoriam deponant uerborum Christi monentis: Timendos non esse eos qui corpus occidunt, animam uero non possunt occidere.  Quid se afflictent, aut cur timeant fore ut sibi armenta, argentum, patrimonium eripiantur, que lues, que predo, que hostis auferre possit; queque ipsi cum mortali hac uita aliquando sunt amissuri? Christo sese addicant; huic obtemperent; hunc unum habeant cordi, quem nec predo diripere, nec hostis auferre, nec captiuitas separare possit. Mox, ad eos conuersa oratione qui subsidio sibi fore malos demones confidebant, eos grauiter increpat. Nescire infelices ait quid faciant, quidue loquantur: qui si statim  forte non perdant, quod possident temporarium; animas certe eternum misere sunt perdituri. Resipiscant. Discant, cum rebus secundis gaudeant; aduersas etiam, si que accidant, non grauate ferre; sibique persuadeant utrasque e manibus proficisci beneficentissimi atque prepotentis Dei. Huius iram prece, ieiuniis, eleemosynis placare nauiter, enixeque studeant. Id si fecerint, sperent omnia sibi deinceps prospere euentura.

Sed cum barbari progredi ultra pergerent, uisum Maximo est retardari impetum eorum posse seueriore abstinentia, cultuque ieiuniorum. Quare concionatur e suggestu. Statuit exemplum in Niniuitis. Hoc ut Taurinates imitentur suadet. Itaque legationem ad Deum per ieiunia destinandam proponit  .

 uerumtamen Mediolanum iam barbarus expugnarat, breuique signa Taurinum illaturus uidebatur. Inde incredibilis terror incesserat Taurinates, quorum pars magna, ne in se suosque crudeliter agi cerneret, ut seuitum ab hoste fuerat in Aquileienses, fuga sibi, rebusque suis prospicere parabat. Tam necessario tempore, tam propinquis hostibus, tanta in perturbatione rerum, non modo non demisit animum Maximus; sed confirmauit etiam ciues suos, deterruitque a suscepta fuge cogitatione. Diem concioni constituit. Eo die coactos in basilicam ciues uehementer incusat, quod diffisi Deo patria excedere meditentur. Cogitent indignos esse filiorum nomine eos qui deserant in discrimen salutis deductam matrem. Ne confidant, si abscesserint, sese aut liberos,  aut minus infelices fore. Quoquo demum sese contulerint, sciant, se extremam perpessuros esse mendicitatem. Quem enim in peregrinos, atque exsules tam liberalem existiment futurum, ut his, quam suis, qui egeant, ciuibus subuenire malit? Desinant peccare, auxiliumque implorent Dei. Sic eis se confirmare: id si bona fide egerint, ciuitatem non esse perituram. Quod si sunt, qui diffidant sibi, cur non confidant suorum ciuium precibus? An adeo male de patria sentiunt, ut nullum ab ea ciuem bene moratum, piumque ali arbitrentur? Si autem sunt quorum insignis est pietas; quid est quod merito ciuium iustorum decem, si tot Sodome fuissent, eam urbem non fuisse Deum deleturum credant; non credant, ob plures iustos saluatum iri Augustam Taurinorum  ? Spem  in Deo constituant, eaque freti ad arma conclament, quibus nos ipse instrui precipit. Preces, ieiunia, misericordiam id esse genus armorum  . Hac ratione cum metu pene exanimatos subleuasset, atque recreasset, induxissetque, ut armis eiusmodi captis signa conferrent; tum belli exitus demonstrauit nichil eum frustra suis ciuibus promisisse. Nemo enim ueterum fuit, qui Taurinum usque bellum fuisse productum scriberet. Imo tam non fuerunt imminute opes Taurinensium, ut contra pecunia abundarint, qua  rem familiarem suam amplificarent. Qua ex re coniicere quisque potest barbaros non solum ab iniuria in Taurinates, atque a [CLu] maleficio abstinuisse; uerum etiam retulisse gradum, postque non multo ad suos in Pannoniam reuertisse. Sunt qui Maximum ad Attilam uenisse, ab eoque impetrasse ferant ut ne urbem oppugnaret neue agros Taurinatum popularetur. Sed hi scriptores, cum recentes sint, etsi uera fortasse narrent, nullo tamen uetere nituntur monumento, quo probare cuiquam quod narrant possint. Hoc certum est: Taurinates pace abusos, que bona contra ius fasque barbari finitimis populis nonnullisque etiam fortassis suorum ciuium eripuerant, cemisse. Graue id fuisse Maximo. Quare ipsum allocutum eos in hanc sententiam  fuisse  : Dicit Scriptura ad filios Isrel: A bestia captum ne tetigeris, etc., et per hoc deterior bestia est quisquis sumit quod bestie superauit. Dic igitur mihi, tu Christiane, cur predam relictam a predonibus presumpsisti? . . . Sed forsitan emisse te dicis, et ideo auaritie tu crimen euadis. Non ita solet constare emptio atque uenditio. Bonum est emere, sed in pace, quod propria uoluntate uenditur, non in depredatione. Respice contractus originem, uenditionis auctorem, pretii quantitatem, et intelligis prede magis, non uenditionis emptorem. Unde enim barbaro auri gemmarumque monilia? Unde pellito serica uestimenta? Unde, rogo, Romana mancipia sumis? Scimus ea comprouincialium nostrorum esse, uel ciuium. Faciat ergo ut Christianus et ciuis, qui ideo emit, ut reddat. Ita ille  redarguit eos qui supellectilem auxerant aliena iactura, docuitque restitui dominis oportere quod per uim ipsis fuisset, iniuriamque a barbaris dereptum.

X. De Maximi in egentes pietate, deque eius uirtutibus ceteris.---uix annus, pauloque amplius ab Attile in Pannoniam reditu intercesserat, cum ob incredibilem siccitatem Itali ad rei frumentarie ac frugum inopiam adducti, famem sustinere non posse uiderentur. Quam tunc eluxerit pietas in suos ac liberalitas Maximi difficile est existimare. Id enim uirtutis genus, quod ille uerbis summo semper opere aliis commendarat, re plane, quam in se esset excellens, ostendit. Nam ad ciues, quorum pauperies esset angustior, accurrebat; atque ipsos, quibuscunque rebus poterat, iuuabat. Neque id tunc solum, sed  etiam continenter, iam inde ab eo tempore, quo ceperat episcopatum, presertim autem anno 450, summo studio et cura fecit, quo quidem anno Italia omnis pari conflictata fuerat annone caritate. Quin etiam cum ita esset institutus, ut non magis uerbis quam exemplo clero se populoque preire debere iudicaret, ita uixit, ut religione, amore in Deum et proximos, iustitia, fortitudine, temperantia, continentia, liberalitate, uirtute denique omni prestaret, nichilque oratione preciperet, quod non ipse ante perfecisse opere uideretur.

 XI. Gensericus uandalus in Italiam cum exercitu uenit. Timentes Taurinates Maximus ut ad Deum confugiant hortatur.---ualentiniano III imperatore, Petronii Maximi perfidia an. 455 imperio uitaque priuato, cum Petronius idem dictus imperator fuisset, Eudoxiamque ualentiniani uiduam egre ferentem atque inuitam duxisset in matrimonium, ea, ut iniuriam illatam sibi mortemque uiri ulcisceretur, Carthaginem ad Gensericum uandalorum regem clam uirum sibi familiarem cum litteris rogatum misit ut, magno exercitu coacto, Romam contenderet, ipsamque uindicaret in libertatem. Gensericus non iam Auguste parendi uoluntate, sed spe prede, quam certo sciebat, opimam fore, quantum potuit celerrime in Italiam transmisit. Cumque, ea re nuntiata,  a militibus populoque Romano Petronius interemptus esset, et uandalus Urbem in potestatem redegisset ac diripuisset, et Augustam in Africam transducere ueluti captiuam constituisset, plenaque esset regio barbarorum, indeque rursum Taurinates metuere cepissent, S. antistes sic est in frequenti ecclesia populum allocutus  : Ad Deum castis obsequiis accedamus. Nec quoniam allophylorum circumstrepentibus armis angimur, que dissidentium regum suscitauit discordia, ideo Natalis diei Domini mysteria cum gaudio celebrare non debemus; quinimo potius eadem competentibus gaudiis ueneremur, Deum exorantes, ut ab istis periculis [CLuI] nos liberare et custodire sua pietate dignetur.

XII. Basilica princeps urbis Mediolani ab Hunnis  euersa ab Eusebio episcopo restituitur. Eius accersitu rogatuque Maximus orationem ad populum habet.---Interea basilica Mediolanensis quam Hunnorum furor euerterat, Eusebii episcopi cura ac diligentia restituta fuit. Eo cum Maximus, dedicationis causa, Eusebii ipsius rogatu accersituque uenisset, orationem habuit, que est inscripta de Reparatione ecclesie Mediolanensis  . In hac de iustitia Dei in sontes, deque misericordia erga resipiscentes bonosque egit. Restitutum dixit esse tante urbis templum, precipue Eusebii eiusdem opera. Huius merorem in gaudium uersum commemorauit. Orandum denique monuit, ut sicut erga ciues indignantis Dei uindicta non defuit, ita ipsis propitiantis pietas perseueraret. Redux inde Maximus Augustam Taurinorum passus nunquam  est, ut ulla a se populi docendi recteque instituendi intermissio fieret.

XIII. Maximus anno 465 Romam uenit, synodoque ab Hilaro pontifice coacte interfuit.---An. 465 Romam se ad apostolicam sedem contulit. Cum, ut ex eius homiliis sermonibusque constat  , insignis esset ipsius erga S. Petrum apostolorum principem pietas; dubitandum non est, quin sepe ad eius sepulcrum, cultum, honorem, preces adhibiturus, accesserit. Erat tunc Hilarus sancte Romane Ecclesie pontifex. Is litteris Ascanii Tarraconensis episcopi factus fuerat  certior, Siluanum presulem Calagurritanorum, spretis ecclesiasticis legibus, sedisque apostolice institutis, suo arbitratu, nulla habita metropolitani antistitis ratione, presbytero nescio cui inuito ac repugnanti manus imposuisse, eumque populis, qui ad alteram diecesim pertinerent, quidquam tale ne suspicantibus quidem episcopum constituisse. Quare et muneri suo, et Ascanio ad fidem ore apostolico laudatam confugienti, poscentique maiorem in modum, ut Petri sedes ea de re quid facto esset opus, statueret, pontifex idem satisfacturus, synodum apud edem beate Marie, Flauio Basilisco et Herminerico coss. XuI cal. Decembris cegit  . Adfuit Maximus, prioreque loco post Hilarum, sententiam rogatus dixit  . Qua ex sententia perspicere quisque potest, quam ille de Romani antistitis auctoritate sapienter, preclare  uereque senserit. De hac, ne multa persequar, cum magnitudo commentarii prohibet, tum cautio, ne rursum de iis agam, que alio loco pluribus  comprehenderim.

XIu. De sancti Maximi obitu.---Decesseritne uero Maximus eodem anno, an diutius uixerit, incertum est. Sunt qui putent eum uII calend. Iulias supremum obiisse diem  . Taurinenses traditum sibi a maioribus narrant S. antistitis corpus sepultum in templo S. Ioannis Baptiste de Colegno fuisse, ad quod quidem templum, dum uixit, frequens oratum adire consueuisset. Distat is locus ab urbe Augusta Taurinorum mil. pass. quinque. Sed in eo nullum exstat Maximi monumentum. Id autem uideri non debere mirum, cum id templum euersum olim, longo post tempore fuerit restitutum.






TESTIMONIA SCRIPTORUM ECCLESIASTICORUM DE SCRIPTIS SANCTI MAXIMI EPISCOPI TAURINENSIS.



[CLuII] GENNADIUS.
In catalogo illustrium uirorum.


Maximus Taurinensis Ecclesie episcopus  in diuinis Scripturis satis intentus, et ad docendam ex tempore plebem sufficiens, composuit in laudem apostolorum tractatus, et in Ioannis Baptiste, et generalem omnium martyrum homiliam. Sed et de capitulis Euangeliorum et Actuum apostolorum multa sapienter exposuit. Fecit et duos de sancti Eusebii uercellensis episcopi et confessoris uita tractatus; et de sancti Cypriani specialem de baptismi Gratia librum edidit. Scripsit de auaritia, de hospitalitate, de defectu lune, de eleemosynis, de eo quod scriptum est in Isaia: Caupones tui miscent aquam uino; de passione Domini, de ieiunio seruorum Dei,  de iuiunio speciali Quadragesime, et quod non sit in ea iocandum, de Iuda traditore, de cruce Domini, de sepulcro eius et de resurrectione ipsius, de accusato et damnato Domino apud Pilatum, de kalendis Ianuarii. Scripsit etiam homilias de Natali Domini; homilias de Theophania, et de Pascha, et de Pentecoste multas, de hostibus carnalibus non timendis, et de gratiis post cibum Deo agendis, de penitentia Niniuitarum, et multas alias eius homilias de diuersis legi,   quas retineo. Moritur Honorio et Theodosio Iuniore regnantibus  anno ab orbe redempto 420.



HONORIUS AUGUSTODUNENSIS. SAECULO XII.
De Luminaribus Ecclesie, siue de Scriptoribus ecclesiasticis, lib. XX, cap. 20.

Maximus Taurinensis Ecclesie episcopus, uir in diuinis Scripturis satis intentus, composuit in laudem apostolorum tractatus, et in Ioannis Baptiste, et generalem omnium martyrum homiliam. Sed et de capitulis Euangeliorum et Actuum apostolorum multa sapienter exposuit. Fecit et duos de conuersatione sancti Eusebii uercellensis episcopi et confessoris tractatus. De sancto Stephano, de baptismi Gratia librum edidit, de auaritia, de hospitalitate, de defectu  lune, de eleemosynis, de passione Domini, de ieiunio speciali Quadragesime, de kalendis Ianuarii; homilias de Natiuitate Domini, de Epiphania, de Pascha, de Pentecoste multas, et alia plurima. Sub Theodosio claruit.



IOANNES TRITHEMIUS. SAECULO Xu.
In Bibliotheca ecclesiastica, cum notis editoris Auberti Mirei, Hamburgi 1718, inter scriptores ecclesiasticos a Ioanne Fabricio relatos in sua Bibliotheca Ecclesiastica, pag. 40.


 Maximus episcopus Taurinensis in Scripturis diuinis eruditissimus, in declarandis homiliis ad populum nulli suo tempore secundus, non solum doctrina insignis fuit, sed etiam uite sanctitate clarissimus emicuit. Scripsit multa egregia opuscula, que sancta mater Ecclesia cum magna auctoritate legenda suscepit. E quibus subiecta feruntur:

De Euangeliorum capitulis lib. 1.---In Actus apostolorum lib. 2.---In laudem Ioannis Baptiste lib. 2. ---De uita Eusebii uercellensis lib. 2.---De sancto Cypriano martyre lib. 2.---De gratia Baptismi lib. 1. ---[CLuIII] De auaritia lib. 1.---De hospitalitate lib. 1. ---De defectu lune lib. 1.---De eleemosynis lib. 1.  ---De uerbis Isaie lib. 1.---De ieiunio Quadragesime lib. 1. De ieiunio seruorum Dei generali lib. 1.--- De Iuda traditore lib. 1.---De cruce Domini lib. 1--- De sepulcro Domini lib. 1.---De officio Misse lib. 1. ---De accusatione Domini lib. 1.---De resurrectione Domini homilie 4.---De sancto Laurentio hom. 3.--- De sancto Stephano hom. 1.---De kalendis Ianuariis hom. 1.---De Natali Domini hom. 3.---De Epiphania hom. 2.---De Pascha hom. 3.---De Pentecoste hom. 3.---De penitentia Niniuitarum hom. 1.---De non timendis hostibus carnalibus hom. 1.---De gratiis post cibum agendis.

Scripsit et alia multa: sermones et tractatus, epistolas et homilias, que ad notitiam meam non uenerunt. Claruit sub Arcadio et Honorio principibus,  anno Domini 420, et sub Theodosio Iuniore moritur.

In notis legitur: Imo interfuit adhuc concilio Romano anno Christi 465.



IOANNES GYMNICUS.
Religioso ac pererudito uiro Damiano Ascendiensi ordinis diui Benedicti Colonie apud Sanctum Pantaleonem anno 1535.

Multum merebitur apud uere et Christiane religionis sinceros cultores laudabilis illa tua uoluntas, optime doctissimeque Damiane, in exquirendis exhibendisque ueterum scriptorum monumentis, horum presertim qui malis  aliis ex aliis procrescentibus antidota opponere possint. Magno plausu excipiuntur, qui res exquisitas  et nouas, nonnunquam etiam perniciosas, aut certe non multum utiles inueniunt: famam merentur apud litteratos, et gratiam quoque, qui in studiis profanis exercent ingenia, aut his undelibet prosint. Quis enim et quidem non impense fauet his qui quod in gentilibus scriptoribus desideramus, etsi Christiane pietati non multum conducat, reperiendis operam sumunt? Et sane in aliqua homines situm rebus publicis, et posteris utcunque prodesse, quod siue fame cupiditate sollicitati, siue mercede adducti efficiant, modo communis utilitas obtineatur, debita sua laude minime sunt fraudandi. At quanto maiore beneuolentia eorum conatum prosequemur, successibus liberalius gratulabimur, qui hunc laborem in  Christiana illa ueraque philosophia  restituenda, locupletanda defendendaque sumendum sibi existimat. Atque utinam eo animo essemus omnes, ut non plus dubitemus perditum in pii cuiusque Christiani scriptoris lucubrationibus, quam in his que uel Grecia, uel Latium in scriptoribus ethnicis desiderat: plus denique inuentum sit quod pietatem augeat, quam si scientie illam comprehensionem locupletet, ab interitu uindicauerimus. Itaque, optime Damiane, non parum tibi deberi arbitror uerique studiosis omnibus, quod scriptorem doctissimum, nec minus eloquentem, minimeque , et  diuinum absolutumque nobis in studiosorum gratiam excudendum dederis, diuum Maximum episcopum et theologum  utrumque maximum, quem si uetustas commendat, id est per tot annorum spatia Christianorum Ecclesie approbatio tanto beatorum Hieronymo, et Ambrosio minorata locum habet, quanto his posterius uixit, quos proxime sequitur. uir sine controuersia dignissimus qui hactenus latuit. Nam preter sermonis puritatem, suauitatemque, qua lectorem suo quodam genio retinet, preter sententiarum, in quibus totus est, acumen, allegationum copiam et iudicium, uires argumentationum, in obiurgando seueritatem, in exhortando grauitatem peculiaris thesaurus confutationum est, et testimonium aduersus huius seculi errores. Quid de inter Christianos concordia, diuorum cultu et ueneratione, auctoritate Ecclesie, eleemosyna, ieiunio magis ab optimis quibusque et bone  fidei hominibus optari poterat, quam que a Maximo episcopo minime leuiter, neque superstitiose asserta et confirmata sunt. Sed frustra in laudando auctore uersor, qui ipse fectori pio ita se commendabit, ut nos nichil eius dixisse uideamur. Neque uelim cuiquam dubium quidquam in hoc uideri supposititium, cum in catalogo Gennadius, ac post eum Trithemius abbas hoc opus inter reliqua [CLIX] eius numerent, et omnia sic consentiunt inter se, et cum his quoque que superioribus annis edita sunt, queque adhuc nobiscum sunt nondum excusa, ut tametsi titulo fraus commissa foret, orationis qualitas dolum indicare possit, qua in re magni Erasmi testimonio nos contenti sumus, quod si nolis aliorum oculis cernere, ipse expende omnia. uale, Damiane doctissime, et  si quid huius scriptoris reliquum apud te est, da operam ut propediem in lucem ueniat. Quis enim abstrusorum fructus? Studiosi Christiane theologie multum se tibi debere existimabunt. Colonie ex typographia nostra anno a uirgineo partu millesimo quingentesimo tricesimo quinto, idibus Maii.



SIXTUS SENENSIS.
In Biblioth. sacra Pio u pontifici maximo dicata anno 1566.

Maximus, Taurinensis Ecclesie episcopus, sanctarum Scripturarum peritissimus et extemporalis declamator admirabilis, scripsit elegantissimas homilias in uarios utriusque Testamenti locos. Moritur sub Theodosio Iuniore anno Domini 420.



ROBERTUS CARDINALIS BELLARMINUS
De Scriptoribus ecclesiasticis ab anno Domini 400 ad annum 500, edit. uenet. an. 1728, cum dissertatione Philippi Labbei.


Sanctus Maximus episcopus Taurinensis floruit et obiit sub Honorio et Theodosio Iuniore imperantibus, teste Gennadio, in libro de uiris illustribus. Exstant eius homilie Rome edite an. 1564. Subsequuntur tituli homiliarum infra ponendi. Diximus, inquit Bellarminus, multos sermones tribui simul et sancto Ambrosio et sancto Maximo. Sed credibilius est sancti Maximi esse illos etiam qui tribuuntur Ambrosio. Gennadius enim enumerat fere omnes sermones sancti Maximi, et inter illos sunt aliqui qui tribuuntur Ambrosio, quamuis non magnus sit error, cum uterque auctor  sit doctus, sanctus et antiquus.



DISSERTATIO PHILOLOGICA ET HISTORICA
Que in Bellarmino habetur ex Philippo Labbeo.

Sanctus Maximus Taurinensis in Subalpinis floruit, Honorio, qui obiit an. 423, et Theodosio Iuniore, qui e uita migrauit an. 450, imperantibus. De eius anno fatali non consentiunt inter se chronologi: aliique enim ante an. 423 aut certe 450 obiisse uolunt, quod Gennadius cap. 40 Catalogi dixerit Maximum mortuum esse Honorio, aut hunc auferas saltem imperante Theodosio II. uerum Gennadius, quo utor, a Mireo editus, pro uoce moritur, que in quibusdam aliis editionibus occurrit, exhibet alteram uocem, floruit, que sane non nocet communi  certiorique sententie Baronii aliorumque qui Mediolanensi synodo sub Marciano imperatore celebrate et Romane an. 465 interfuisse opinantur, sub Hilario papa, post quem primus subscripsit. De eo Martyrologium Romanum die 25 Iulii. Gennadius, qui citato loco multa de eo refert notatu digna; Honorius cap. 40, lib. I, ubi nulla facta Honorii mentione sub Theodosio duntaxat floruisse dicitur; Ioannes Trithemius, qui sub Theodosio mortuum asserit; uossius, qui apud Gennadium legendum arbitratur Odoacro et Theodorico regnantibus, ut de ceteris sileam. Homilie eius tum seorsim Colonie, Rome et alibi edite sunt, tum in Bibliothecis ueterum Patrum. Editionem Parisiensem ann. 1623, hic tibi, lector, representabo, quod antequam exsequar,  deridendum omnibus Guillelmi Parkiensis, eiusque simiorum Roberti Coci, Andree Riueti, Ioannis Henrici Ottingeri, similiumque heterodoxorum proponam. Sermones de Martyribus Taurinensibus, sermo 5 in Natali Petri et Pauli, et quidam alii ut spurii suppositique et nullius aut saltem incerte fidei repudiandi sunt. Quid ita porro? Quod ab imperitis amanuensibus, ac sciolis quibusdam collectoribus inter sancti Ambrosii, atque Augustini sermones reperiantur inserti. Sane, et nichil grauius eloquar, qui hoc pacto ratiocinantur in peruolutandis mss. codicibus hospites se prebent, ac penitus peregrinos. Quam rectius cum Bellarmino dixissent, etiamsi Augustino quidam, aut Ambrosio uindicarentur, non  fore magnum errorem, cum uterque auctor doctus sit, antiquus et sanctus. Sed, omissis, uitiligatoribus illis inficetis, ad rem promissam ueniamus.

In aduentu Domini homilie 2.---De uigilia Natiuitatis hom. 1.---In Natali Domini hom. 6.

Gennadius docet se legisse homilias de Natali Domini, de Epiphania, de Pascha et Pentecoste, aliasque multas de diuersis causis habitas, quas nec retineret.

Que tertia habetur, incipitque in aduentu Domini reperitur ordine 11 inter sermones de Tempore sancti Augustini, non ideo tamen Maximo abiudicanda, que est heterodoxorum insulsa .

[CLX] In circumcisione Domini, siue de calendis Ianuariis increpatio, que memoratur a Gennadio. De  Epiphania, seu Theophania Domini nostri Iesu Christi octo quarum septima, que etiam de baptismo Christi disserit, est sermo 37 de Tempore apud Augustinum.

De Quadragesima, ieiunio, cruce et passione Domini, latrone, sepultura, aliisque ad ista spectantibus 17. Ea que incipit, Mirum fortasse uideatur, etc. est sermo 118 de Tempore, cum tamen ex Gennadio constet Maximi esse homiliam De accusato et iudicato apud Pilatum Domino.

    In solemnitate paschali 5, quarum que est ordine recensetur 126 inter sermones Augustini de Tempore
    In Litaniis et de ieiuniis Niniuitarum, que dicitur a Gennadio De Penitentia Niniuitarum. In solemnitate paschali hom. 3.
     In Natali sancti Stephani una, que est quinta de Sanctis apud Augustinum.
    In Natali sancte Agnetis uirginis et martyris hom. 1.
    In Natiuitate sancti Ioannis Baptiste hom. 3; meminit Gennadius.
    In Natalibus-apostolorum Petri et Pauli hom. 5. Priona, que incipit Gloriosissimos, etc., apud Augustinum de Sanctis; Gennadius narrat composuisse tractatus in laudem apostolorum.
    In Natali sancti Laurentii martyris hom. 3; ex Gennadio.
    In Natali sancti Eusebii uercellensis episcopi et confessoris cal. Augusti hom. 2; ex eodem Gennadio.
    In Natali sancti Cypriani hom. 2; meminit Gennadius.


 De eo quod scriptum est: Quis maior est in regno celorum, et legitur in feriis sancti Michelis: Gennadius ait, de capitulis Euangeliorum et de Actibus apostolorum multa exposuisse.

    In Natali sanctorum martyrum Taurinensium Octauii, Aduentii et Solutoris. Non meminit disertis uerbis Gennadius, sed que tamen ex omnibus uidetur esse Maximi, hec ipsa est.
    In communi Martyrum; hec dicitur a Gennadio generalis omnium martyrum homilia.
    In traditione symboli, seu De expositione eiusdem hom. 1.


De non timendis hostibus carnalibus, et de gratiis  post cibum Deo agendis, ipsissima sunt Gennadii uerba De auaritia uitanda, et de eo quod scriptum est: Erant eis omnia communia. Reperitur apud Ambrosium serm. 24 De uerbis Apostoli; esse tamen genuinam Maximi homiliam discimus ex Gennadio.

Secunda De eodem argumento. De eleemosynis largiendis homilie 2; ex Gennadio. De hospitalitate 1; ex eodem. De defectu lune; ex eodem. De eo quod scriptum est in Isaia, cap. I: Caupones tui miscent aquam uino. Consule Gennadium, qui singulatim pene omnes illas legerat homilias, et criticorum nostrorum obstruit os, audaciamque comprimit.



IOANNES ALBERTUS FABRICIUS.
In Bibliotheca ecclesiastica Antuerpie an. 1639.

 Sanctus Maximus Auguste Taurinorum in Pedemontana regione episcopus, Martyrologio uigesima quinta Iunii ascriptus, interfuit synodo Mediolanensi sub Eusebio, et Romano concilio ab Hilario papa celebrato, Basilisco et Herminerico coss., hoc est an. 465. Labuntur ergo qui scribunt ipsum obiisse Honorio et Theodosio Iuniore imperantibus. Nam Theodosius Iunior regnabat ualentiniano III et Gennadio Auieno consulibus, teste Cassiodoro in Chronico. Ceterum S. Maximi homilie Colonie an. 1535, et 1564 Rome fuerant publicate. Ex quibus non pauce titulo Ambrosii falso sunt edite, ut Costerius et Bellarminus obseruarunt.



FRANCISCUS COMBEFISIUS O. P.
In Bibliotheca concionatoria Parisiis an. 1662.

 Sanctus Maximus Taurinensis in Subalpinis episcopus floruit Honorio et Theodosio Iuniore regnantibus, auctore Gennadio, ut eum produxit Mireus: quo calculo nichil uetat in annos retro plures, producto sacerdotio, Mediolanensi synodo Marciano imperatore, et Romane Hilario papa an Dom. 465  interfuisse. Eius plerosque sermones, ac quotquot succurrerunt memorie Gennadius recensuit; quorum tamen aliqui Augustini, aliqui Ambrosii sermonibus commixti sunt, quos suis locis studui annotare. Id uero ea factum ratione, qua pluribus disserui in sancto Petro Chrysologo, quod scilicet queque Ecclesia sermonum suorum manipulo eos sibi deligeret, qui ex usu magis esse uiderentur,  quantumuis ipse manipulus, alterius, cuius plures essent, aut potiores, nomen preferret: cumque tanti sint, quorum sermones titulo uariant, uiri docti ac sancti, nec etate adeo dissiti, parum admodum ex confusione his decedit. Plane uero elegantes sunt ac culti sermones Maximi. Nouum adieci ad festum Natiuitatis sancte Marie ex codicibus Sancti Germani Pratensis, titulo in eiusdem Assumptione, cum spectet magis ad festum Annuntiationis, cuius occasione non male puto intuli, non falsi arcessendum Caietanum opusc. de Concept. sancte Marie, quod locum ex sermone sancti Maximi in Assumptionem sancte Marie aflerat, qui sermo nobis non exstat. Potuit enim in sermonem sic prenotatum uel  ipse incidere, uel a quibus hausit Capreolus, uincentius Bandellus, etc. Quidquid sit de loci illius auctoritate aut ueritate inscriptionis, de quibus nolim contendere, ne hunc a me sic productum sermonem, antiquo licet codice, ausim omnino Maximo Taurinensi asserere.



[CLXI] GUILLELMUS CAuE.
Scriptorum ecclesiasticorum Historia litteraria sec. Nestorianum Colonie Allobrogum 1720, pag. 260.

Maximus, unde oriundus, incertum, Auguste Taurinorum in Gallia Subalpina, quam hodie Pedemontanam uocant, episcopus. Claruit an. 422. Idem, ut uidetur, Maximus, qui synodo Arausicane  an. 441 interfuit; intererat etiam an.  451 synodo Mediolanensi; cum episcopi prouinciales coacti sunt, ut que Leo papa ad Flauianum aduersus Eutychem scripserat, sententia sua roborarent. Denique concilio Romano in natali Hilarii pape an. 465 celebrato, in quo de episcopis successores suos designantibus aliisque episcoporum causis agebatur. Huic concilio primo loco post Romanum pontificem subscripsit Maximus noster, idque ex mente Baronii ob prerogatiuam etatis in episcopatu agentis. Anno sequenti obiisse dicitur. Quod uero plures Gennadii editiones habent, moritur Honorio et Theodosio Iuniore regnantibus; Mireus in sua Gennadii editione, pro moritur, reponendum duxit, floruit; quod et ante Mireum monuerat Baronius; mendum scilicet in codice irrepsisse.



SCRIPTA.


Homilie hiemales.

    De aduentu Domini hom. 2.
    In uigiliis Natalis Domini homilia, que et inter Ambrosianas reperitur num. 13.
    In Natali Domini homilie 6, ex his prima est 15 inter Ambrosianas, 14 inter Augustini de Tempore est secunda.
    In circumcisione Domini homilia.
    In Epiphania Domini hom. 8, quarum septima est 27 inter Augustini de Tempore.
    De ieiunio Quadragesime hom. 4.
    In dominica in Ramis homilia, que est tertia inter Ambrosianas.
    De accusatione Domini apud Pilatum hom. 2, quarum  prima est 49 inter Ambrosianas, et 118 inter Augustini de Tempore, secunda est 50 inter Ambrosianas.
    De passione, cruce, et sepultura Domini hom. 4, quarum prima est 55, et secunda est 56, tertia est 57, et sexta est 58 inter Ambrosianas.
    De S. Latrone, Petro apostolo, et Ancilla ostiaria hom. 4, que inter Ambrosianas reperiuntur num. 44, 45, 46 et 47.




Homilie estiuales.

    In solemnitate Paschali hom. 5, quarum prima est 51, tertia est 49, quarta est 53, secunda est 52, quinta est inter 54 Ambrosianas.
     In solemnitate Pentecostes hom. 3, que habentur inter Ambrosianas num. 60, 61 et 62.




Homilie de sanctis.

    In natali diui Stephani homilia; quinta est inter Augustini homilias de sanctis.
    In natali diue Agnetis homilia.
    In natiuitate diui Ioannis Baptiste hom. 3.
    In natali SS. Petri et Pauli apostolorum hom. 5, quarum ultima est 27 inter Augustini de sanctis, et 56 inter Ambrosianas.
    In natali diui Laurentii martyris hom. 3.
    In natali diui Eusebii uercellensis episcopi hom. 2, quarum posterior est 69 inter Ambrosianas.
    In natali diui Cypriani hom. 2, que inter Ambrosianas sunt num. 72 et 73.
     In festis diui Michelis, que inter Ambrosianas est 10.




Homilie de diuersis.

    De expositione symboli homilia.
    De non metuendis carnalibus hostibus, et gratiis post cibum agendis hom. 2, inter Ambrosianas num. 42 et 43.
    De auaritia uitanda hom. 2.
    De eleemosynis largiendis hom. 2.
    De hospitalitate homilia.
    De defectu lune hom. 1.


Super illud Isaie: Caupones tui miscent aquam uino homilia.

[CLXII] Porro sermo inter Augustinianos de uerbis Domini 19, et inter Ambrosianos 7, et de uita SS.  martyr. Nazarii et Celsi inter Ambrosianos 52, Maximi esse censentur, licet inter ipsius opera non habeantur. Prodierunt S. Maximi homilie Colonie an. 1535, Rome an. 1564 cum Leonis, Petri Chrysologi, etc., opp., Parisiis an. 1614 et 1623, Lugduni an. 1633 cum homiliis Chrysologi, Colonie an. 1678.

Denique in Bibliotheca PP. homilie 4, uidelicet, De barbaris non timendis ei qui Deum timet; et de Eliseo; de Niniuitis, de calendis Ianuarii, de defectu lune, ante natale Domini, de natale Domini Saluatoris, de hereticis peccata uendentibus; quod non debent clerici negotiari, de corpore Domini. Has ex uetustis codicibus eruit, et Maximo nostro uindicatas, nobis nuper exhibuit reu. P. Mabillonius Mus. Ital. tom. I, part. 2, pag. 1, ubi etiam de aliis Maximi homiliis  que sub Ambrosii et Augustini nomine circumferuntur fuse, ut solet, et accurate agit.



IOANNES MABILLONIUS.
In Musei Italici tom. I, pag. 2, Parisiis anno 1687.

1. Alteram huiusce uoluminis partem auspicamur  ab homiliis quibusdam ineditis sancti Maximi episcopi Taurinensis: cuius tanta facundia, tantum studium in rem Christianam fuit, ut uulgate eius homilie digne sint meliori luce. Ita enim uero distracte, et alienis coloribus infuscate sunt, ut quis sit earum legitimus parens, etiam apud uiros doctos dubitetur: dum hi alias Ambrosio, illi alias Augustino tribuunt. Neque tamen  adeo difficilis est de iis coniectura, ut auctori suo  tandem restitui non possint, maxime Gennadio duce, qui earum argumenta, et titulos magna ex parte retulit. De omnibus illis homiliis, siue que apud Ambrosium, siue que apud Augustinum, seu que apud ipsum Maximum exstant, accuratam afferre censuram non est nostri instituti. Hec cura partim occupata est a sodalibus nostris, tum iis qui Augustini sermones cum accurato delectu ab intrusis et supposititiis iam repurgarunt, tum ab aliis, item nostris, qui nouam Ambrosii operum editionem adornant: nos tantum, quod e re nostra erit, hoc loco exsequemur.

2. Maximi homilias plerasque, si non omnes inuenimus in tribus codicibus perantiquis: quorum unus Mediolani habetur, in bibliotheca Ambrosiana;  alter Rome, in monasterio Sancte Crucis, quod in Ierusalem appellatur; tertius in abbatia Sancti Galli, apud Heluetios; postremus hic codex, litteris maiusculis ab annis mille totus exaratus, continet homilias 97 sub hoc titulo: In Christi nomine incipiunt homilie sancti Augustini episcopi et confessoris, premissa capitulatione singularum homiliarum. Plereque ex his homiliis uulgate sunt inter opera Ambrosii, Augustini et Maximi predicti: sed neque Ambrosium, neque Augustinum, omnes uero, aut fere omnes Maximum habent auctorem. uiginti et una inter eas inedite sunt: quas rogatu nostro descripsit religiosus et doctus Hermannus Shenkius, Sancti Galli bibliothece prefectus.

 3. Ambrosianus codex, haud minus antiquus, charactere Longobardico exaratus est, sub initio mutilus. Erant in codice homilie ferme 80, non omnes eedem atque in codice Sancti Galli; quedam cum titulo: Sancti Maximi Taurinensis episcopi, qui reuera earum est legitimus parens.

4. In codice Romano Sancte Crucis qui fuit olim monasterii Nonantulensis ante annum Christi octingentesimum acquisitus ab Anselmo abbate, continentur homilie 73, ex quibus plereque in Sancti Galli exemplari continentur. Inscriptum erat in fronte codicis nomen auctoris, sed eo abraso, sancti Ambrosii nomen substitutum. Maxima pars tamen harum homiliarum sunt Maximi, tametsi quedam alie Hieronymi et Augustini sub eorum nomine inserte  sunt.

5. Ex his tribus codicibus, quantumuis antiquis, non eruitur certa et explorata notitia omnium sancti Maximi homiliarum, siquidem Sangallensis eas sub Augustini falso titulo adducit: Sancte Crucis codex, deleto uero auctoris nomine, Ambrosium prefert: unus Ambrosianus Maximo quasdam assignat, sed paucas, ut postea uidebimus. uerum ex aliis indiciis, maxime ex Gennadio, intelligimus omnes aut propemodum omnes, presertim que in codice Sancti Galli exhibentur, Maximo esse tribuendas. Et quidem ita simul connexe et colligate sunt, ut si unarum auctor exploratus habeatur, de aliis consequens futurum sit iudicium. Auctor quippe homilie  precedentis in subsequenti mentionem facit. Atqui plereque Maximum uti legitimum parentem agnoscunt, ut pote quas Gennadius manifeste designauit. Hoc in numero eas esse quas nunc primum in lucem proferimus, ex subiectis obseruationibus quiuis facile animaduertere poterit.

6. Maximus Taurinensis Ecclesie episcopus, testante Gennadio, homilias scripsit de hostibus carnalibus non timendis. Una est hoc titulo inter uulgatas Maximi homilias. Prima ex duodecim a nobis edenda eiusdem est argumenti, referturque ad precedentem, his uerbis: Sepe dixisse memini, quod hos tumultus bellicos minime timere debemus. Ad idem argumentum reuocanda est homilia que inter Ambrosianas de Sanctis est 24, in codice Sancti Galli  inscripta De tumultis bellicosis. Quinam fuerint illi barbari, facile esset definire, si de Maximi etate constaret. At incertum est mortis eius tempus. Moritur, si Gennadio fides, Honorio et Theodosio Iuniore regnantibus, id est, ante annum Christi 423, quo Honorius decessit. Mireus pro moritur reposuit floruit. At priorem lectionem prefert uetustissimus codex noster Corbeiensis, litteris Francogallicis scriptus. uerumtamen. Maximus Taurinensis antistes anno 451 synodice Mediolanensis ad Leonem Magnum epistole subscripsit, imo anno 465 concilio Romano sub Hilario papa, et primus ante omnes etiam ante archiepiscopos Ebredunensem et Mediolanensem. Itaque dicendum est aut duos fuisse eiusdem nominis eodem seculo Taurinenses episcopos;  aut si unicus fuit, Gennadium in designando Maximi obitu a uero aberrasse, qui tamen illis temporibus [CLXIII] erat. Quanquam quod Maximus primus post papam synodo Romane subscripsit, inde colligitur eum antiquitate ceteris eiusdem synodi episcopis superiorem fuisse.

7. Due sequentes homilie quas edimus eumdem ac prima auctorem exigunt, ut ex consecutione patet. Exstant he tres homilie in codicibus Ambrosiano et Sancti Galli.

8. Gennadius Maximo nostro tribuit homilias de penitentia Niniuitarum. In uulgatis una est de Niniuitis, ad quam nostra homilia 4 sub hoc titulo: Diximus anteriore dominica Niniuitas, etc. Habetur utraque in iisdem qui modo laudati sunt codicibus.

 9. Homilia 5, de Calendis Ianuariis totidem uerbis signatur a Gennadio. Una est inter editas eiusdem tituli et argumenti; una item apud Ambrosium, que est homilia 11 de Tempore, cui melius nostra respondet. Nam que apud Maximum legitur, auditores suos iamdudum a uitiis illis calendarum temperasse testatur; contra uero tum nostra tum Ambrosiana. Nostra porro superiores homilias consequitur in codice Ambrosiano, in quo item succedit sequens, que a Gennadio etiam notatur de Defectu lune. Alius ordo est in codicibus Sancte Crucis, et Sancti Galli.

10. Homilie tres de Natali Domini, quem titulum Gennadius suggerit, an preferende sint iis que apud Maximum leguntur, an simul cum illis admittende,  malumus aliorum iudicio quam nostro definiri. Quanquam nostre plus succi quam alie preferunt.

11. Homilia 10 e nostris, que est de Hereticis peccata uendentibus, reperitur absque auctoris nomine in uno codice Sancti Galli, quem ab annis mille calamo exaratum fuisse iam diximus. Nullam hoc titulo Maximi homiliam suggerit Gennadius, nisi forte confuse his uerbis: Multas alias eius homilias de diuersis legi, quas nec retineo. Certe cum proxime antecedentes in codice Sancti Galli, ac subsequentes Maximum auctorem habeant; idem etiam de hac homilia iudicium ferendum uidetur, maxime cum stylus sit uniformis. Qui autem fuerint illi heretici nobis haud liquet.

 12. Homilia nostra 11 contra clericos negotiatores, incipit ab his uerbis: Reprehendimus ante diem negotiationem clericos exercentes. Sed si recte consideramus, officium non uere negotium est, etc. Hec homilia uidetur respondere homilie 56 de Tempore apud Ambrosium, in cuius fine hec leguntur: Nam et catholicus clericus hac sententia retinetur. Si enim non contentus stipendiis fuerit, que de altari, Deo iubente, consequitur; sed exercet mercimonia, intercessiones uendit, uiduarum munera libenter amplectitur; hic negotiator magis potest uideri quam clericus. Quod si ita est, utraque Maximo uindicanda. Nostra enim manifeste pertinet ad illam que apud Maximum extrema est, in illud Isaie: Caupones tui miscent aquam uino, que a Gennadio diserte signata est. Hec enim  incipit ab his uerbis: Non incommode ante dies paucos prosecuti sumus, functionem hanc sacerdotalem uicem quamdam negotii retinere, et questum esse non modicum hoc clericatus officium, que ipsa uerba sunt in homilia nostra 11, ad quam proinde respicit indubitata hec Maximi homilia.

13. Homilia e nostris 12 eiusdem est auctoris. Maximus quippe ex Gennadio scripsit: de Sepulcro Domini. Maximi libri duas habent huiusce argumenti: in quorum altera, que est de Cruce et Sepultura Domini secunda, referuntur aptissima homilie nostre uerba ab his uerbis: sed uideamus de hoc ipso Domini corpore, etc. Hec de homiliis sequentibus a nobis edendis, quas ex aliis plurimis selegimus.

14. In codice Ambrosiano una est homilia sancti  Maximi Taurinatis episcopi de Natali sanctorum martyrum; incipit hoc modo: Sicut scimus, fratres, uota semper Domini subsequitur festiuitas seruulorum, etc., quam in editis non inuenimus. Idem post homilias duas de sanctis Alexandro et Sisinnio, etc., quos post obitum sancti Ambrosii martyrio affectos fuisse Paulinus auctor est. Homilia sancti Maximi de sancto Eusebio martyre uercellensi. Incipit: Ad sancti Eusebii laudem aliquid addere, decerpere est, etc., ut apud Ambrosium rectius, quam apud Maximum. Sequitur: Item dictum uercellis. Dum ad obsequia uenerande recordationis communisque patris nostri Eusebii, confessionis eius honore conuenimus, etc. Item de sancto Eusebio, et de Machabeis. Licet me, fratres,  debitum caritati uestre exhibere sermonem imperitia pudorque reuocet, etc. Item de sancto confessore Eusebio, et Machabeis. Ad celebritatem huius diei, fratres carissimi, omni nos cum alacritate concurrere deuotio gemine festiuitatis inuitat, etc. Denique sequitur alia homilia sub hoc exordio: Quanquam, dilectissimi fratres, beati patris nostri summi sacerdotis et confessoris Eusebii indignus sim filius, et minimus seruus, etc., ubi ad marginem appositum est antiquissimo charactere: Nota quod uercellinus est iste. Hic exhibendi essent cum censura indices homiliarum, qui in predictis tribus codicibus continentur. Sed hoc aliud tempus aliud otium exigunt.

15. Illud autem in transcursu obseruare iuuat libros sex uulgatos de sacramentis, qui Ambrosio in editis  tribuuntur, absque auctoris nomine inseri sermonibus predictis in codice Sancti Galli, atque in sermones septem distribui sub hoc titulo: Incipit prima dies in Pascha, ita ut singuli sex libri singulos sermones constituant pro totidem hebdomade diebus, et quidem septimus ab extrema parte libri sexti incipiat, id est, ab his uerbis: Aliud Psalmorum Dauid, licet unus libellus sit, etc. Sed forte maioris momenti erit, quod in sermone 4, qui in editis liber Iu est, idem sermo ita habet: uides ergo quam operatorius sit sermo Christi. Ergo si tanta uis est in sermone Domini Iesu, ut inciperent esse, que erant: quanto magis operatorius est, ut sint et in aliud commutentur; eum in uulgatis postremum membrum sic legatur: Et que erant in aliud commutentur. Ex his duabus  lectionibus unam conflabat Berengarius a Lanfranco relatus in dialogo contra ipsum, ubi eum ita loquentem inducit: Per consecrationem altaris fiunt panis et uinum sacramentum religionis: non ut desinant esse que erant, et in aliud commutentur, quod dicit beatus Ambrosius in libro de Sacramentis. Lanfrancus, exposito hoc loco, ita ut a Berengario obiiciebatur, ait, in quibusdam codicibus prefatam sententiam uerbis aliis inueniri; nempe iisdem omnino uerbis, que modo editi habent; iam uero per id tempus predictum opus de Sacramentis in sex libros distributum erat, eodemque modo a Lanfranco adducitur.

16. Reuertor ad Maximum, cuius sermones, prout sub eius nomine uulgati sunt, plerique Maximum auctorem habent, atque ideo eidem uindicandi quotquot  ex his Ambrosio inter eius [CLXIu] opera supponuntur, ubi pauci admodum Ambrosio, longe plures Maximo ascribi debent. Quanquam et alii sunt, quos nec Ambrosio nec Maximo tribuere possumus, sed posterioribus auctoribus: quales sunt secundus ac tertius de Aduentu: inter sermones 22 et 23, de Septuagesima, et Sexagesima, que uocabula Maximi nedum Ambrosii tempore ignota erant; uti et nomen Aduentus pro certo illo dierum numero quos ante Natale Domini celebrari mos est. Non ergo dixisset Ambrosius, aut Maximus, quod initio sermonis secundi de Aduentu legitur: Hoc tempus non immerito Aduentus Domini uocatur: neque his uerbis sermonis 22 usi fuissent: In toto anno non dicitur  ulla dies Septuagesima, nisi ista; nec Sexagesima, nisi sequens dominica, nec Quinquagesima, nisi ab hinc tertia. Et certe sermo 31 de Tempore Septuagesimam et Sexagesimam ideo non admittit, ut reprehendat eos qui Quinquagesimam Quadragesime addebant. Similis oppositio exstat inter sermones 26 et 32. In hoc enim solo dominici dies a ieiunio quadragesimali excipiuntur; in illo uero etiam sabbatum ad ritum Ecclesie Mediolanensis. Adde, quod in illo sermone 26 ieiunium in Quadragesima prescribitur duntaxat ad nonam, quod est contra ipsum Ambrosium, et contra ueterum temporum disciplinam, in quibus ieiunium quadragesimale non ante uesperum solui licebat.



LUDOu. ANTON. MURATORIUS IN SERMONES S. MAXIMI EPISCOPI TAURINENSIS.
Anecdot. tom. Iu, Patau. 1713


Codex ms., unde hos sancti Maximi Taurinensis episcopi sermones descripsi, est in Ambrosiana bibliotheca, litt. C, num. 98, uenerandam autem antiquitatem spirat; quippe scriptus mihi uidetur ante mille circiter annos. Characteres ad Longobardicam scripturam omnino accedunt, similesque sunt iis e quibus constat uetustissimus Iosephi codex in Aegyptiaca papyro exaratus, et in eadem bibliotheca ueluti insigne antiquitatis monumentum asseruatus. Neque aliter de ipsius codicis uetustate iudicauit cl. uir Ioannes Mabillonius, tom. I, pag. 2, Musei Italici, in prefatione ad quasdam homilias eiusdem sancti  Maximi a se primum editas, et partim ex hoc ipso codice descriptas. Quidquid ibi doctissimus ille uir hanc in rem adnotauit dignum plane foret quod hic repeteretur. Sed illuc ego lectorem dimittens, quod meum erit, hic breuiter prodam.

Floruit Maximus sec. Christiane ere u. Eum ultra annum Christi 465 uixisse eruditi non pauci putant, non satis Gennadii codicibus fidentes, ubi mortuus dicitur ante annum Christi 423. Leguntur homilie complures inter opera SS. Ambrosii et Augustini, que tamen sanctum Maximum auctorem habuere. Neque uero easdem satis hucusque distinxerunt collectores operum sancti Maximi: ad quod tamen et laudata Mabillonii prefatio, et cura hec nostra non parum inseruiet. Siquidem non modo sermones multos  hic damus nondum euulgatos, sed etiam adnotamus, qui iam editi fuerint inter opera sancti Ambrosii, aut ipsius sancti Maximi. Porro minime sponderem singulos sermones qui in laudato codice Ambrosiano leguntur ad Maximum Taurinatem esse referendos. Mutilus in fronte, in calce, aliisque in locis est codex, que causa forte afferri potest cur desiderentur clariora documenta de harum homiliarum auctore. Preterea sunt quidam illic sermones qui expresso nomine tribuuntur sancto Maximo Taurinati episcopo, ut in ipsa editione apparebit; ac proinde suspicio ingeritur, ne ceteri, quorum ipse non scribitur auctor, ad alios auctores pertineant. Et certe eruditis non ignotum consueuisse ueteres e diuersis  scriptoribus homilias in unum codicem congerere, qui Homiliarius postea dicebatur et ad manum erat minus doctis, aut episcopis, aut sacris oratoribus, cum ad populum conciones erant habende, siue in Euangelii explicatione, siue in sanctorum laudibus exponendis. Et hinc plane factum ut sanctis Augustino, Ambrosio, Chrysostomo, aliisque Ecclesie Patribus tot tribute progressu temporis homilie fuerint, que tamen omnes ab ipsis nequaquam prodierant.

Utcunque id sit, non me penitet hec omnia publici iuris fecisse, eaque sub nomine sancti Maximi Taurinatis uniuersa produxisse, tum quod alie hic homilie habentur, quibus prefixum non fuit Maximi nomen, et nichilominus ad eumdem procul dubio spectant,  tum etiam quod eam in omnibus styli similitudinem deprehendere mihi uisus sum, que unum eumdemque scriptorem satis deceat.

Ceterum sermo 1 in sancti Alexandri multa habet communia ac simillima cum altero sermone eiusdem argumenti inter opera sancti Augustini antique editionis. Antea quoque prodierunt sermo 6, 7, 8, 9 de sancto Eusebio martyre uercellensi, nempe in libro cui titulus: Antiquorum Patrum sermones et epistole, de.sancto Eusebio uercellensi episcopo et martyre collecte iussu Ioannis Francisci Bonhomii episcopi uercellensis, ac impresse Mediolani anno 1581. Isti uero sermones in nostro codice recitati dicuntur uercellis, et propterea auctorem designant, qui in alia quam in uercellensi Ecclesia degeret. Rursus  uero, cum in margine codicis ter adnotatum ad eosdem sermones reperiatur: uercellinum se esse ostendit; nota quod uercellinus est iste; coniecture fit locus S. Maximum, cuius patria ignoratur, uercellis natum fuisse, si tamen eorum quatuor sermonum is auctor est.

Neque sine aliqua animaduersione dimittendi sermones duo, nempe 32 et seq.: De idolis auferendis de propriis possessionibus. Eorum ope sententia confirmatur arbitrantium ideo sub primis imperatoribus Christianis ethnicos paganorum nomine fuisse notatos, quod eorum superstitio ex urbibus eliminata, legibusque Cesareis interdicta, se in pagos et rude rusticorum uulgus recepisset, unde ne sancti Maximi quidem etate euelli prorsus potuerat. Ibidem  adhuc aspicere erat aras ligneas, et simulacra lapidea, pallentes cespites, mortuos carbones, et sacrificia, et lymphaticos rusticos suo sanguine diis falsis clam, ut puto, litantes. Tu uide Baronium in notis ad Martyrol. Rom. die 30 Ianuarii, et Gothofredum in notis ad tit. 10 lib. XuI cod. Theodos. Memoratur [CLXu] autem in eisdem sermonibus Domnedius, qui nichil aliud erat sermone corrupto illius etatis, quam Dominus. Hac eadem uoce usus est non uno in loco sanctus Paulinus Nolanus, uti animaduerti dissert. 13, tom. I Anecdot. meorum, quo significaret sanctum Felicem dominum ac patronum suum.

Superuacaneum ducimus catalogum sermonum  sancti Maximi a Muratorio editorum contexere, cum suis locis quos ei debeamus monebimus.



LUDOuIC. ELLIES DUPINIUS.
In secunda parte III uoluminis Bibliothece ecclesiasticorum scriptor., Monte-Hannonie, anno 1691.

Maximus episcopus Taurinensis floruit Honorio et Theodosio imperantibus. uitam egit usque ad annum 465; quoniam eo anno reperitur interfuisse Romane synodo sub Hilario pontifice. Plures exstant eius homilie, quarum pars maior a Gennadio recensetur. De eo testimonium prebet in diuinis litteris uersatum fuisse, et faciliter extemporaneas conciones ad populum habuisse. Alique sunt de Natali Domini, de Circumcisione, de Epiphania, de Paschate, de Pentecoste, pro duabus dominicis de Aduentu, in die Cinerum,  in dominica Palmarum, et de Passione Domini. Alias preterea de sanctis, ut de S. Stephano, de S. Ioanne Baptista, de SS. apostolis Petro et Paulo, de S. Laurentio, de S. Cypriano, de S. Eusebio uercellensi, de S. Michele archangelo, de SS. martyribus Taurinensibus. Una est de Symbolo, altera de uigilantia, ac gratiis agendis post cibum; alie due de Eleemosynis; una de Defectu lune, et tandem legitur sermo super illum locum Isaie: Caupones tui miscent aquam uino. Sunt omnes 73. Plures inueniuntur inter sermones Augustini et Ambrosii, que perperam Patribus illis attribute fuerunt, cum S. Maximum parentem habeant. Nam et de his mentionem fecit Gennadius, et unum eumdemque stylum preseferunt. Fieri potest ut nonnulle sub aliorum Patrum nomine  uulgate homilie S. Maximo restituantur. Breues sunt eius sermones, sed languidi, ornatu enim carent, elegantia scilicet et nobilitate. Primum editi sunt Maximi sermones Colonie Agrippine anno 1535, Antuerpie anno 1618, Rome anno 1564, et anno 1572, Parisiis anno 1614, et anno 1623 cum operibus S. Leonis Magni, et in Bibliothecis Patrum. Mabillonius duodecim homilias uti nondum uulgatas edidit, quarum tamen tres apud Ambrosium inueniuntur.



EDM. MARTENIUS ET URSIN DURANDUS,
Tomo IX collectionis ueterum scriptorum et monumentorum, pag. 134, Parisiis 1733,
OCCASIONE EDENDI SEX HOMIL. S. MAXIMI HAEC PRAEMITTUNT.

In peruetusto codice monasterii Sancti Galli apud Heluetios ab annis circiter mille maiusculis litteris  exarato, reperit olim Mabillonius sub nomine S. Augustini homilias 97 S. Maximi Taurinensis episcopi, cuius, inquit, tanta facundia, tantum studium in rem Christianam fuit, ut uulgate eius homilie digne sint meliori luce. Quamuis enim codex Sangallensis nomen preferat Augustini legitimum homiliarum illarum parentem uir acutus statim detexit, tum ex stylo, tum ex Gennadio, qui earum plures commemorat; sed maxime ope uetustissimi codicis Mediolanensis bibliothece Ambrosiane Longobardicis litteris ab annis circiter mille exarati, in quo S. Maximi Taurinensis episcopi titulus legitur. Ex illis autem homiliis pars maxima iam lucem uiderat, aut S. Ambrosio, aut S. Augustino, aut genuino eorum auctori  attributa. Ineditas tamen in illo Sancti Galli codice 21 deprehendit Mabillonius, ex quibus duodecim 12 in tom. I Musei Ital. euulgauit. Sex tantum in schedis uiri doctissimi reperimus, quas hic dare peropportunum nobis uisum est.



ANDREAS GALLANDIUS.
Tom. IX Biblioth. uet. Patrum, etc., cap. 9, pag. 21, uenet. 1773.

Postquam premiserit Gallandius que ipsi uidentur opportuna ad designandam patriam et ortum Maximi ex eius sermonibus presertim eruta, hec de eius eloquentia et concionandi prestantia habet § 4.

Dicendi facultate plurimum ualuisse sanctum nostrum antistitem, cum ex Gennadii testimonio, tum  ex ipsius sermonibus, quos magna ex parte memorat idem presbyter Massiliensis manifeste colligitur. Quanto autem in pretio habite olim fuerint eius homilie,  illud satis insinuat, quod earum alie Ambrosio, alie Augustino tribute perhibeantur, ut ex cura et studio cll. Benedictinorum intelligimus, qui in Ambrosiana et Augustiniana opera sub finem seculi superioris edidere. uerum ut ad rem nobis propositam propius accedamus, preter S. Maximi sermones, qui iamdiu simul iuncti prodiere in uulgus, quique postea uirorum eruditorum suo auctori fuerunt restituti, alios complures e tenebris eruerunt uir. cll. Mabillonius, Muratorius et Martenius, quos una hic exhibemus, etc.



uINCENTIUS BELLOuACENSIS O. P.
In opere inedito, cui titulus de Auctoritatibus ss. inter alios SS. Patres, quorum sententiis utitur auctor in exponendis diuersis argumentis, mentionem habet de S. Maximo, ex quo plura desumpsit. Exstat in  bibliotheca Laurentiana codice 9, plut. 36, part. dextere; olim bibl. Sancte crucis min. conuentualium. Floruit seculo XIII.






SCHeNEMANNI NOTITIA IN S. MAXIMUM TAURINENSEM




§ I. uita.


Si tantum rerum gestarum magnitudine quantum predicandi facultate claruisset Maximus, tantumque nobis prisca memoria de uita eius tribuisset, quantum ipse in scriptis suis ad ingenii morumque imaginem refingendam materie reliquit, profecto non accusanda foret in presenti dicendorum inopia, que adeo de accurata temporis quod in uita transegit definitione laborare nos facit. Nempe id unum certo  scimus, Maximum episcopum Taurinatis subscripsisse anno 451 epistole synodice Eusebii episcopi Mediolanensis ad Leonem Magnum, eumdemque anno 465 interfuisse concilio Romano sub Hilario Leonis successore coacto, eiusque actis primo loco post Romanum episcopum atque ante metropolitas Ebrodunensem et Mediolanensem subscripsisse: id quod non sedis, sed etatis longeue prerogatiue, ut qui reliquis in synodo presentibus episcopis prior ordinatus fuisset, tribuendum non iniuria existimant. Ab hac uero etatis explorate nota retrogradum faciunt ad anteriora uite eius tempora, qui indiciis qualibuscumque in sermonibus eius obuiis confidunt. Quibuscum non luctabimur, si ex elogiis eius in S. Eusebium uercellensem, uercellis eum natum educatumque,  item sacerdotio initiatum et predicandi munere primum in eadem urbe perfunctum esse colligant  . Sed si ex iis que in sermone de Sanctis Martyribus Anauniensibus, interemptis an. 397, ad memoriam eorum commendandam loquitur necessario effici existimant sermonem illum aut eodem anno aut paulo post ab eo fuisse habitum  , nos assentientes  non habebunt. Quin nec alterum concedimus, quod ex secundo de iisdem martyribus sermone ex iniecta imperialis edicti de idolorum fanis subruendis mentione ad corroborandam priorem coniecturam afferunt, qua Maximum iunioris ualentiniani constitutionem datam III cal. Mart. Tatiano et Symmacho coss., id est anno 391, respexisse existimant  . Quod qui amplectuntur, uolunt eo tempore quo duos istos sermones habuisset, presbyterii gradu insignitum  eum fuisse, ne scilicet ultra modum anni eius extendantur, si iam an. 397 episcopali dignitate conspicuum facerent, quem anno 465 in uiuis adhuc fuisse compertum est. Sed mihi uetat quominus ea que dictis locis recitat post uiginti et plurium annorum interuallum tanquam suis temporibus et nuper gesta commemorare potuerit. Quemadmodum ex eo quod in sermone 4, de Natiuitate, ait: Heresim Iouiniani synodalis noster uno ore damnauit conuentus, falso aliquis colligeret eum inter Patres consedisse, qui anno 389 in concilio Mediolanensi illam heresim damnarunt. Sed si istis uirorum doctorum argumentis non tantum efficacie tribuimus, quantum ipsi inesse putant et ab aliis agnosci uolunt, ipsi tamen non negamus subesse iis aliquam ueri speciem hactenus, ut  Maximus ineunte seculo u uel paulo post initium eius muneribus ecclesiasticis fungi cepisse uideatur, adeoque uersus finem seculi Iu natus fuerit, et forte octogenarius uel nonagenarius etiam, diem supremum, eque ac cetera ignotum  , obierit.



§ II. Scripta.

Maximus Taurinensis Ecclesie episcopus, inquit  Gennadius in diuinis Scripturis satis intentus et ad docendam ex tempore plebem sufficiens, composuit in laudem apostolorum tractatus et in Ioannis Baptiste, et generalem omnium martyrum homiliam. Sed et de capitulis Euangeliorum et Actuum Apostolorum multa sapienter exposuit. Fecit et duos de sancti Eusebii uercellensis episcopi et confessoris uita tractatus, et de sancti Cypriani; specialem de baptismi gratia librum edidit. Scripsit de auaritia; de hospitalitate; de defectu lune; de eleemosynis; de eo quod scriptum est in Isaia: Caupones tui miscent aquam uino; de passione Domini; de ieiunio seruorum Dei; de ieiunio speciali Quadragesime, et quod non sit in eo iocandum, de Iuda traditore; de cruce Domini, de sepulcro eius, et de resurrectione ipsius;  de accusato et damnato Domino apud Pilatum; de calendis Ianuariis. Scripsit etiam homilias de natali Domini; homilias de Theophania, et de Pascha, et de Pentecoste multas; de hostibus carnalibus non timendis et de gratiis post cibum Deo agendis; de penitentia Niniuitarum, et multas alias eius homilias de diuersis legi, quas retineo [forsan reticeo]. Eadem omnia eodemque pene ordine et designatione recitat Trithemius  , preterea uero de officio Misse librum I, de sancto Laurentio hom. 3, et de sancto Stephano hom. 1, quibus omnibus enumeratis addit: Scripsit et alia multa: sermones et tractatus, epistolas et homilias, que ad notitiam meam non peruenerunt. Huic uero postremo utriusque uiri asserto ueteres libri mss. plane assentiuntur, ex quibus longe plures sermones  quam ab illis diserte laudati erant, iteratis uirorum doctorum studiis, iam pridem sunt eruti, nuper uero et iste numerus ultra dimidium in Romana editione adauctus est, omniaque uetustissimarum et optimarum membranarum testimoniis ita sunt confirmata, ut de sinceritate eorum tractatuum qui Maximo hic asseruntur dubium superesse non possit. Iam ergo nouissime huius editionis indicem et distributionem uideamus. Constitute sunt ab editore tres classes seu collectiones, homiliarum scilicet, sermonum et tractatuum, quibus adiecta sunt dubia aut que Maximo plane uidebantur indigna, inter que etiam epistole due. Homilie porro et sermones trifariam diuise sunt et inscripte de Tempore, de Sanctis et de Diuersis: quibus nominibus plerumque significari  solent orationes mobilibus diebus festis, de laudibus sanctorum, martyrum et confessorum in solemni eorum natali die habite; et que ad locum aliquem sacrarum Scripturarum illustrandum pertinent, aut solemnibus quibusdam occasionibus fuerunt recitate. Hec distributio editionibus superioribus est consona et debetur lectionariis antiquis, ex quibus primum Maximi sermones seligi ceperunt. Quibus autem de causis priorem amplexus sit, nec ipse explicat, nec alius quisquam facile deteget. Nam que ab eo afferuntur de homiliarum et sermonum discrimine ex  Ducangio  , ea nec in Maximianos quadrant, nec omnino hic expetebantur. Nempe non tam querebatur que uocum sit illarum significatio, quam potius, quo iure, quibusue indiciis singulas orationes in hanc illamue collectionem adlegerit, presertim cum uix credibile sit libros mss. in hoc satis constantes ei duces fuisse. Sed accipe indicem.



I. HOMILIAE



De tempore

    I. Ante Natale Domini.
    II. In Aduentu dominico, et de eo quod scriptum est Luc. XuII.
    III. Super eadem uerba Euangelii
    Iu, u. Ante Natale Domini.
    uI-Xu. De Natiuitate Domini, I-X. Ex his quatuor  priores nunc primum sunt edite.
    XuI. De calendis Ianuariis.
    XuII-XXuIII. De Epiphania Domini, I-XII, ex quibus I, II, III, Iu et uI a Bruno primum sunt reperte.
    XXIX-XXXu. De baptismo Christi, I-uII, quarum II, III, Iu et u antea erant inedite.
    XXXuI. In die Cinerum.
    XXXuII. De ieiunio Quadragesime.
    XXXuIII.-XLIu. De Quadragesima, II-uIII.
    XLu. Dominica in ramis Palmarum.
    XLuI. De accusato et iudicato Domino apud Pilatum.
    XLuII. De eodem iudicio.
    XLuIII. De Iuda proditore.
    XLIX. De passione et cruce Domini, I.
    L. De cruce Domini, II.
     LI, LII. De sancto Latrone I, II.
    LIII. De penitentia Petri et ostiaria ancilla.
    LIu. De eodem Petro apostolo.
    Lu. De festo Pasche, I.
    LuI. De Maria Magdalena et resurrectione Domini, II
    LuII-LIX. De eadem Pasche solemnitate, III-u.
    LX. De Ascensione Domini.
    LXI-LXIII. De solemnitate sancte Pentecostes I-III.





De sanctis.

    LXIu. In natali S. Stephani leuite et protomartyris.
    LXu-LXuII. In die natiuitatis S. Ioannis Baptiste, I-III.
    LXuIII-LXXIII. In natali SS. apostolorum Petri  et Pauli, I-uI, quarum ultima hactenus fuerat inedita.
    LXXIu-LXXuI. In natali S. Laurentii leuite et martyris, I-III.
    LXXuII-LXXuIII. In natali S. Eusebii uercellensis episcopi, I, II.
    LXXIX, LXXX. In natali S. Cypriani episcopi et martyris.
    LXXXI, II. In natali SS. martyrum Taurinensium Octauii, Aduentii et Solutoris.
    LXXXII. De sanctis martyr.





De diuersis.


    LXXXIII. De traditione symboli.
    LXXXIu. De corpore Christi.
    LXXXu. De eo quod scriptum est, Quis putas, etc.
    LXXXuI. De bellico tumultu.
    LXXXuII. De hostibus non timendis.
    LXXXuIII, LXXXIX. De non timendis hostibus carnalibus et gratiis post cibum Deo agendis, I, II.
    XC. De penitentia et ieiuniis Niniuitarum, I.
    XCI. De Niniuitis, II.
    XCII. De barbaris non timendis ei qui Deum timet, et de sancto Eliseo, I.
    XCIII. De eodem S. Eliseo, II.
    XCIu. In repartitione ecclesie Mediolanensis, antehac inedita.
     XCu, uI. De auaritia, I, II.
    XCuII, uIII. De eleemosynis et de muliere Samaritana, I, II.
    XCIX. De hospitalitate.
    C, CI. De defectione lune, I, II.
    CII. De eo quod scriptum est Isaie I: Caupones tui miscent aquam uino, etc.
    CIII. De calendis gentilium.
    CIu. De hereticis peccata uendentibus.
    Cu. Quod non debent clerici negotiari.
    CuI. De timore Dei et correctione linguarum.
    CuII. De eo quod scriptum est in psal. CXuIII: Bonitatem, etc.
    CuIII. Super illa Euangelii Matthei uI: Ascendit iehsu, etc.
     CIX, X. De grano sinapis, I, II.
    CXI. Quod simile sit regnum Dei fermento.
    CXII. Increpatio ad populum de absentia sua ab ecclesia.
    CXIII. Post increpationem allocutio.
    CXIu. De eo quod scriptum est Matthei XXII: Reddite, etc.
    CXu. De eo quod dicit Dominus in Euangelio Matthei uIII: uulpes foueas habent, etc.
    CXuI. Ubi Dominus sabbato manum aridam curauit, Luc. uI.
    CXuII. De camelo.
    CXuIII. De margarita.





II. SERMONES.



De tempore.

     I. Ante Natale Domini.
    II. De duobus in lecto uno, Luce XuII.
    III-u. De Natali Domini, I-III.
    uI. De calendis Ianuarii.
    uII-X. De die sancto Epiphanie, I-Iu.
    XI, XII. De baptismo Christi, I, II.
    XIII. De gratia baptismi.
    XIu. De ieiunio generali.
    Xu. De ieiunio Domini in deserto, et quod non in solo pane uiuit homo, Matth. Iu.
    XuI-XXuIII. De Quadragesima, II-XIu, inter quos III, uIII, IX et X nunc demum proferuntur.
    XXIX-XLIII. In Paschatis solemnitate, I-Xu, ex quibus III, Iu, u, uI, uII, antea erant inediti.
     XLIu-uII. De Ascensione Domini, I-Iu, quorum ultimus nunc Bruno debetur.
    XLuIII-LIII. De Pentecoste, I-uI. Alii duo de eodem argumento ex codicibus Gallicanis recens cruti in fine ante appendicem adiecti sunt, quod opere iam dimidia parte absoluto allati essent.





De sanctis

    LIu. In natali S. Agnetis.
    Lu-LXIII. De natiuitate S. Ioannis Baptiste, I-IX, inter quos inediti antea III, Iu, u, uII et uIII.
    LXIu-LXuII. In natali SS: apostolorum Petri ac Pauli, I-Iu.
    LXuIII-LXXI. De natali S. Laurentii leuite et martyris, I-Iu, quorum II, III, Iu, primum nunc in lucem prodierunt.
     LXXII-LXXu. De S. Cypriano, I-Iu.
    LXXuI. De natali sanctorum, precipue Cypriani.
    LXXuII, LXXuIII. De SS. Machabeis, I, II.
    LXXIX, LXXX. De SS. martyribus Alexandro, Martyrio et Sisinnio, I, II.
    LXXXI. In natali SS. Machabeorum et S. Eusebii uercellensis episcopi.
    LXXXII. De SS. martyribus Cantio, Cantiano et Cantianilla.
    LXXXIII. In natali S. Stephani protomartyris, antea ineditus.
    LXXXIu-XC. De natali plurimorum SS. martyrum, I-uII, quorum Iu, u, uI et uII nunc primum eduntur
    XCI. In natali plurimorum confessorum, antea iam  ineditus.





De diuersis.

    XCII. De mirabilibus.
    XCIII. De euangelica piscatione, a Bruno demum inuentus.
    XCIu. De hospitalitate.
    XCu, XCuI. De eo quod scriptum est, Sicut tuba exalta uocem tuam, etc.
    XCuII, XCuIII. De Zacheo, I, II.
    XCIX, C. De idolis auferendis de propriis possessionibus.
    CI. De speculatore posito filiis Isrel.
    CII. Increpatio ad plebem, etc.
    CIII. De calice aque frigide.
    CIu. De quinque panibus et duobus piscibus.
     Cu. De uerbis Euangelii Marci uIII: Cum turba multa esset cum Iesu, etc.
    CuI. De muliere Cananea, ineditus antea.
    CuII. De fraterna correptione, quem hic demum in lucem protraxit Brunus.
    CuIII. De castitatis studio, e mss. recens erutus
    CIX. Contra loquendi prauitatem, hic primum editus.
    CX. De seruo centurionis in Euangelio.
    CXI. De eo quod scriptum est, uenite ad me, omnes qui laboratis et onerati estis, Matth. II.
    CXII. Super illa uerba Euangelii, Quis putas maior erit in regno celorum, Matth. XuIII, antea ineditus. His accesserunt opere iam pene finito.
     CXIII, CXIu. De Pentecoste, uII, uIII.
    CXu, CXuI. In aduentu diuitum, I, II, post tractatus collocati.





III. TRACTATUS.

    I-III. De baptismo, I, II, III.
    Iu. Contra paganos, antea ineditus.
    u. Contra Iudeos, antea pariter ineditus.
    uI. Expositiones de capitulis Euangeliorum, quem nunc primum eruit Brunus, eumdem esse arbitratus qui a Gennadio memoratur.





In appendicem coniecti sunt.

Sermones: I, II. De aduentu Domini, antea inediti. III. De preparatione ad Domini Natiuitatem. Iu. De  Natali Domini, antea ineditus. u. Super illa uerba Matth. c. II: Defuncto Herode apparuit in somnis Ioseph in Aegypto, etc., antea ineditus. uI. In uigilia Pasche. uII. De die dominice Ascensionis, antea ineditus. uIII. De Pentecoste. IX, X. De S. Ioanne Baptista, quorum I antea ineditus fuit. XI, XII. De Assumptione beate Marie uirginis, I, II, quorum posterior ineditus. XIII et XIu. In natali SS. martyrum Nazarii et Celsi, I, II. Xu. De S. uincentio martyre. XuI. In natali S. Laurentii, antea ineditus. XuII. De Salomone. XuIII, XIX. In dedicatione Ecclesie, I, II. XX, XXI. De S. Eusebio episcopo et martyre uercellensi, I, II. XXII, XXIII. De S. Eusebio et de Machabeis, III, Iu, XXIu. De natali unius confessoris pontificis. XXu. In dedicatione Ecclesie, antea ineditus.  XXuI. De primitiis et decimis. XXuII. De honore et de dilectione erga parentes et de decimis, antea ineditus. XXuIII. De sancta Christi resurrectione. XXIX. De festiuitate S. Stephani protomartyris. XXX. In festo dedicationis Ecclesie. XXXI. In octaua S. Stephani, omnes nusquam antea uulgati.

Homilie: I. Dominica 3 Aduentus, super Euangelium secundum Mattheum II. II. Super Euang. S. Ioannis II. III. Super Euang. secundum Matth. II, inedite antea.

Epistole: I. Ad amicum egrotum. II. Ad amicum egrotum de uiro perfecto.

Multas Maximi homilias atque sermones intercidisse ex luculentis indiciis coniicit editor Romanus.

Benedictinorum, qui Ambrosii operibus insudarunt,  erat coniectura, libros de Sacramentis, qui uulgo Ambrosii nomen ferunt, forsan non alium quam Maximum auctorem habuisse. Cui locum prebuisse uidetur id, quod Mabillonius paulo ante obseruauerat, nempe istos libros de Sacramentis, qui Ambrosio in editis tribuuntur, absque auctoris nomine inseri sermonibus S. Maximi in codice Sangallensi, atque in sermones septem distribui sub hoc titulo, Incipit prima die in Pascha; ita ut singuli sex libri singulos sermones constituant pro totidem hebdomade diebus; et quidem septimus ab extrema parte libri sexti incipiat ab his uerbis: Aliud Psalmorum Dauid licet nunc libellus sit, etc. Sed nouissimus editor ad ea animum non aduertit



§ III. Editiones.


Homilie et sermones SS. Patrum communi fere hac utuntur fortuna, ut de auctoribus earum aut plane nulla, aut obscura saltem et incerta fama ad nos delata sit, doctorumque hominum iudicia diuisa identidem fuerint atque inter se discrepantia. Cuius rei causa maxime hec fuit, quod harum meditationum non ea cura ab ipsis auctoribus sit habita, qua ceteris suis libris prospexerunt, quos et cum amicis suis communicasse et frequenter describendos dedisse, emendasse item, atque etiam, si aliquis numerus esset, in unum collegisse nouimus. At sermones, quos ex tempore fere meditari solebant, nonnisi ab audientibus excipiebantur et uix unquam sub oculos auctorum suorum redibant. Ex eiusmodi autem commentariis,  in quos forte non unius doctoris tractatus colligebant, conficiebantur deinde breuiaria seu lectionaria diuersarum ecclesiarum, delectu, prout maxime conducere uiderentur, uel secundum singulas dominicas, uel dies festos mobiles sanctorumue, habito. Quorum ut alia aliis erant locupletiora, sic, ut occasio ferebat, aut eorum qui colligerent cura socordiaue nomina auctorum modo ascribebantur, modo amissa fuerunt; alibi nomen potioris, id est, cuius uel plurime homilie inessent, aut maxime insignes, uolumini prefigebantur. Interdum tamen accidit ut integre etiam insignis alicuius oratoris sermonum collectiones uel in ecclesiarum uel priuatorum usum conderentur. Sed partim fraude, partim leuitate describentium in his imprimis turbatum fuit.  Pre ceteris confuse sunt et in unum sepius congeste homilie Augustini, Ambrosii, Maximi et Cesarii, non solum quod numerosissime erant, sed etiam per similitudinem quamdam que in dicendi ratione alterius cum altero, uelut Cesarii cum Augustino, Maximi cum Ambrosio etiam nunc obseruatur; nec mere opinionis res est, sed ut Ambrosii editores Benedictini de Maximo ostenderunt, ex imitatione et quadam ueluti emulatione est profecta. Presentis igitur et superioris seculi exeuntis potissimum meritum hoc fuit, ut ista ab inuicem discernerentur et cuicunque homini ueri ac genuini fetus sui assererentur, quod in Cesario prestitit Steph. Baluzius, in Augustino Benedictini, iidemque in Ambrosio, porro in Zenone et Leone M. Ballerinii fratres, in Maximo denique,  post non contemnenda aliorum conamina, que paucis nunc attingere placet, Bruno Brunus. Nempe typis primum exscribi cepte sunt Maximi homilie in Homiliario doctorum, quod olim iussu Caroli M. adornasse creditur Paulus diaconus, uulgo Alcuinus, cuius antiquissima editio prodiit Spire 1482 per Petr. Drach, nouissima, si bene memini, Colonie apud Euch. Ceruicornium an. 1530. At in eadem urbe an. 1535 septuaginta quatuor homilias eius a Damiano Ascendiensi D. Benedicti Colonie apud S. Panthaleonem abbate acceptas separatim excudi fecit Ioannes Gymnicus, sepius deinceps uariis in officinis et diuerso habitu iteratas. Nam an. 1554 Rome apud Paulum Manutium in choro scriptorum ecclesiasticorum a  Petro Galesinio editorum proximum a Saluiano locum obtinuerunt; anno 1579 Colonie Agrippine repetite sunt, adiectis Petri Chrysologi sermonibus; ab anno uero 1613 cum Leone M. et aliis scriptoribus, quorum collectio per Theoph. Raynaudum an. 1633 aliosque deinceps fuit adaucta, Parisiis et Lugduni frequentissime, aliquoties etiam in PP. Bibliothecis impresse sunt. Interea an. 1684 monachi Benedictini e congreg. Sancti Mauri Parisiis in tomo u opp. S. Augustini plurimos sermones uulgo Augustino ascriptos Maximo restituerunt, eiusdemque congreg. socius celeberrimus Ioan. Mabillonius ex codicibus mss. optime note in Italia et Heluetia repertis, duodecim Maximi sermones, omnes fere ineditos antea, euulgauit in Museo Italico, 1687, cuius contubernalis sui  uestigiis insistentes, aliorumque mss. haud rarum omen secuti Ambrosii editores an. 1690 insigni Maximum homiliarum copia, Ambrosio iure, ut sibi uisi sunt, adempta, locupletarunt. Horum conatibus successit Lud. Ant. Muratorius, excusso denuo codice, quem Mabillonius primus tractauerat, Ambrosiano, et propositis ex eo haud paucis ineditis in Anecdotorum tomo Iu an. 1713, sicut ex ipsius Mabillonii schedis paucula adhuc elicuerunt socii ipsius quondam Edmundus Martene et Martinus Durand, in collectione amplissima an. 1733 prolata. Anno 1741 et 1748 Maximi homilie iterum uenetiis excuse sunt cum Leonis M. operibus, in quibus duabus editionibus fortasse antiquior ista collectio cum hisce recentioribus incrementis est coniuncta. Etenim a Gallandio  in Bibl. PP. ueneta an. 1773, nonnisi ea que Mabillonius, Muratorius atque Martenius collegerunt exhibita sunt. Tandem hec omnia atque alia multa nondum antea uisa ex codicibus mss. fere innumeris denuo eduxit, noua ratione disposuit, animaduersione critica, argumentis, admonitionibus et notis uberrimis instruxit Bruno Brunus Romanus, clericus reg. scholarum piarum, in editione que nuper, an. 1784, Rome iussu Pii uI P. M. est adornata, queque tantum ab editoris industria nacta est honorem, quantum specie ac splendore pontifice summo ac rege, cui dicata est, digno inter omnes Patrum Latinorum fulgentissimas editiones excellit. Plura de his, si cupis, euolue hunc singularum editionum indicem.



SAECULO Xu.



1482.


Spire, per Petrum Drach, in-fol. S. Maximi episcopi homilie ; in Homiliario doctorum editionis, cuius iam ad Augustinum et Leonem facta est mentio.



1493.

Basilee per Nic. Kessler, in-fol. S. Maximi episcopi homilie; in eodem Homiliario.



1494.

Norimberge, per Anth. Koburger, in-4. S. Maximi homilie; in Homeliis omnium doctorum de sanctis, que noua est et a precedenti plane diuersa collectio.



1496.


Basilee, per Nic. Kessler, in-fol. S. Maximi Taurinensis aliquot homilie; in Homiliario doctorum Caroli M. repetite editionis.



Sine anno.

Colonie, per Conr. de Homborch, in-fol. Maximi episcopi homilie aliquot, in eodem Homiliario; que editio inter Augustiniana est notata.



SAECULO XuI.



1516.

Lugduni, per Ioh. Clein. Alemannum, in-fol. Beati Maximi episcopi sermones; in Homiliario doctorum.



1520.

Ibidem, per eumdem, in-fol. B. Maximi sermones  in eadem collectione Homeliarum denuo impressa.



1525.

Ibidem, per honoratum uirum chalcographum Ioannem Crespin, in-fol. Sermones uarii beati Maximi episcopi, inter easdem Homelias doctorum ecclesiasticorum, etc.



1530.

Colonie, ex officina Eucarii Ceruicorni, in-fol. Sermones uarii beati Maximi episcopi; inter homilias prestantissimorum Ecclesie doctorum, que in titulo nunc ex uetustissimis codicibus integritati restitute et aliis antea impressis aucte dicuntur.



1535.

Colonie, apud Ioannem Gymnicum, in-8. Opus insigne homiliarum hiemalium et estiualium tam de  tempore quam de sanctis diui Maximi episcopi Taurinensis, qui et in homiliis declamandis ad populum fuit uere maximus. Addite sunt aliquot homilie D. Ioannis Chrysostomi eruditissime et prope diuine, antehac non excuse. Cum indice.

Inscripsit editor opusculum hocce Damiano Ascendiensi ordinis D. Benedicti Colonie apud S. Panthaleonem, eidem, cui totum acceptum referebat, quemque magna cum gratulatione ob hanc preclaram de studiis theologicis bene merendi occasionem adhortatus est, ut si quid huius scriptoris reliquum apud ipsum esset, operam daret ut in lucem propediem ueniret. Hanc Ioannis Gymnici ad religiosum et eruditum uirum Damianum epistolam integram iterum exscribendam dedit Bruno Brunus in editione Romana,  pag. 158. Quocirca nescio qui factum sit, ut idem doctissimus et diligentissimus uir in pref. pag. 14, asseruit, Damiani hanc S. Maximi homiliarum collectionem ideo demum a Ioanne Gymnico Colonie an. 1535 editam fuisse, quod ipse morte prereptus eam in lucem emittere nequiuisset. Insunt autem partis hiemalis de tempore homilie sequentes: De Aduentu Domini, I, II. In uigiliis Natalis Domini, I. In Natali Domini, I-uI. In Circumcisione Domini, siue de calendis Ianuarii increpatio, I. In Theophania Domini, I-uIII. In die Cinerum, I. De ieiunio Quadragesime, I-Iu. Dominica in Ramis Palmarum, in illud psalmi: Deus, Deus meus, respice me, I. De accusatione Domini apud Pilatum, I, II. De Iuda traditore,  I. De passione et cruce et sepultura Domini, I-Iu. De sancto latrone, Petro apostolo et ancilla ostiaria, I-Iu. Homilie autem partis estiue de tempore sunt: In solemnitate paschali, I-u. In letaniis et Niniuitarum ieiuniis, I. In solemnitate Pentecostes, I-III. Porro homilie hiemales et estiuales de sanctis: In natali diui Stephani, I. In natali diue Agnetis, I. In natali diui Ioannis Baptiste, I-III. In natali sanctorum Petri et Pauli apostolorum, I-u. In natali diui Laurentii martyris, I-III. In natali diui Eusebii uercellensis episcopi, I, II. In natali diui Cypriani episcopi et martyris, I, II. In feriis diui Michelis, I. In natali sanctorum Taurinorum martyrum, I. Denique homilie de diuersis: De expositione symboli, I. De non metuendis carnalibus hostibus et gratiis post  cibum agendis, I, II. De auaritia uitanda, I, II. De eleemosynis largiendis, I, II. De hospitalitate, I. De defectu lune, I. Super illud Isaie: Caupones tui miscent aquam uino, I. Summa 74 Homiliarum Chrysostomi sunt 12, unaque preterea Origenis. Index in titulo promissus non alius est quam harum ipsarum homiliarum, que uerbis initialibus singule significantur. Premittitur Gennadii testimonium.



1555.

Basilee, per Hieron. Froben. et Nic. Episcopium, in-fol. S. Maximi Taurinensis sermones; inter Ambrosiano uulgo dictos in tomo III opp. Ambrosii editionis Erasmo-Costeriane., pp. 225-323

Isti quidem sermones non in hac demum Ambrosii editione prolati sunt, sed eque in prima iam Erasmiana  comparent, et in superioribus Basileensibus fuerunt editi; quas omnes, si lubet, aliquis Maximi editionibus accenseat. Sed quia nostra non tam refert scire quidquid ex Maximi meditationibus tacito auctoris uel adeo sub alterius nomine passim excusum sit, quam que uel primitus nomen eius gesserint uel sensim ei fuerint restituta: pretermissis aliis hanc Costerianam commemoramus, in qua primum singulis sermonibus auctor suus ascriptus est. Nempe hec Costerii opera fuit, non Erasmi. In quo corrigendus est nouissimus editor Bruno Brunus, qui in prefatione Romane editionis , Erasmi in opusculis Maximi distinguendis et ad manuscriptos codices exigendis laudat industriam, confisus scilicet, non suis oculis, sed Casimiro Oudino, cuius tamen  locum propriis uerbis allatum non recte cepit. Erasmus enim nichil amplius statuit quam esse sermones istos supposititios et nichil habere Ambrosiane uene. Costerius uero plerosque Maximo, tum ex mss. codicum fide, tum ex impressis attribuit; quod ipsum Oudinus dicto loco confirmat, in eo solum falsus, quod omnes omnino Maximo attribuisse Costerium dicat. Ceterum quantum Costerio Coloniensis Maximi sermonum editio profuerit quamue diligens in euoluendis mss. libris hac in re fuerit, alii uideant.



1564.

Rome, apud Paulum Manutium Aldi. F. in edibus populi Romani, in-fol. Maximi Taurinensis homilie, cum Saluiani de uero Iudicio et Prouidentia Dei libris  octo, aliisque Paciani, Sulpicii Seueri, Dorothe et Haymonis Holberstattensis opusculis, edente Petro Galesinio, pp. 85-181.

Editionis huius iam in primo tomo operis nostri ad Pacianum mentionem fecimus, nec sane Maximus plus ab eo quam Pacianus lucri fecit. Nihil enim notarum accessit, sed ex Gymnici editione simpliciter sunt repetite prefixo quoque eodem indice et Gennadii testimonio. Admonemur autem a Brunone Bruno, binam huiusce collectionis Patrum exstare editionem, eodem anno, eodem charactere eademque forma, a Galesinio uulgatam: primam enim testatur sibi in concinnanda nouissima collectione presto fuisse ex bibliotheca Florent. collegii S. Ioannis Euangeliste, alteram autem multo illa perfectiorem  et completiorem Rome sese nactum fuisse, additque, non satis admirari potuisse, quod a Galesinio silentio pretermissa fuerit, nec minus, quod de Gymnici editione prorsus ille taceat. Sed quod postremum attinet non tantopere mirabitur qui cognouerit nullius omnino editionis superioris mentionem a Galesinio factam esse.



[1Kb] 579.

Colonie Agrippine, apud Ioan. Carolum Munich et Petrum Ketteler, in-4. S. Maximi episcopi Taurinensis homilie hiemales et estiuales pariter insignes; cum Petri Chrysologi sermonibus h. a. et loco primum in Germania editis. Deest index sermonum in prima adiectus.



1581.

 Mediolani. . . . . S. Maximi episcopi Taurinensis sermones quatuor de sancto Eusebio martyre uercellensi; in Antiquorum Patrum sermonibus et epistolis de S. Eusebio uercellensi episcopo et martyre, collectis iussu Ioannis Francisci Bonhomii episcopi uercellensis.

Laudat hanc editionem Muratorius in pref. ad sermones a se editos in Anecdotis, inter quos quatuor illi sunt de sanctis uI, uII, uIII et IX. In nouissima Romana editione autem nonnisi unus ex iisdem inter genuinos locum occupauit, sermo 81 de Sanctis, inscriptus in natali SS. Machabeorum et S. Eusebii u. E. et M., incipiens a uerbis Ad celebritatem presentis diei; reliqui tres in appendicem sunt relegati n. 21, 22, 23, incipientes uerbis, Dum ad obsequia,  etc.; Licet me, fratres, caritati uestre, etc.; et Quanquam, dilectissimi fratres, etc.



1588.

Lugduni, ex officina Iunctarum, in-fol. S. Maximi Taurinensis ep. homilie; in Bibliotheca homiliarum et sermonum priscorum Ecclesie Patrum, Laur. Cumdii et Gerardi Mosani, per totum opus disperse.



SAECULO XuII.



1613.

Parisiis,. . . . in-fol. S. Maximi Taurinensis ep. homilie, cum Leonis M. et Petri Chrysologi operibus. Sic Bruno Brunus asserit.



1614.


Parisiis, apud Claudium Morelium, in-fol. Eedem; cum iisdem. uide sequentes.



1618

Parisiis, sumptibus Sebast. Cramoisy, uia Iacobea, in-fol. S. Maximi Taurinensis episcopi homilie, cum Leonis M. et Petri Chrysologi operibus, medio loco, pp. 550-706. Additus est index rerum Leoni et Maximo communis. Bruno Brunus in recentissima Maximi editione, alteram horum Patrum editionem Antuerpie 1628 factam esse prodit.

Colon. Agripp., sumpt. Ant. Hierat., in-fol. S. Maximi Taurinensis homilie ex editione Romana expresse in tomo u, part. 1, Bibliothece PP.



1622.

Lugduni, sumptibus Claudii Landry., in-fol. Maximi  Taurinensis ep. homilie; cum Leonis, Petri Chrysologi, Fulgentii, ualeriani et Asterii operibus, pagg. 193-246.



1623.

Parisiis, . . . . in-fol. S. Maximi Taurinensis ep. homilie 74, cum iisdem Leonis M. aliorumque operibus. Testante Bruno.



1633.

Lugduni, . . . . in-fol. S. Maximi Taurinensis homilie, cum Leonis M. aliorumque, quibus Heptadem Presulum confecit Theoph. Raynaudus operibus.



1651.

Parisiis, . . . in-fol. Eedem; in recusa Raynaudi collectione Leonis M., etc. Laudat hanc editionem Quesnellus in pref. ad Leonem.



1661.


Parisiis, apud Simeonem Piget, bibliopolam iuratum, uia Iacobea ad insigne Prudentie, in-fol. S. Maximi Taurinensis ep. homilie; cum operibus Leonis M., Petri Chrysologi, etc., auctis Amedeo Lausannensi, pp. 193-246. Ad paginas superiori respondet.



1662.

Parisiis, sumptibus Antonii Bertier., in-fol. S. Maximi Taur. episcopi homilie in Francisci Combefisii Bibliotheca Patrum concionatoria. In recensu auctorum quorum homilie hic collecte exhibentur, etiam Maximus locum inuenit. Adiecit etiam editor tomo uII, p. 45, nouum ad festum Natiuitatis S. Marie ex codice S. Germani Pratensis titulo in eius Assumptionem,  sed qui magis ad Festum Annuntiationis spectat.



1670.

Cygnee, typis et sumptib. Sam. Ebelii., in-8. S. Maximi Taurinensis episcopi homilie tres in Solemnitate natiuitatis Domini nostri Iesu Christi: in diuorum PP. ueterumque Ecclesie doctorum aliquot, qui oratione soluta scripserunt, homiliis et meditatt. in festum Natiu. I. Chr. collectis a Christiano Daumio, pp. 121-27. Sequitur editionem Bibliothece PP. Coloniensis. Sunt I, II, uI, alias Iu, u, IX.



1671.

Parisiis, sumpt. Petri uariquet. in-fol. S. Maximi  episcopi Taurinensis homilie, cum operibus Leonis M., etc., in aucta Raynaudi collectione h. l. et a. recusis. Nouissimus editor homiliarum S. Maximi aliam insuper huiusce collectionis editionem Parisiis an. 1672 factam notat; quam uere, nescio.



1672.

Lugduni, apud Hugonem Denouallay., in-fol. S. Maximi Taurinensis episcopi homilie 74; in eadem collectione denuo recusa; teste Brunone Bruno.



1677.

Lugduni, apud Anissonios fratres., in-fol. S. Maximi Taurinensis episcopi homilie 74; in tomo uI Bibliothece max. PP., pagg. 1-49.

Rome, sumpt. Pontii Bernardon., in-fol. Latini Latinii obseruationes et correctiones in homilias S. Maximi episcopi Taurinensis; in Bibliotheca sacra  et profana, p. 164.

Editio quam he note respiciunt, fuit Parisina apud Michelem Sonnium. Ab editore Romano non neglecte sunt.



1684.

Parisiis, apud Franciscum Muguet., in-fol. Maximi Taurinensis homilie aliquot ex Augustinianis secrete et in appendice sermonum supposititiorum a patribus Maurinis notate tomo u operum Augustini, nimirum in classe prima sermonum de Scripturis uet. et Noui Testamenti: 1o Sermo 80 in Matth. XXuII, de Iuda proditore, tam in codicibus mss. quam editis Maximo tributus, olim de Tempore 128, et postea in append. 48. 2o Sermo 82 de uerbis Euangelii Luce III: uenerunt, etc., a Louaniensibus Maximo  tributus, olim de uerbis Domini 19, et postea in app. 3, et inter Ambrosianos. Benedictini tamen dubitant an etiam Maximum auctorem habeat. 3o Sermo 100 de uerbis Actor. Iu: Nemo quidquam ex eo quod possidebat, proprium esse dicebat; olim de uerbis Apostoli 25, et post in app. 9. Sed et inter Ambrosianos et Maximi uulgatus, cui cum Louaniensibus etiam uindingus assignat. In classe secunda de Tempore. 4o Sermo 122 in Natali Domini, uI, in mss. eque ac editis Maximo ascriptus, olim de Tempore 11. et post in app. 23. 5o Sermo 134 in Epiphania Domini, Iu. Maximi consentientibus mss. eque ac editis, olim de Tempore 37, et post in app. 29. 6o Sermo 145 in Quadragesima, uI, alias de Tempore 69, a Louaniensibus dubius, a uerlino et uindingo  falsus iudicatus, a Benedictinis primum in appendicem relatus, qui in Remigiano codice Maximi nomen eum preferre testantur. 7o Sermo 152 de Passione Domini, III, et de Susanna, in mss. eque ac impressis Maximo tributus et quidem inter eius homilias post dominicam in Ramis prima, olim de Tempore 118, et post in append. 44. 8o Sermo 185 in Pentecoste, Iu, olim de Tempore 183, et post in app. 60. In Theodoricensi codice falso Ambrosio tributus, sed in ceteris una cum aliis tribus Maximi nomen recte gerit. In classe tertia de Sanctis: 9o Sermo 192 in cathedra S. Petri, III, alias de Sanctis 16, a Louan. inter dubios relictus, a uerlino et uindingo  pro spurio habitus et a Benedd. primum in app. relatus, excusus etiam inter Ambrosii et ipsius Maximi sermones mutato duntaxat initio. 10o Sermo 202 in Natali apostolorum Petri et Pauli, II, olim de Sanctis 27, et post in app. 79, in excusis etiam inter Ambrosianos et Maximianos locum habens, in mss. partim Augustino, partim Ambrosio, sed plerumque Maximo assignatus, cuius nomine etiam in Breuiario Romano die 5 Iulii eum reperiri Benedictini monent. 11o Sermo 207 in Natali sancti Laurentii, II, alias de Sanctis 32, a Benedd. primum, sed ex parte posteriori duntaxat, in app. relatus, a uerbis nempe Sufficere nobis debent, etc. In classe quarta de Diuersis. 12o Sermo 248 de Sepultura Domini, alias de Tempore 133, a Louan. inter dubios relictus,  a Benedd. autem post uerlini et uindingi censuras in app. relatus. Compositus est nempe ex parte postrema sermonis apud Ambrosium 52 de Cruce et ex integro sermone apud eumdem 53 de Sepulcro Domini, qui duo etiam Maximi nomine uulgati sunt.



1687.

Lutetie Parisiorum, apud uiduam Edmundi Martin, Ioan. Boudot et Steph. Martin., in-4. S. Maximi episcopi Taurinensis homilie duodecim, ex codicibus mss. primum erute a Ioanne Mabillon. Eduntur in Museo Italico eiusdem, parte altera, pp. 1-31.

Tituli eorum sunt: I. De barbaris non timendis ei qui Deum timet, et de sancto Eliseo. II. Item sequentia, i. e., de eodem S. Eliseo  . III. Item sequentia, i. e., de hostibus non timendis. Iu. De Niniuitis. u.  De calendis Ianuariis. uI. De defectu lune. uII. Ante Natale Domini. uIII. De Natali Domini. IX. Post Natalem Domini. X. De hereticis peccata uendentibus. XI. Quod non debent clerici negotiari. XII. De corpore Domini. Hauste ille sunt ex tribus codicibus mss. perantiquis, uno Mediolanensi bibliothece Ambrosiane, secundo Romano monasterii S. Crucis in Ierusalem, tertio Heluetico ex abbatia S. Galli. »Ex his tribus codicibus , inquit, quantumuis antiquis, non eruitur certa et explorata cognitio omnium sancti Maximi homiliarum, siquidem Sangallensis eas sub Augustini falso titulo adducit; Sancte Crucis codex, deleto ueri auctoris nomine, Ambrosium prefert; unus Ambrosianus Maximo quasdam assignat, sed paucas, ut postea uidebimus. uerum ex aliis indiciis,  maxime ex Gennadio, intelligimus omnes, aut propemodum omnes, presertim que in codice Sancti Galli exhibentur, Maximo esse tribuendas. Et quidem ita simul connexe et colligate sunt, ut si unarum auctor exploratus habeatur, de aliis consequens futurum sit iudicium. Auctor quippe passim homilie precedentis in subsequenti mentionem facit. Atqui plereque Maximum uti legitimum parentem agnoscunt, ut pote quas Gennadius maxime designauit. Hoc in numero eas esse quas nunc primum in lucem  proferimus ex subiectis obseruationibus quiuis facile animaduertere poteri.« Singulas dehinc percenset et multo cum acumine elicit signa que in eas quarum argumenta Gennadius protulit, conueniant, additque postremo loco, non solum plerosque sermonum qui sub Maximi nomine in editis uulgati sint Maximum auctorem habere, sed eidem adeo uindicandos esse quotquot ex iis Ambrosio inter eius opera supponantur; quorum paucos admodum Ambrosio, longe plures Maximo ascribi debere censet; alios nec Maximo nec Ambrosio tribui posse, sed posteriorum auctorum esse luculentis aliquot exemplis demonstrat.



1690.

Parisiis, typis et sumptibus uidue Ioan. Bapt. Coignard  et Ioan. Bapt. Coignard filii, in-fol. S. Maximi Taurinensis sermones inter Ambrosianos reperiundi, in tomo II opp. Ambrosii, ed. Benedictinorum, append. a pag. 391.

Maior quidem pars sermonum istorum, qui Ambrosii nomen in mss. libris gerunt et cum operibus illius excusi sunt, quorumque omnium nullum omnino ad Ambrosium pertinere censuerunt Benedictini, Maximum Taurinensem auctorem agnoscit. Plerique etiam ex iis alibi sub Maximi nomine impressi fuerunt. Enimuero a Romanis Ambrosii editoribus, quorum opera per centum et amplius annos sola exscribi consueuit, horum nulla plane ratio habita erat, quippe quibus magis cordi fuit numerum Ambrosii scriptorum quocunque modo augere, quam critici officio  fungi et pati, ut notandis spuriis ille imminueretur. Qua quidem desidia factum est ut tanto acrius in hoc negotium Benedictini incumberent et falce nequaquam timida cuncta aliena amputarent. Diximus autem nullos omnino sermones preter quatuor conciones propriis locis exhibitas, nempe in funere ualentiniani, in funere Theodosii, de basilicis non tradendis et de reliquiis SS. Geruasii et Protasii pro genuinis ab iis haberi. Iam cum ex spuriis illis alii nonnisi apud Ambrosium, alii uero etiam alibi uulgati exstarent, priores tantum retinuerunt et in appendice exhibuerunt, sermonis cuiusque capiti strictim premissis iis rationibus, que Ambrosianum non esse suaderent aut alium auctorem ostenderent. No uero mutatio illa molesta cuiquam accideret, gemino  indice prouisum est, quorum in primo omissi collocantur tali ordine, ut non solum quam quisque sedem antea in editionibus Ambrosianis obtinuerit, uerum etiam, apud quem Patrum reperiatur, uno intuitu aduerti possit; in secundo ii sermones quos retinuerunt, indicantur, ut editionum, antiquarum scilicet, Romane et nouissime comparatio existat. Sicut uero ex priore indice apparet, omissorum longe plurimos inter Maximianos iam uulgatos esse, quem non immerito pro auctore eorum haberi in singulari ad  omissos sermones adnotatione demonstrant; ita ex sexaginta tribus, quibus locum in appendice dederunt, usque dum nonnisi cum Ambrosio excusis sermonibus potissimam partem Maximo Taurinensi deberi ostenderunt; nuper uero editor Romanus Maximi Bruno Brunus tantum non omnes, quos uel incertos reliquerant, uel aliis interdum tribuere uisi sunt Ambrosii editores, codicum mss. superante testimonio Maximo suo assertum iuit. Tanta uero Maximi sermonum pars quod in Ambrosii nomen potissimum transcripta sit, preter librariorum fraudes, qui, ut uendibiliora exemplaria facerent, illustria nomina iis inscribere solebant, hoc cause fuisse censent Benedictini, quod cum Ambrosii opera diligenter lectitasse uideatur Maximus, ex iisque, potissimum ex commentario  in Lucam, magna fragmenta ad uerbum excerpta indiderit, incautis librariis errandi prebuerit occasionem. »Inde similiter, inquiunt, coniicere forsan liceat, non alium auctorem libris seu sermonibus de Sacramentis querendum esse quam eumdem Maximum, cui coniecture locus et tempus patrocinantur.



SAECULO XuIII.



1713.

Patauii, typis seminarii, apud Ioan. Manfré, in-4. S. Maximi Taurinensis episcopi sermones  cura et studio Ludouici Antonii Muratorii; in tomo Iu Anecdotor., pp. 1-117.

Muratorius ex eodem codice Ambrosiano ex quo partem homiliarum duodecim ineditarum excerpserat  Mabillonius, non solum nouas denuo, nec paucas eruit, quas uere Maximum auctorem habere putat homilias, sed eas etiam que iam edite fuerant siue inter Ambrosii, siue in Maximi ipsius operibus adnotauit et iudicio suo confirmauit. Stylum potissimum iudicem secutus est, sed non minus Gennadium et alia indicia ex ipsis homiliis petita.



1733.

Parisiis, apud Montalant, ad ripam PP. Augustinianorum, prope pontem S. Michelis, in-fol. S. Maximi Taurinensis episcopi homilie sex, ex schedis Mabillonii edidit Edmundus Martene in tomo IX collectionis amplissime uett. SS. et monumentor., quam una cum Martino Durando eiusdem ac ipse congregationis sancti Mauri socio et presbytero nouem  uoluminibus adornauit; pp. 134-142.

Selegerat eas Mabillonius ex eodem codice Sangallensi, ex quo primum homilias duodecim publicauit, alias ex nonaginta et septem quas sub nomine Augustini comprehendebat, quarum tamen pars maxima iam sub Augustini, uel Ambrosii, uel ipsius Maximi nomine exarata erat, in aliud tempus reseruans. Sed preter has sex nichil in schedis eius ab hoc editore repertum est.



1741.

uenetiis, apud Augustinum Sauioli, in-fol. Opera Maximi Taurinensis; accedunt operibus Leonis M. ab eodem bibliopola editis.

De hac editione, ut de sequenti, dicetur in annalibus  editionum Leonis. Ad manum neutra fuit. Ignoramus ergo utrum sole primitus cum Leone uulgari solite homilie 74 reddite sint, an ex Mabillonii, Muratorii et Edmundi Martene collationibus fuerint locupletate



1748.

uenetiis, apud Andream Poletti, in-fol. Sermones et homilie S. Maximi episcopi Taurinensis. ad mss. codices denuo castigati et aucti; accedunt Leonis M. operibus per eumdem excusis.



1749.

uenetiis, apud Carolum Pecora, in-fol. S. Maximi Taurinensis episcopi sermones uarii; in Combefisii Bibliotheca concionatoria noue editionis, potissimum per tomum I, II, u et uI.



1773.


uenetiis, ex typogr. Ioan. Bapt. Albritii, in-fol Sancti Maximi episcopi Taurinensis complures homilie, que in antea editis desiderantur, euulgate cura et studo uu. cll. Mabillonii, Muratorii et Martenii, recollecte ab Andrea Gallandio; in Bibliotheca uet. Patrum antiquorumque scriptorum ecclesiasticorum, tomo IX, pp. 349-395. Additus est etiam sermo nouus ex Combefisio. Subiecit editor breues aliquot notas, uariantes, emendationes, coniecturas, nec non loca biblica, que uel diserte profert, uel respicit saltem Maximus. In prolegomenis denique cap. 9, pp. 20-22, de Maximi rebus, et harum eius homiliarum editoribus exquisito cum iudicio disseritur.



1784.


Rome, typis sacr. congr. de Propaganda Fide, in-fol. max. Sancti Maximi episcopi Taurinensis opera iussu Pii Sexti. P. M. aucta, atque adnotationibus illustrata a uictorio Amedeo, Sardinie regi D. D.

Seriem cum homiliarum, tum sermonum in hac editione contentorum supra dedimus. Iam primum esse debet, ut, quonam pacto prestitum sit illud, quo maxime gloriari ea possit, ut non tam aucta, quam de nouo condita uideatur, explicemus. Simulac nimirum a pontifice summo Brunoni Bruno hec concredita esset Maximum ornandi prouincia, non solum intra Italiam auctoritate sua egit, ut ubicunque libri mss. in quibus aliquid Maximi operum inesset, delitescerent, studiose inquirerentur et ad edita excuterentur,  quique inde prouenissent uel nouorum sermonum uel uariantium lectionum fructus, una cum forme, characterum, atque etatis declaratione Romam mitterentur, sed extra Italiam etiam idem per legatos suos fieri curauit. Ipsum denique Brunum insigniores et codicibus mss. maxime abundantes bibliothecas ueluti Casinensem et Florentinas adire et suopte ingenio experiri iussit, quantum lucri esset laturus. Simul summi undequaque et loco et doctrina uiri et officii sui erga pontificem testandi causa et bene de Maximo merendi cupidi eximiam in hoc studio editori nauarunt operam. Is ergo postquam omnes, quotquot hactenus curate essent Maximi editiones circumspexerat et conquisiuerat, ingeniumque  deinde legendis uirorum historie criticeque artis peritia insignium de Maximo scriptis, qualia sunt ex antiquioribus, Gennadii et Honorii Augustodunensis, recentiorum uero, Trithemii, Erasmi, Sixti Sinensis, Latini Latinii, Bellarmini, Baronii, Labbei, editorum Augustini et Ambrosii e congreg. S. Mauri, Natalis Alexandri, Ioan. Alb. Fabricii, Cauei, Dupinii, Oudini, Tillemontii, Ceillerii et fratrum Balleriniorum, nutriuerat; tantaque denique mss. copia mactatum se uideret, quod ad editas quidem, secutus est partim exemplum Gymnici, qui primus septuaginta quatuor homilias dederat a Galesinio mox recusas, ita tamen ut nonnulla eius aut suppleret, aut emendaret, omninoque ad probatiorum mss. fidem exigeret, partim representauit exempla editionum  Parisiensium operum S. Ambrosii annorum 1569 et 1690, Anecdotorum Muratorii an. 1713, et Musei Italici Mabilloniani an. 1724; nouas autem et ineditas hactenus nonnisi consentientibus pluribus optime note mss. et ex iudicii sui assensu in numerum allexit, hac adhibita in diiudicandis mss. codicibus cautione, ut antiquiores generatim preferret recentioribus, emendatiores minus castigatis et iis plus tribueret, quos ex optimis exemplaribus descriptos esse cognouisset. »Id uero ut dignoscerem, inquit, regulas mihi subsidio tres comparaui. Earum fuit prior, codicum plurimorum eorumque antiquiorum emendatiorumque concentus; altera, ueterum monumentorum scriptorumque auctoritas; tertia, historicorum criticeque artis peritorum consensio. His  ergo presidiis munitus, permulta opuscula iure asserui Maximo, etsi essent qui ipsorum aliqua eidem accepta referri oportere aut inficiarentur, aut dubitarent. Quod si aliquando horum mihi presidiorum uel aliqua uel pene omnia defuerunt, induci tamen non potui, ut sancto antistiti abiudicanda esse ducerem, que ab ipso fuisse scripta styli ac orationis similitudo suaderet. Neque uero, quod in quibusdam opusculis humilior quam in ceteris sit oratio, idcirco ab issdem Maximo ascribendis deterreri potui. Non enim sum nescius consuesse sanctos, eius presertim etatis, antistites sublimiore elegantioreque oratione uti, cum auditores eloquentie doctrineque laude prestantes nacti essent; humiliore contra, cum conciones ad imperitum uulgus haberent.---uerum  etsi par omnino in aliquot Maximi opusculis, atque in aliis pluribus esse non uideatur sublimitas sermonis et elegantia; adeo tamen est series, collocatio, uerborum ductus, afferendorumque sacre Scripture locorum ratio similis, ut facile in utrisque Maximum auctorem possis agnoscere. Iam uero si qua in opuscula incurri, que sermone tam uulgari, humili, abiecto, implicato scripta essent, ut prorsus indigna Maximo uiderentur; ea equidem nichil hesitans statui reiici oportere in numerum operum spuriorum, quanquam in aliquot codicibus inscripta essent Maximi eiusdem nomine.« Quod posterius latius ibidem editorum Ambrosii et Augustini e congreg. S. Mauri et Leonis M., fratrum Balleriniorum exemplis defendit.  Atque hec in uniuersum quidem de methodo quam in adhibendis codicum mss. testimoniis secutus sit, precipit; singulatim uero ad unamquamque orationem docet, unde illa sit, noua, an alias iam edita, quo iure Maximi nomen ferat, quibusue mss. se tueatur; que iunctim admonitionum nomine ab eo comprehenduntur. Iam ad alia accedamus, que in hoc opere S. Maximi amatoribus uidebuntur eximia, textus emendationem dico et illustrationem. Ad illam quod spectat, uix dubitari potest quin ei, qui S. Maximi ingenium propriamque dictionem adeo, ut noster, animo imbibit, egregie hic labor cesserit, nec facile illa, nisi ab eque exercitato in huius aliorumque concionatorum lectione rite estimari poterit; id unum tantum affirmamus, uariantes lectiones larga  manu appositas et diligenter enotatas esse. Illustrationi inseruiunt cum argumenta sermonibus et homiliis prefixa, tum adnotationes, non omnibus quidem, sed prolixioribus passim subiuncte, de fidei dogmatibus, que forte Maximus attigit, unice tractantes. De iisdem uero separatim etiam per systematis modum longe uberius quam in tali auctore quispiam desiderauerit, commentatus est. Restat nunc ut totius operis descriptionem et quomodo singule se partes ordine continuo excipiant, paucis exponamus. Auspicatur uolumen Pii uI P. M. ad uictorium Amedeum Sardinie regem epistola , in qua tum Maximi de Taurinensibus merita, tum Taurinensium et uniuerse gentis Sabaudie  imprimisque comitum ducumque eius et regum denique pietatem, in tuenda propagandaque fidei catholice doctrina alacritatem et in apostolicam sedem deuotionem ita predicat, ut non omiserit singula pontificum Romanorum predecessorum suorum litteris et Guichenonii Sabaudie domus historiographi testimoniis confirmare. Sequitur editoris prefatio in duas partes diuisa, quarum una exponit quibus scriptorum et codicum adiumentis, et quo ordine hec editio sit perfecta, altera de doctrina Maximi copiosissime disserit. Hanc excipit de uita S. Maximi Commentarius uerbosissimus, binis columnis impressus. Proxima sunt testimonia scriptorum ecclesiasticorum de scriptis S. Maximi Taurinensis, cui adnectitur elenchus editionum homiliarum et sermonum eiusdem.  Postea notitia codicum mss., ex quibus auctior et locupletior prodit hec operum S. Maximi editio, itemque declaratio etatis codicum mss. quorum specimina in tabulis ere incisis ad calcem subiectis sunt exhibita. Index denique sermonum et homiliarum sistitur. Que omnia iuxta quam a nobis sunt enumerata 200 paginas implent. Dehinc ipsi sermones et homilie genuini binis columnis, dubii ac spurii per appendicem adiecti, latis lineis impressi sequuntur. Coronant opus indices duo locorum Scripture sacre et rerum sententiarumque memorabilium. Quod reliquum est, typographi solertiam non infra editoris artem substitisse notamus. Gaudet enim hec editio chartis amplissimis candidis et teneris; typorum summa est uarietas,  elegantia et nitor; descriptioque tam oculis grata est, quam commoda usibus; denique rarissima apparent operarum uitia, ut qui uerum amet, necesse sit fateatur neutrum in profligando hoc opere Pii uI uoluntati ac consiliis defuisse.



§ Iu. Codices

Quin codicum mss. loco habende sint antique ille homiliariorum editiones, in quibus Maximi, ut tot aliorum Patrum uarii sermones primum formulis stanneis exscripti sunt, qui addubitare uellet, ne illum celebres Leonis M. operum editores exemplo suo redarguerent et docerent, horum lectiones, ut pote ex mss. seculo IX antiquioribus ductas, non parui faciendas esse. Quo magis miramur recentissimum Maximi editorem, eorum uel oblitum esse, uel plane  eos contempsisse. Sed ingens mss. librorum que ei suppetebat copia, causa haud dubie fuit ut alterutrum acciderit.

Utrum ex huiuscemodi Homiliarii uel impressis uel mss. exemplaribus, an ex aliis mss. fasciculis decerpta fuerit collectio sermonum Maximi, quam Damianus ille Ascendiensis Ioanni Gymnico excudendam dedit, nondum a quopiam, quantum ego memini, quesitum est.

Mabillonii codicibus, Ambrosiano scilicet, Romano, et Sangallensi cum item Romanus editor usus fuerit, commodior de iisdem in sequentibus dicendi locus erit. Ergo Brunonis Bruni mss. librorum apparatum recensere nunc aggredimur, qui quidem tantus fuit, quantus nulli adhuc eiusmodi saltem, id est,  non multorum uoluminum scriptoris editori contigit. Erant autem partim Italici, partim Germanici, qua posteriore appellatione etiam Helueticos et Belgicos quosdam comprehendit. Series autem omnium sic se habet.



A. CODICES EX ITALIA CONQUISITI.

I. Subalpini.---1o Codex Taurinensis. Membranaceus, in-folio, seculo certe XI scriptus, quo uerisimilius est eum ex optimis exemplaribus fuisse ductum. A recentiori manu apposita erat inscriptio: Ad usum maioris ecclesie Taurinensis. Continebat partim homilias, partim sermones Maximi 122, quorum plures nondum lucem aspexerant, eorumque indicem una cum titulis et initiis singulorum separatim habes in nouissima editione descriptum pp.  167-172. Peculiaris quippe ipsi fuit series continua et colligatio homiliarum titulorumque appositorum satis castigate perfecta descriptio. Distributi fuerant scilicet sermones et homilie iuxta anni ecclesiastici tempora, ut diuinis officiis inseruirent. Simul ex eodem patet, collectione hac antiquiorem alteram exstitisse; siquidem scriptor eius passim que ipsi deerant indicauit. Unde colligit editor longe plures quam nunc exstant, a Maximo habitas et lectas olim in antiquioribus codicibus fuisse homilias. Nec leuem etiam, idem inquit, hunc indicem sibi prestitisse coniecturam, ut quas homilias et sermones Maximi  nomine ex editionibus et codicibus collegisset, ipsi tutius adiudicaret, ex titulorum et orationis congruentia auctorem arguens. Monet denique in hoc iuxta quam in tribus sequentibus codicibus formas plerumque characterum aut prorsus aut plene fuisse deletas, adeo, ut uIX fragmenta quedam remanserint, que tamen facile intelligi, aut non difficulter legi a perito lectore possint.

2o Codex Pedonensis, qui olim fuit monasterii S. Dalmatii de Pedona, membranaceus, in-folio, lacerus quidem multis in partibus, ita tamen ut ex numeris appositis dignosci possit comprehensas in eo fuisse homilias 242 et sermones 20, uideaturque collectio ex optimis exemplaribus condita. In titulis homiliarum et sermonum per omnia fere cum Taurinensi  conuenire dicitur, sed etate superiorem et a seculo uIII repetendum esse uersus in extremo appositi demonstrant, quibus scriptus traditur sub Ruperto abbate cenobii Pedonensis et regnante Karulo rege Longobardorum et Francorum. Anni note euanuerunt.

3o Codex Pedonensis alter, membranaceus, inquarto, seculi XI, exaratus quippe a Iosepho monacho, quo tempore abbas Henricus monasterio isti prefuit, rexque Henricus in Italia obtinebat principatum, ut uersibus ad calcem ascriptis similiter declaratur. Insunt homilie 170, sermones 40, sed diuerso a superioribus ordine disposite et cum sermonibus permiste. In fronte litteris e minio maiusculis Maximi nomen inscriptum gerit. Scipio Maffeius eiusdem cum superiore etatis, seculi nempe uIII esse iudicabat.

 4o Codex Appaniensis, id est, monasterii seu prioratus de Appania, ad quod olim pertinuit, in-folio paruo, imperfectus in principio et in corpore; auulsa enim sunt multa folia. Complectebatur autem sermones 31, homilias uero 70  , ut ex numeris restantium colligitur. Ex forma characteris ad seculum IX uel summum ad X referri debet  ; id quod subscriptio quodammodo confirmat, in qua Lotharii imperatoris  fit mentio.

Quatuor hosce codices dudum ante initum a Pio uI Maximi edendi consilium excusserat et cum editis diligenter compararat Franciscus Meyranesius, Academie Taurinensis theologus, qui quidquid inde enotauerat,  una, ut auguror, cum accurata eorum descriptione Iosephi uernazze hortatu ad Brunonem Brunum transmisit, cui uniuerse quidem, cum ob uetustatem, tum ob miram inter se consensionem plurimum profuerunt, presertim autem auctores exstiterunt, ut nonnulla antehac inedita, que Maximi nomen in iis preferrent in iisque tres de Baptismo tractatus, ei assereret.

II. Codices uercellenses, i. e., capituli ecclesie uercellensis, quos Subalpinis annumerat in prefatione editor.

1o Codex membranaceus sign. num. uII, in-folio, seculi  XI, duabus columnis exaratus, comprehendens unam homiliam de Calendis Ianuarii, in omnibus editis impressam.

2o Codex membranaceus sign. num. LXuII, in-folio maximo, seculi XII uel XIII, integer, complectens sermonem iam uulgatum de Mirabilibus, et quatuor illos sermones de Eusebio uerc. ep. et martyre, a Bruno inter spurios reiectos.

3o Codex membranaceus sign. num. LXXXI, in-folio maximo, seculi XII uel XIII, ut adnotatur  , exhibens 12 partim sermones, partim homilias.

uercellensibus codicibus in operibus S. Leonis iam usi erant fratres Ballerinii. At in usum Romani editoris denuo excussit eiusdem ecclesie canonicus Ant. Franc. Frisius.

 III. Codices Nouarienses, i.e., bibliothece ecclesie cathedralis Nouariensis

1o Codex membranaceus sign. num. X  , in-folio, seculi XI, litteris initialibus eleganter pictis ornatus. Comprehendit duas de Communi SS. martyrum homilias  .

2o Codex membranaceus sign. num. XI, in-folio, seculi XII, litteris itidem initialibus coloratis, unam homiliam de SS. martyribus hac in ed. col. 263 continens.

3o Codex membranaceus sign. num. XXuII, in-folio, seculi XI  , litteris initialibus et titulis rubricatis, partim homilias, partim sermones 27, omnes iam uulgatos, prestans.

4o Codex membranaceus sign. num. XLII, in-folio,  exaratus, ut in nota eidem ascripta legitur, anno 1234. Ornatus est, ut ceteri, et continet 12 sermones iam editos et aliis codd. confirmatos.

Excusserat hosce Nouarienses codices in usum Bruni idem Ant. Franc. Frisius. Plures autem et optimas uariantes lectiones suppeditasse sibi scribit, indeque colligit ex perfectis archetypis eos fuisse descriptos. Cum uercellensibus sepe conueniunt.

Iu. Codices Romani.

uaticani. In bibliotheca uaticana testatur editor plus triginta homiliarios se reperisse, quorum uetustiores ad initia seculi octaui referri posse uiderentur, siquidem Romanis characteribus quadratis perscripti erant. Plerique omnes integri, ex parte olim ad Sirletum card. pertinebant, qui aliqua in iisdem  sua adnotauit manu; pars eorum regine Suecorum Christine fuit, alii ex Ottoboniana suppellectile profecti erant. Singuli ad condendam S. Maximi collectionem aliquid contulerunt. Prefert autem ceteris tres, qui indubias seculi uIII notas exhiberent, inter quos celeberrimus is qui Gennadii librum de uiris illustribus complectebatur. Alii duo signati num. 3835 et 3836 membranacei, in-folio paruo, charactere  maiusculo nitido exarati, sermones et homilias per totum annum in duas partes distributas exhibebant. Reliquorum iuxta etatis seriem hec est apud eum recensio.

Cod. uat., in-fol. min., num. 248, membran, sec. XI circiter.

Cod. uat., num. 1278, et uat. Palat.; num. 430 in-fol., membranacei ambo, circiter sec. XI.

Cod. uat. num. 4222, litteris Longobardicis exaratus, in-fol. max., sec. XI .

Cod. uat., num. 4951, sec. XI uel XII olim card Sirleti, nitide et diligenter scriptus, ex quo plures de Epiphania homilie, item de Quadragesima et S. Ioanne Baptista descripte.

 Cod. uat., num. 1196, eiusdem circiter etatis, uitas sanctorum et passiones martyrum referens. In eo quatuor de S. Ioanne Baptista sermones reperti.

Codices uat. signati num. 1267, 1269, 1270, 6450, 6451, 6452, etc., et uat. regine Suecor. 125, 128 et 539, qui omnes ad sec. Christi XII pertinent.

Cod. uat. Reg., num. 1025, membranaceus, in-fol., sec. XIII.

Codex alter, num. 19, in-fol., eiusdem etatis.

Cod. uat., num. 587, sec. XIu.

Codices uat. Palat., num. 183, 432, 433, chartacei, seculi XIu.

Cod. uat. Ottobon., num. 106, in-fol., membranac., sec. XI, Cod. uat. Ottob. alter, num. 773, in quo per  sententias et doctrinas Patrum agitur de mysteriis redemptionis humane, interque eas plurima citantur S. Maximi. Opus ineditum, absque auctoris nomine forte perscriptum extremo sec. XIu.

Antequam autem ipsos hosce codices perlustraret, acceperat a Petro Aloysio Galletio, monacho tum Bened. congreg. Casinensis, post Cyrenensi episcopo, uarias lectiones ex uat. codd. et sermones aliquot diligenter inde descriptos, que stimulum tanto acriorem ipsi indiderunt ad omnia suis oculis cognoscenda.

. Basilice S. Petri. Recensentur sex:

1o Codex sign. num. 106, litt. C, membranaceus, in-fol., sec. XII.

2o Codex alter continens homilias et sermones in  lectiones distributos.

3o Codex sign. num. 210, in quo collectio sermonum Leonis M., inter quos nonnulli qui S. Maximi posteribus temporibus adiudicati sunt. Seculi uidetur XIu.

4o Codex sign. num. 7, A. Lectionarius et passionarius, continet partem homilie S. Maximi de Mirabilibus.

5o Codex sign. num. 40, A. Lectionar. continens  octo partim sermones, partim homilias S. Maximi.

6o Codex sign. num. 9, A. Lectionar. continens sermones in Nat. apostolorum Petri et Pauli et alterum de S. Laurentio.

Ceterum testatur Brunus, codices S. Petri pre ceteris emendatissimos esse, utrisque autem, hisce scilicet et uaticanis, hoc impertit elogium, eos et emendatiore textu, characterum nitore et elegantia, et concentu inter se, reliquis omnibus preferri oportere.

. S. Crucis in Ierusalem, i. e. bibliothece Romane monasterii S. Crucis in Ierusalem, ordinis Cisterciensis. Inter hos longe prestantissimus fuit:

1o Codex Nonantulensis, id est, qui olim erat monasterii Nonantulani in agro Mutinensi, ante annum Christi octogesimum acquisitus ab Anselmo abbate,  membranaceus, in-folio, notatus num. XC in fronte quidem exteriore, quanquam intus pag. 1 num. CXXXIu prefert. Omnes eius bibliothece codices cum antiquitate, tum accurata scriptura antiquitateque antecellit, spectatque ad seculum uII uel summum uIII. Ductus litterarum Romanus est, secunde, ut aiunt, etatis, paululum uergens ad Longobardicum. A pag. 129 ad 160, inquit Brunus in prefatione, sexaginta partim homilias, partim sermones complectitur, qui omnes iudice card. Besutio in indice eiusdem bibliothece S. Maximum auctorem agnoscant. At in notitia codicum, ubi omnium sigillatim titulos recenset, numerat 63. Mabillonius contra, qui pridem eo usus erat, homilias in eo contineri scribit 73, ex quibus plereque etiam in exemplari Sangallensi habebantur. Inscriptum  erat, eodem teste, in fronte codicis nomen auctoris: sed eo abraso, sancti Ambrosii nomen substitutum. Maximam tamen partem harum homiliarum Maximi esse censet: tametsi quedam alie Hieronymi nymi et Augustini sub eorum nomine inserte essent.

2o Codex Nonantulensis alter, signatus num. XCIX , membranaceus, in-4, charactere Romano rotundo et eleganti, seculo circiter XII exaratus. Principio exorcismos super energumenos continet, deinde epistolas duas pontificis Max. A. ; postremo a pag. 5 ad 163 homilias sermonesque S. Maximi 96, in quibus 48 sermones nullatenus ab iis quos codex XC continet discrepantes, unde uerum eorum auctorem Maximum esse cum Besutio Brunus censet, astipulantibus uersibus  barbaricis ab initio eorum ascriptis et titulo. Etiam huius codicis sermonum homiliarumue titulos singulos transcripsit in notitia codd., sed numerus similiter ac in priori discrepat, nec 96 sed 92 exhibentur.

3o Lectionarium seculo fere XIII perscriptum, signatum num. 9 , in-folio grandiori, membranaceo, litteris quadratis exaratum. Continebat lectiones de Tempore et de Sanctis et homilias aliquot.

4o Lectionarium Cisterciense alterum, seculi XIu, in-folio itidem grandiori, membran., charactere semigothico exscriptus. Inerant 12 homilie S. Maximi.

Monita et uariantes lectiones testes aduocat Brunus, ex quibus constet, quantum utilitatis hi codices editioni sue contulerint.

 . uallicellani, i. e. bibliothece uallicellane PP. congrgationis Oratorii S. Philippi Nerii, que lectionariis ualde insignibus abundat, ut pridem a Balleriniis fratribus in Leonis M. editione edocti sumus. Septemdecim ex iis euoluit Brunus, in quibus quinquaginta erant Maximi sermones et homilias, quos cum editis contulit; nempe:

1o Codex II, membranaceus, in-fol. max., sec. XI circiter, in quo nouem sermones Maximi.

2o Codex uI, membranac., in-fol. max., sec. XIII.

3o Codex uII, membr., in fol. max., sec. XIu.

4o Codex uIII, membr., in-fol. max., sec. XIII. Hi non nisi unum aut alterum Maximi sermonem habebant.

5o Codex IX, eiusdem etatis ac forme ac precedens,  tres sermones continebat.

6o Codex Xu, eiusdem forme et etatis, sermones decem Maximo inscribit.

7o-9o Codices XIX, XX et XXu. Primus est membran., in-fol. max., litteris Longobardicis exaratus, seculi forte IX; eiusdem etatis et forme, nec tamen characteris, ac reliqui duo. Quilibet eorum non nisi unicum Maximi sermonem continebat.

10o Codex sign. 4, septem homilias exhibens per anni circulum, in quibus septem Maximi sermones.

11o et 12o Codex A 9, codex A 10; uterque membr., in-fol. max., sec. XIII; prior unicum de SS. Apostolis Petro et Paulo, posterior sex profert.

13o-17o Codices A 16, B 5, H 2, H 7, H 23, unum uel alterum sermonem aut homiliam suppeditantes.

 . Lateranenses. In huius basilice tabulario plures olim, quam nunc supersunt, exstitisse codices ex numeris inscriptis patere monet Brunus. Quatuor tamen inuenit homiliaria, quorum tria membran., in-folio max., charactere Romano nitide exarata, seculo XI scripta censet, quartum in-fol. minori, sec. XIII. Ex grandioribus illis duo in fronte uoluminis inscriptum gerebant: Compositum a Secundino Taurominitano episcopo tempore sancti Gregori pape.

Ex Lateranensibus quedam ante inedita, nempe sermonem in dominica Palmarum et de Communi plurimorum martyrum desumpsit, aliaque eorum testimonio confirmauit, omninoque Balleriniorum, qui emendatissimos censeant, subscripsit sententie.

. Casanatenses. Bibliotheca card. Casanate apud  FF. predicatorum ad Minerue duos prebuit homiliarios codices membranaceos, in-fol. max., eleganti et nitido Romano charactere sec. fere XI scriptos. At pauca ex iis pro Maximo collegisse se testatur.

. Zeladiani, id est, codices qui sunt penes card. Franc. Xau. de Zelada, bibl. uat. prefectum, inter quos eminet:

1o Codex Urbeuetanus, a capitulo cathedralis Urbeuetane ipsi dono datus, membranaceus, in-folio maximo optime exaratus ab octingentis circiter annis. Inter plures celebriorum PP. homilias plures S. Maximi habet, quarum nonnulle, etsi nomine auctoris careant, fidem tamen ex aliis codicibus nanciscuntur  Ex eadem preterea bibliotheca Bruni usibus concessi fuerunt.

2o Codex membranaceus, in-folio max., acta et passiones martyrum continens, et

3o Codex lectionarius, in quo quatuor Maximi sermones.

. Chisiani. In Chisiana bibliotheca mss. libris abundantissima tres euoluit homiliarios, quorum duo membranacei in-fol., sec. XII, olim Ecclesia Anagniensis possedit. Tertius erat chartaceus sec. Xu, et plures Maximi sermones dubios continebat.

. Carrarianus, id est, codex presulis Francisci Carrarie, sacre congregationis concilii a secretis. Fuit olim Ecclesie Strigoniensis, et Breuiarium eiusdem continet. Scriptus est in membranis candidis,  charactere nidito et eleganti, initio fere seculi decimi sexti, picturis splendidissimis a Ioanne Boccardino, ciue Florentino in hoc artis genere eximio, ornatus. Septem homilias Maximi exhibebat, quarum uariantes lectiones suis locis sunt proposite.

. Codex bibliothece Angelice S. Augustini. Breuiarium seculi Xu, membranaceum, in-folio, eosdem quatuor sermones sancto Maximo attributos complectens, quos Breuiarium Ecclesie ueliterne continet.

Ceterum lustrauit etiam Brunus bibliothecas Columnarum comitum, Barberiniorum et Albanorum; at nichil in eorum codicibus reperisse se affirmat, quod non tritum editorum superiorum sermone, aut non peruulgatum esset. Cum autem ad pontificem maximum relatum esset, quam diues pre ceteris libris  mss. Maximo profuturis esset Casinensis bibliotheca, ipsum Brunum Casinum se conferre eosque euoluere iussit. Paruit ille et adiuuantibus doctis aliquot eius congregationis monachis 20 codices excussit. Erant autem:

u. Codices Casinenses, omnes membranacei, partim Romano, partim Longobardico charactere exarati et meliorum criticorum iudicio ad X uel XI seculum referendi. Signabantur his numeris: 102 ; 203 ; 104 ; 106 ; 107 ; 126, 129, 123 ; 131, 147 ; 144, 142 ; 193, 305 . Omnino autem sexaginta sermones plerosque iure sancti Maximi nomen ferentes in iis deprehendit. Attamen paucos ex iisdem in appendicem, tanquam  spurios et Maximo indignos, non obstante horum codicum auctoritate reiecit. Illud notabile ducit, quod homilia de Euangelica Piscatione et quartus ac septuagesimus sermo, de Natali sancti Laurentii, cum nisi sola unius codicis Laurentiane Medicee bibliothece epigraphe Maximo ascribi nequirent, iam etiam inscriptione codicis alterius huius bibliothece quasi firmiore asseueratione ei tribui uideantur. Ceterum quanquam hosce codices insigni plane bone frugis uariantium lectionum copia Maximum illustrare scribit, fatetur tamen, eos plerumque ita cum uaticanis congruere, ut in iis uix quidquam deprehendi possit dissimile.

uI. Codices Farfenses. Inter plures summe uetustastis  ac summi pretii libros mss. celeberrimi monasterii Farfensis, duos precipue obseruauit membranaceos, in-fol. max., lectionarios ex card. Tamburinii sententia seculo XI perscriptos. Tertius codex item membranaceus, in-folio minori, seculi X, cum aliis tractatibus homilias aliquot complectebatur. Duodecim  sermones S. Maximi iam editos in iis inuenit, pluresque inde uariantes lectiones desumpsit.

uII. Codices Sublacenses. Ex uetustissimi monasterii Sublacensis bibliotheca tres codices mss. cum editis contulit. Erant autem Lectionarii seculi XIu, in membrana fol. max. litteris Gothicis exarati, tres sermones S. Maximi continentes.

uIII. Codices Beneuentani. In bibliotheca Ecclesie  Beneuentane antiquis libris mss. instructissima, quatuor reperiri monet codices, qui sermones 10 exhibeant S. Maximi nomine insignitos. Membranaceos esse declarat, in-fol. max., signatos num. I, II, III et Iu, et seculo XII non inferiores, ut ex charactere argui possit, et ex iudicio eminentissimi card. Stephani Borgie, qui decerpta ex iis cum Bruno communicauit.

IX. Codex ueliternus, Breuiarium eius Ecclesie sistens, seruatus in tabulario capituli ueliterni, membranaceus, in-folio paruo, seculi Xu, charactere eximio et litteris initialibus eleganter pictis exaratus. Quatuor sermones in collectionem Brunianam traductos continet, quorum duo sancti Augustini, alii duo sancti Maximi nomen preferunt. Communicauerat  cum Bruno eminentissimus Stephanus Borgia, iam S. R. C. card.

X. Codices Bobienses. Bobiense monasterium est S. Columbani in eo tractu ducatus Mediolanensis, qui nunc Sardinie regi paret, cuius codices S. Maximi opuscula continentes laudat Muratorius in indice bibliothece eius seculi X edito in Antiquit. medii eui tom. III, pag. 819. Que cum cognouisset monasterii Casinensis atque congregationis istius abbas generalis Dominicus Fauilla, scripsit ad Bobiensem abbatem et mandauit ut de codicibus eisdem cognosceret et ad se referret. Sed rescripsit ille, frustra eosdem a se suisque esse perquisitos ac nescire se, nisi penitus perierint, quo casu sublati et quorsum asportati fuerint. In iis uero qui adhuc in suo monasterio exstent  codicibus, octo esse inuentos sermones S. Maximi nomine insignitos, quos exscribi etiam et Romam ad Brunum mitti ipse curauit. Ex his octo sermonibus tres genuini erant et antea editi, reliqui quinque tanquam suppositi in appendicem sunt a Bruno reiecti.

XI. Codices Neapolitani, quos lustrauit et excerpta cum Bruno communicauit Angelus Maria Bandinius;

. Bibliothece Montis Oliueti. Huius in notitia duo, in prefatione tres enumerat codices, qui Maximi aliquot orationes continerent. Homiliarii omnes, et quidem.

1o Codex membranaceus, in-fol. max., charactere Romano exaratus, seculi, ut in prefatione Brunus  ait, XI, sed iuxta eiusdem in notitia assertionem, seculo XIu non superior, et acquisitus Florentie seculo Xu. In hoc codice unum genuinum S. Martini sermonem deprehendit, cuius initium: Sepe intimatum est, quique ab eo iuxta mss. testimonia sequenti sub tit.: De ieiunio generali reliquis sermonibus de Quadragesima est adiectus.

2o Codex alter priori persimilis. Sic in prefatione. At in notitia plane de eodem silet.

3o Codex chartaceus, in-fol. min., cum initialibus uario colore ornatis, seculi, ut character eius demonstrat, Xu. Hunc alterum uocat in notitia. Ex hoc etiam sermonem genuinum Maximi, olim Ambrosio tributum, deprompsit, qui inscribitur: Ante Natale Domini, et incipit: Satis abundeque dixisse me credo.

 Duos preterea ex iisdem codicibus sermones inter dubios reposuit, alios autem, quos iidem exhibebant, tanquam indignos Maximo plane abiecit.

. Bibliothece Augustinianorum S. Ioannis ad Carbonariam. Codex membranaceus, in-folio, medio fere seculo XIII  exaratus, haud quidem inedita sed uariantes lectiones quam plurimas suppeditauit.

XII. Codices Florentini. »Quamuis, inquit Brunus, nulla fere sit Florentie bibliotheca, que aliquibus mss. codicibus non exornetur, attamen Laurentiane copia et raritate omnibus eminet, cum principes Medicei nullis pepercerint sumptibus, ut eam locupletarent; quorum litterarum amorem, et munificentiam Franciscus I imperator, et Petrus Leopoldus  eius filius Etrurie magni duces secuti sunt.« Hos ergo primos, imo solos, siquidem de aliis tacet, consulendos censuit, eosque diuidit in Laurentianos et additos.

1o Ex Laurentianis autem, qui sunt Medicei, presto fuerunt:

Codex 1, Plut. XIu, membranaceus, in-fol. max., sec. XII.

Codex 36, Plut. XuII, membranaceus, in-fol. max., sec. XI.

Codex 37, Plut. eiusd., membranaceus, in-fol. max., sec. XI.

Codex 38, Plut. eiusd., membranaceus, in-fol. max., sec. XI.

Codex 39, Plut. eiusd., membranaceus, in-fol.  max., sec. XI.

Codex 42, Plut. eiusd., membranaceus, in-fol. max., sec. XI.

Codex 41, Plut. XuI, membranaceus, in-fol. max., sec. XI.

Codex 23, Plut. XuIII, membranaceus, in-fol. max., sec. XI.

Codex 1, Plut. XIu, membranaceus, in-fol. max., sec. XII.

Codex 10, Plut. eiusd., membranaceus, in-fol. min., sec. Xu.

Codex 9, Plut. XIX, membranaceus, in-fol. min., sec. XIu, continens epistolas Hieronymi.

2o Ex additis in Laurentiana nostris temporibus:

 Codex 4, bibliothece olim sancte Crucis Minor, Plut. XXXIII partis sinistre, membranaceus, in-fol. min., sec. XI.

Codex 1, eiusdem Plutei, in-fol. max., sec. XI.

Codex 4, Plutei XIII partis sinistre, membranaceus, in-fol. min., sec. XI.

Codex 5, Plutei eiusdem, membranaceus, in-fol. sec. XI.

Codex 2, Plut. XXXIII partis sinistre, membranaceus, in-fol. max., sec. XI.

Codex 117, membranaceus, in-folio max., sec. XI olim bibliothec. edil. maioris, ecclesie Florentine.

Codices 172, 173, 174, 169, membranacei; in-fol. max., sec. XI. Postremus fuit olim bibl. edil. ecclesie maioris Florentine.

 Inter hos precipuos esse et castigate scriptos tradit, non item reliquos, quinque; nempe:

1o Sanctacruciensem; 2o eum qui olim fuit ecclesie Meldensis, nunc Laurentiane bibliothece; sed ad quem ex supra recensitis illa spectent, auguratu difficile sit; 3o duos ecclesie olim Florentine, nunc quoque Laurentiane bibl. ad usum chori, ex sententia ipsius, paratos; 4o codicem seculi XIu, in quo homilie ea serie eoque ordine distribute sint, atque in codice XCIX Sancte Crucis in Ierusalem. Scilicet homiliarii sunt omnes fere hi Laurentiani codices, de quorum indole et diuersis generibus commode hac occasione precipit editor, ut doceat, qui fieri potuerit, ut multi et plerique adeo mendorum et falsarum inscriptionum pleni sint. Fuisse enim monet  homiliarios non solum cathedralibus, sed etiam parochialibus ac monasticis ecclesiis, quin etiam cuique sacerdoti, in quibusdam saltem regionibus, unde fieri uix potuisse, quin imperitis interdum calligraphis in manus inciderent.

XIII. Codices Cistercienses Montis Amiate, i. e. cenobii ueteris ordinis Cisterciensis S. Saluatoris in agro Senensi ditionis Clusine. Duo hic reperti erant codices, de quibus ad Brunum relatum fuit, Maximi homilias et sermones aliquot continentes, membranacei, in-fol. max., seculi XIII, quos in monitis non infrequenter commemorat.

XIu. Codices Lucenses, i. e. ecclesie S. Martini Lucensis. Inter plures huius ecclesie mss. codices, qui famam per celeberrimum eius urbis archiepiscopum  Ioannem Dominicum Mansium adepti sunt, tres exstant, homilias quasdam et sermones S. Maximi prebentes, membranacei omnes, in-folio, charactere Romano seculo XII uel XIII exarati; nempe:

1o Codex signatus P. + non nisi unum sermonem de S. Laurentio martyre, in ed. Rom. col. 579 impressum, continens.

2o Codex sign. num. 89 unam homiliam sinceram in Rom. col. 285 collocatam, aliamque spuriam in dedicatione sancti Michelis archangeli a Bruno reiectam exhibens.

3o Codex sign. num. 85 decem et octo partim homilias, partim sermones sancti Maximi germanos omnes exhibens.

 Non leuem ex Lucensibus mss. utilitatem se cepisse Maximi editor testatur. Sed cum addit se ad laudem eorumdem silere non posse, quod nichil spurium, nichil supposititium in illis sit contentum , id, quomodo cum antecedentibus componi possit, nescire me fateor.

Xu. Codices Mediolanenses

. Bibliothece Basilice Ambrosiane.

1o Codex sign. lit. C. num. 98, exaratus litteris Longobardicis octauo circiter seculo. Is ipse est quem primum Mabillonius et non minori diligentia post eum Muratorius excussit. Uterque haud paucos ineditos ante sermones ex eo eduxit, pluresque etiam notauit inter Ambrosianos iam tum uulgatos;  ita tamen, ut de omnibus non satis certum sibi esse iudicium fateretur. Quippe mutilus est codex non in fronte solum, sed etiam in calce aliisque quam plurimis in locis, quod iure suo causam esse existimat Muratorius, cur clariora de harum homiliarum auctore desiderentur. Pretereaque illud, quod quidam insint sermones qui expresso nomine S. Maximo Taurinati episcopo tribuuntur; unde nasci sentit suspicionem, ne ceteri, quorum ipse non scribitur auctor, ad alios auctores pertineant. Dignum autem memoratu censeo, quod de hoc codice nuper demum Brunus comperit, cum super ipso ex Ioan. Bapt. Branca substituto prefecti bibl. Ambros. quesisset, pertinuisse eum olim ad monasterium Bobiense, excidisse inde, magnoque diu post pretio a card. Frid.  Borromeo partum ac bibliothece Ambrosiane illatum esse. Hic autem codex, cum diu solus apud Mediolanenses cognitus fuisset, qui Maximi scripta quedam contineret: nuper demum alii cum Mediolani, tum Modetie inuenti sunt, ex quibus sermones aliqui inediti et plures uariantes lectiones ad Brunum redierunt. Nempe:

2o Codex homiliarius, scriptus in membrana, seculo fere XI. Ex eo homilia Maximi nomine insignita in Traditione symboli, multis cum uariantibus lectionibus ex codice superiore, num. 98, transmissa fuit.

3o Codex membranaceus in-fol., charactere Longobardico exaratus, seculo IX.

4o Codex item membranaceus, in-folio, seculi XI.

5o Codex eiusdem basilice, membranaceus, in-fol.,  seculi IX.

6o Codex alter eiusdem etatis, qui non exstat nisi in exemplari exarato an. 1514 a canonico Casola. Ex hoc homilie aliquot Maximi nomen preferentes a Frisio canonico ad Brunum sunt transmisse, inter quas precipua de reparatione ecclesie maioris Mediolanensis.

. Bibliothece metropolitane ecclesie Mediolanensis.

1o Codex membranaceus, in-folio min., sign. lit. F, num. 56, seculi XIII.

2o Codex membranaceus, in-fol. max., sign. num. 202.

 XuI. Codices Modetienses, i. e. bibliothece capituli Modetie .

1o Codex sign. III, membranaceus, in-folio, seculi uIII, qui diuersos sermones in lectiones distributos complectitur.

2o Codex sign. B XI, membranaceus, in-folio, seculi XII.

3o Codex sign. B X, membranaceus, in-folio max., seculi XI.

XuII. Codices ueneti. Ipsa inclyta uenetiarum respublica, simul ac de Pii uI consilio Maximi memoriam ac monumenta instaurandi inaudisset, quidquid in codd. mss. bibliothecarum sue ditionis eidem conducere posset, colligi et singulari officii testificatione pontifici tradi curauit. Fuerunt autem,

 . Bibliothece S. Marci:

1o Codex sign. num. CLIII, seculi XI, pars nimirum prima homiliarii distributi in duo ingentia uolumina membranacea, in-folio, que iuris olim fuerunt card. Bessarionis, et post ab eodem cum aliis ipsius libris dono reipublice data. Satis emendate scriptus est, ex eoque duo de Quadragesima sermones antea inediti accepti, quorum prior inter homilias col. 109, alter inter sermones col. 447 ed. Rom. locum occupat.

2o Codex sign. num. DuIII, membranaceus item, in-folio, seculi XII; pars secunda alterius homiliarii libri, non tam castigate scripti, quam libri postulant qui publice in ecclesia legi solent. Repertus erat in ede S. Marci immixtus pauculis uoluminibus, que  Petrarcha ei ecclesie donarat, indeque in bibliothecam translatus fuit. Continebat tres sermones S. Maximi nomine apud Brunum editos col. 631, 633 et 635.

. Patauinus codex bibliothece canonicorum, seculi Xu ex quo duo sermones, quorum alter incipit: Ad exhibendum uestre caritati sermonem, etc.; alter: Recte atque ex debito, etc., descripti. Posterior inter genuinos locum occupat col. 623, prior inter dubios in appendice, col. 53.

XuIII. Codices ueronenses seu bibliothece capituli ueronensis.

1o Codex sign. num. 75, membranaceus, in-folio, seculi uIII.

2o Codex sign. num. 431, membranaceus item,  eiusdemque etatis ac forme. Uterque sermones aliquot suppeditauit, quorum uariantes lectiones in annotationibus a Bruno sunt exhibite.

3o Codex sign. num. 49, eiusdem etatis, pergamene formeque, unde proficiscuntur Lectiones seu Expositiones Euangeliorum nullibi adhuc inuente, quas quidem Brunus non diuersas putat a libro inscripto de Capitulis Euangeliorum, quem Gennadius, Honorius Augustodunensis, et Trithemius inter Maximi opera recensent. Preterea ex eo exscripti sunt duo tractatus, quorum unus est contra Paganos, alter contra Iudeos; qui etsi auctoris nomen non preferant, digni tamen habiti sunt ab isto editore propter orationis et sententiarum cum aliis Maximianis opusculis  concordiam, qui eidem tribuerentur. Ex uetustate codicis tamen pluribus lacunis laborant.

Hosce ueronenses codices in noue editionis commodum conferendos curauit antistes eiusdem Ecclesie Ioannes Morosimus.

XIX. Codex Brixiensis. Capitulum ecclesie maioris Brixiensis lectionarium seruat membranaceum, in-folio, seculi XIII, unde curante Ioan. Mannio Brixiensium antistite duo sermones sancti Maximi nomine exornati, nempe de Corpore Christi, in ed. Rom. col. 279, et de Quadragesima, col. 447, cum aliquot uariantibus lectionibus deprompti fuerunt. Hec de Italicis codicibus Brunus. Aderant uero et




B. GERMANICI.

 Data erat hec prouincia a Pio uI P. M. Iosepho Garampio apud uiennensem imperialem aulam tunc apostolico legato, ut si quid ex Germanicarum bibliothecarum codicibus mss. ad ornandum Maximum erui posset, id cordi sibi esse sineret, et quantum posset, urgeret. Is igitur cum frustra suo ipsius labore ac industria bibliothece Auguste libros euoluisset, ad monachos ordinis S. Benedicti se conuertit, presulesque monasteriorum Ratisponensis, Gottwicensis, Lambacensis Augieque Diuitis hortatus est ut in uetera bibliothecarum suarum exemplaria inquiri iuberent, si quid collectioni operum S. Maximi profuturum detegi posset. Nec defuere illi officio. Scribit enim Brunus, certatim a monachis ad id opus cursum esse; perfectos indices locupletissimos homiliarum  et sermonum Maximi; uariantes lectiones haud parui pendendas diligentissime transcriptas, indicatam codicum etatem atque prestantiam in quibus opuscula exstarent S. Maximi nomini inscripta: atque hec omnia denique Romam a laudato presule transmissa sunt. Fuerunt autem codices sicut accepit, alii temporis nota insigniti, alii eadem carentes:

1o Codices abbatie Augie Diuitis octo, signati numm. 12, 14, 15, 16, 19, 21, 29, 39.

2o Codex bibliothece S. Emmerani Ratispone, membranaceus, in-folio, sign. litt. E, num. 4, sec. IX.

3o Codex bibliothece Lambacensis, membranaceus, in-folio, seculi XIII.

4o Codex bibliothece Gottwicensis, chartaceus, sign. L 5, seculi XIu uel Xu.



C. CODICES BELGICI.


Duo reperti sunt in Belgii bibliothecis codices mss. quorum curam gessit, mandante Ignatio Busca apostolice sedis apud Belgas legato, qui in eo negotio pontificis iussui paruit, can. uandenuelderus bibl. Louan. prefectus et theologie professor. Erant scilicet:

1o Codex bibliothece S. Martini canonicorum regularium Louan., membranaceus, in-folio maximo, seculi XI, duobus uoluminibus exhibens homilias de Tempore et de Sanctis, inter quas triginta partim homilie, partim sermones S. Maximi.

2o Codex bibliothece abbatie Camberonensis Cisterciensis  ordinis, enartaceus, in-8, nitido charactere exaratus a fratre Ioanne de Waulx an. 1620, aliquot Maximi sermones continens prefixo titulo: Sermones beati Maximi Taurinensis episcopi, etc. uarietates horum codicum ascripte fuerunt editioni Coloniensi an. 1535.



D. CODICES HELuETICI.

Haud sane alius exstat liber ms. celebrior

1o Codice Sangallensi, quem primus adiit Mabillonius. Is uero quanti eum fecerit et qualia ex eo eduxerit, supra doctum est. Commodauerat autem Mabillonio operam suam, quod silentio preterire nefas sit, Hermannus Schenkius, bibl. Sangallensis tum prefectus. Nunc recens de eodem accuratius ad Brunum  retulit bibliothece istius item prefectus P. Magnus Hungenblykerus  codicem monasterii Sancti Colum bani Bobiensis num. 17, a ueritate non recederet, nulle siquidem note prioris temporis in eo conspiciuntur.

XuIII. Multo antiquiorem dicerem codicem bibliothece  Sancte Crucis in Ierusalem num. 18 signatum, forma enim litterarum seculum XII uel initium seculi XIII ostendit; atque ita sensit eminentissimus cardinalis Besutius, qui frequenter codices mss. bibliothece eiusdem pre manibus habuit.

XIX. Nec ab eiusdem cardinalis iudicio recedimus, cum de etate codicis 99 agere debeamus; eum enim ad seculum XII esse referendum sua manu adnotauit.

XX. Ad uetustiorem litterarum formam seculi uidelicet IX accedit codicis ueronensis scriptio num. 20, et hanc in iudicio prelaudati marchionis Maffei opinionem sequimur. Certe huiusmodi codices uenerandam quamdam antiquitatem preseferunt.



Codices quarte tabule.

 XXI. Non auderem codicem eminentissimi de Zelada cuius specimen est sub num. 21, superiorem seculo XIII affirmare, quod nulla uetustioris eui uestigia in forma apicum inspiciantur.

XXII. Ad eamdem accedit etatem codex capituli ueronensis, cuius forma scripture num. 22 exhibetur. Modus scribendi Romanus in utroque codice apparet inter seculum XII et XIII usitatus.

XXIII. Speciem etiam scriptionis semigothice codicis Lectionarii Sancte Crucis in Ierusalem num. 23 delineari curauimus, quam peritiores antiquarii seculo XIu tribuunt.

XXIu. Huic synchronus, uel paulo superior dicendus erit codex Sublacensis num. 24 positus.

XXu, XXuI, XXuII. Tres sequentes characterum  forme, quarum prima num. 25 est codicis uaticani, altera codicis ecclesie ueliterne, et tertia codicis bibliothece Sancti Martini Louaniensis num. 26 et 27, quamuis dissimiles in seculo Xu sunt collocande.



SPECIMEN


Codicum mss. ex quibus eruta sunt pleraque S. Maximi Taur. ep. opera hanc in collectionem traducta. [Figure: [No 1. Codex bibl. uaticane no 3835, pag. 260.] 10Kb] [Figure: [No 2. Codex uenerab. monast. Sancte Crucis in Ierusalem sub no 90.] 27Kb] [Figure: [No 3. Codex amplissimi capituli ueronensis sub no 49.] 10Kb] [Figure: [No 4. Codex Urbeuetanus apud em. card. de Zelada, pag. 65.] 14Kb] [Figure: [Idem Codex Urbeuetanus, pag. 142.] 16Kb] [Figure: [No 5. Codex bibl. uaticane no 248, pag. 2.] 14Kb] [Figure: [No 6. Codex bibl. Sancti Marci uenet. Cod. 508.] 8Kb] [Figure: [No 7. Idem codex bibl. Sancti Marci uenet. no 153.] 10Kb] [Figure: [No 8. Codex bibl. uaticane, olim Christine Suecorum regine no 1025, pag. 132.] 8Kb] [Figure: [No 10. Codex bibl. uaticane no 4222, pag. 144.] 13Kb] [Figure: [No 11. Codex bibl. uallicell. no 15, pag. 67.] 8Kb] [Figure: [No 12. Codex bibl. uallicell. no A 7, pag. 47.] 11Kb] [Figure: [No 13. Codex bibl. uallicell. no 19, pag. 123.] 9Kb] [Figure: [No 9. Codex uenerabilis. monast. Sancte Crucis in Ier.] 11Kb] [Figure: [No 14. Codex bibl. uallicell. no XI, pag. 203.] 14Kb] [Figure: [No 15. Codex bibl. uallicell. no 6. pag. 57.] 12Kb] [Figure: [No 16. Codex bibl. uaticane no 19, pag. 123.] 8Kb] [Figure: [No 18. Codex uen. monast. Sancte Crucis in Ier. no 9, p. 31.] 10Kb] [Figure: [No 19. Codex uen. monast. Sancte Crucis in Ier. no 99, pag. 161.] 9Kb] [Figure: [No 20. Codex ampliss. capituli ueronensis no 431.] 8Kb] [Figure: [No 17. Codex uen. monast. Sancti Columbani Bobiensis] 13Kb] [Figure: [No 21. Codex em. card. de Zelada, pag. 40.] 16Kb] [Figure: [No 22. Code ampliss, capituli ueronen. no 75.] 6Kb] [Figure: [No 23. Codex uen. monast. Sancte Crucis in Ier. no 12.] 27Kb] [Figure: [No 24. Codex uen. monat. Subliacensis.] 7Kb] [Figure: [No 25. Codex bibl. uaticane no 587, pag. 404.] 7Kb] [Figure: [No 26. Codex eccl. ueliterne.] 11Kb] [Figure: [No 27. Codex bibl, Louaniensis.] 9Kb]





SANCTI MAXIMI EPISCOPI TAURINENSIS HOMILIAE IN QUATUOR CLASSES DISTRIBUTAE. *



CLASSIS PRIMA. HOMILIAE HIEMALES DE TEMPORE.



1 HOMILIA I. Ante Natale Domini.





ADMONITIO.

Si codices antiquitate illustriumque scriptorum commendatione spectabiles recenseantur, in quibus hec homilia S. Maximi nomen prefert, nulla quidem certe habebitur aliorum quorumdam ratio, in quibus accepta S. Ambrosio tribuitur, quique perpauci sunt, seriusque exarati. Atque eorum, in quibus est ea Maximo ascripta, duos primum Subalpinos commendabimus, unum maioris ecclesie Taurinensis, alterum abbatie olim S. Dalmatii Pedonensis; uaticanos item duos, quorum prior in serie est, n. 433, p. 38, alter Regine bibl. n. 125, p. 41; tum Augienses perinde duos, et uallicellanum 2; duos insuper Belgicos, Martinensem et Camberonensem, post Modetiensem signatum E 3, Nouariensem 27, Romanum 99, S. Crucis in Ier., Ratisponensem S. Emmerami, Florentinum tandem CLXIX bibl. olim edilium ecclesie metropolitane. Nec secus est in collectionibus homil. Alcuini uenet. an. 1571, p. 16; Combefisii Biblioth. PP. edit. item uenet. an. 1749, tom. I, p. 3; Gymnici edit. Colon. an. 1535, p. 7; Galesinii edit. Roman. an. 1564, p. 87; Theophili Raynaudi in Heptad. Pres. edit. Lugdun. an. 1633, p. 195; monachi Benedictini congr. S. Mauri homil. eamdem exstare aiunt apud Maximum in Bibl. PP.: ita in indice sermonum pretermissorum edit. Paris. S. Ambros. an. 1690. Iam uero codicum mss., in quibus ea S. Ambrosio ascribitur nullos me unquam uidisse memini, preter Florentinos duos, quorum est alter bibl. Medic. Laurent. n. X, Plut. XIu, alter Iu, Plut. XXXIII bibl. olim S. Crucis Minor. Conuent., modo Laurentiane. uerum quam falso, dictio Ambrosii plane demonstrat, qua nichil est a stylo auctoris huius ipsius homilie discrepantius. De auctore homilie satis dictum putamus; nunc de uarietate inscriptionis ab amanuensibus posteriorum temporum apposite aliqua sunt attingenda. Et quidem codex edil. ecclesie metr. Florent. titulum habet: In uigilia Natalis Domini: apud Gymnicum et Galesinium est In uigiliis Natalis Domini. Sed editores Romani oper. S. Ambros. in secunda dominica Aduentus habitam eam fuisse ferunt, ut ex edit. Sixtina an. 1590. Ab his differt Cod. 10. Florent., cuius supra meminimus, in quo inscribitur: De deuota preparatione facienda ad celebrandum Domini nostri Iesu Christi Natiuitatem. Nos nullam ex his epigraphis adoptamus, sed titulum ante Natale Domini sumimus, quemadmodum exstat in cod. Taurinensi; cum ex contextu nec in die Dominice Natiuitatis, nec pridie in uigilia homiliam recitari potuisse eruatur. Ideo ante complures dies, ait S. Maximus, castificemus corda nostra, mundemus conscientiam, purificemus spiritum, ut cuius natiuitas per immaculatam uirginem constitit, eius natalis per immaculatos seruulos procuretur. Mos quarumdam saltem Ecclesiarum erat, ut longiori tempore, quam modo festum Natalis Domini precibus, sanctioribusque operibus preuenirent. Sed illud tempus etate Maximi Aduentus nomine non indicabatur; de qua re consulendi sunt Mabillonius tom. I Musei Italici, p. 8 edit. Paris. 1724, et monachi Benedictini congr. S. Mauri in app. ad S. Ambr. opp. tom. Iu, p. 488 edit. uenet. 1751.

 ARGUMENTUM.---S. Maximus Christifideles admonet ut, a peccatorum sordibus detersi atque induti uirtutibus, natali Domini occurrant, per quem optatissima salus affulsit mundo.

Letitia quanta sit, quantusque concursus, cum imperatoris mundi istius natalis celebrandus est, bene nostis, quemadmodum duces eius et principes omnes, etiam [a 1Kb] militantes accurati sericis uestibus, accincti operosis cingulis, auro fulgente pretiosis, ambiant solito nitidius in conspectu regis incedere. Credunt enim maius esse imperatoris gaudium, si uiderit maiorem sue apparitionis ornatum, tantoque  illum letum futurum quanto ipsi fuerint in eius [b 1Kb] solemnitate deuoti: ut quia imperator tanquam homo corda non conspicit, affectum eorum erga se probet uel habitum contuendo: ita fit, ut splendidius se accuret, quisquis regem fidelius diligit. Deinde quia in die natalis sui sciunt eum largum futurum, ac donaturum plurima [c 1Kb] uel ministris suis, uel his, qui in domo eius abiecti putantur, et uiles, tanta prius thesauros eius replere diuitiarum uarietate festinant; ut in quantum [d 1Kb] prerogatiua uoluerit, in tantum prerogatio copiosa 3 non desit, et ante uoluntas  donandi deficiat, quam substantia largiendi. Hec autem ideo sollicite faciunt, quia maiorem sibi remunerationem pro hac sollicitudine sperant futuram. Si ergo, fratres, seculi istius homines propter presentis honoris gloriam terreni regis sui natalis diem tanta [a 1Kb] apparitione suscipiunt: [b 1Kb] quanta nos accuratione eterni regis nostri Iesu Christi natalem suscipere debemus, qui pro deuotione nostra non nobis temporalem largietur gloriam, sed eternam; nec terreni honoris administrationem dabit, que successore finitur, sed celestis imperii dignitatem, que non habet [c 1Kb] successorem? Qualis autem [d 1Kb] remuneratio nostra sit futura, dicit propheta: Quia oculus non uidit, nec auris audiuit, nec in cor hominis ascendit, que preparauit Deus diligentibus se . Quibus indumentis nos exornari oportet. Quod autem diximus nos, hoc est animas nostras, quia rex noster Christus non tam nitorem uestium, quam animarum requirit affectum, nec inspicit ornamenta corporum, sed considerat [e 1Kb] corda meritorum; nec fragilis cinguli precingentis lumbos operositatem miratur, sed fortis castimonie restringentis libidinem ad pudicitiam plus miratur. Ambiamus ergo inueniri ante ipsum probati fide, [f 1Kb] compti misericordia, moribus [g 1Kb] accurati: et qui fidelius Christum diligit, nitidius se mandatorum eius obseruatione componat, ut [h 1Kb] uere nos in se credere uideat, cum ita in eius solemnitate fulgemus, et eo magis letus sit quo nos perspexerit puriores. Atque ideo ante complures dies [i 1Kb] castificemus corda nostra,  mundemus conscientiam, purificemus spiritum, ac nitidi, et sine macula immaculati [i 1Kb] suscipiamus aduentum: ut cuius natiuitas per immaculatam uirginem constitit, eius natalis per immaculatos seruos procuretur. Quisquis enim [k 1Kb] in illa die sordidus 4 fuerit, ac pollutus, natalem Christi, uotumque non curat. Intersit licet dominice festiuitati corpore, mente  tamen longius a Saluatore separatur. Nec societatem habere poterunt immundus et sanctus, auarus et misericors, corruptus et uirgo, nisi quod magis ingerendo se indignus offensionem contrahit, cum minime se cognoscit. [l 1Kb] Dum enim uult officiosus esse, iniuriosus existit: sicut ille in Euangelio qui, in cetu sanctorum inuitatus, ad nuptias uenire ausus est uestem non habens nuptialem ; et cum alius niteret iustitia, alius luceret fide, alius castitate fulgeret, ille solus conscientie feditate pollutus, cunctis splendentibus deformi horrore sordebat: et quando plus simul discumbentium beatorum candebat sanctitas, tanto magis peccatorum illius apparebat improbitas, qui potuerat minus displicuisse forsitan, si in consortium iustorum minime  se dedisset. Propterea ergo sublatus [m 1Kb] manibus et pedibus, in tenebras exteriores expellitur, non solum quod peccator erat, sed quia cum peccator esset, sanctitatis sibi meritum uindicabat. Igitur, fratres, suscepturi natalem [n 1Kb] Domini, ab omni nos delictorum fece purgemus, repleamus thesauros eius diuersorum munerum donis, ut in die sancta [o 1Kb] sit, unde peregrini accipiant, reficiantur uidue, pauperes uestiantur. Nam quale erit, si in una eademque domo inter seruulos unius domini alter exsultet in holosericis, alter consumetur in pannis; alius estuet cibo, alius famem frigusque sustineat; ille eructet hesternam indigestionis crapulam, hic hesternam ieiunii inediam non resoluat? Aut quis erit nostre orationis effectus [p 1Kb] ? Petimus ut liberemur ab  inimico, qui non sumus liberales in fratres. Simus [q 1Kb] imitatores Domini [r 1Kb] nostri. Si enim ille pauperes in celesti [s 1Kb] gratia uoluit nobis esse consortes, cur nobis non sint in substantia terrena consortes? Nec extranei [t 1Kb] sunt alimoniis, qui 5 fratres sunt sacramentis, nisi quod rectius apud Deum per ipsos agimus causam nostram, ut nostris [u 1Kb] eos alamus sumptibus,  qui illi [a 1Kb] gratiam agant. [b 1Kb] Quidquid autem pauper Domino benedicit, illi proficit, quo faciente [c 1Kb] Domino benedicit. Et sicut scriptum est de illo: ue illi homini, per quem nomen Domini blasphematur; ita et [d 1Kb] de illo scribitur: Pax huic homini, per quem nomen Domini benedicitur Saluatoris. 6 Quale est autem meritum largientis, ut solus quis operetur in domo [e 1Kb] et [f 1Kb] per multos in  Ecclesia Dominus deprecetur; et quod ille fortassis petere de Diuinitate non audeat, plurimorum interpellantium orationibus, etiam quod non sperabat accipiat? Quod [g 1Kb] ad adiutorium nostrum commemorans beatus Apostolus ait: Ut per multos gratiarum actio referatur pro nobis . Et iterum: [h 1Kb] Ut fiat oblatio nostra accepta sanctificata in Spiritu sancto .




HOMILIA II. In aduentu Dominico, et de eo quod scriptum est Luc. XuII: »Sicut fulgur coruscans de celo, ita erit aduentus Filii hominis;« et de duobus in lecto uno, Matth. XXIu.





ADMONITIO.

In uarietate multa codicum mss. uersamur, quod ad auctorem, titulum et initium huius homilie spectat. Flor. Codd. profecto I et X Plut. XIu bibl. Medic. Laurentiane S. Ambrosii nomine exornant quemadmodum etiam ueteres omnes eiusdem Patris editores. At in S. Maximum longe plures potiorisque auctoritatis conueniunt. Primum uetustissimum codicem Helueticum Sangallensem recensebimus, deinde Romanum 99 S. Crucis in Ier., Ratisponen. S. Emmerami homil. 1, pag. 3, Lambacen. 1, pag. 1, uat. num. 1267, uat. Palat. 1276, uallicell. I et Modetien. sig. E III. His conformes sunt ex editoribus Gymnicus homil. 1, p. 1; Galesinius hom. 1, pag. 35; Theophylus Raynaudus, pag. 193. Demonstrato homilie huius auctore, de titulo agam breui. Et ut a cod. Sangallensi exordiamur, hunc titulum prefert: Incipit exhortatio ad plebem, et de eo quod scriptum est in Euangelio: Sicut fulgur desub celo, ita erit aduentus filii hominis; et de duobus in lecto uno. Eumdem habent antique Ambrosii editiones; sed patres Benedictini congr. S. Mauri in indice supra memorato ferunt esse apud Maximum Taurinen. in bibl. PP. homil. 1, cum titulo: In aduentu Domini, de eo quod scriptum est, etc. Idem exstat in cod. Ratisponensi S. Emmerami. Codex autem Lambacensis diuersum exhibet, nempe hunc: Sermo 1, beati Maximi episcopi tempore aduentus. Nos titulum superiorem a PP. Maurinis designatum, et Codicis Ratisponensis pretulimus, ut ceteris Maximi editoribus conformes simus. Eosdem in homilie initio sequimur, diuersaque aliquorum exordia in undecima annotatione collocamus.

 ARGUMENTUM.---Cum egerit S. Maximus in precedenti homilia de primo Christi aduentu in terram, et de eximio animi apparatu quo est excipiendus, quedam explanat Euangelii loca, que secundum Saluatoris aduentum premonstrant.

Mouet fortasse uos, fratres, [i 3Kb] cur Dominus aduentum suum indicans noctis se tempore ostenderit aduenturum, cum utique eius aduentus magna cum claritate diei, [i 1Kb] magno cum nitore, et timore suscipi debeat a cunctis. Frequenter namque audiuimus sacris Litteris predicatum, priusquam Dominus Christus adueniat, Antichristum regnaturum, qui ita tenebras  humano generi sue prauitatis infundet, ut lucem ueritatis nemo pene respiciat, et caligine 7 propria operiens mentes hominum, cecitatem quamdam spiritualibus oculis exhibebit. Nec mirum si diabolus emittat iniquitatis tenebras, cum ipse nox sit omnium peccatorum. Ad huius igitur tetram caliginem depellendam uelut fulgur quoddam Christus adueniet. Et sicut lucescente die nox subuertitur, ita coruscante Saluatore Antichristus effugatur; nec ulterius poterit disseminare iniquitatis sue tenebras, cum lumen ueritatis effulserit. Quod autem ait: Illa nocte erunt duo in lecto uno, unus assumetur, et unus  relinquetur , [a 1Kb] hic iam resurrectionis meritum demonstratur, quod pro qualitate uiuendi sit gratia resurgendi, ac tantam in singulis quibusque resurrectionis esse distantiam, ut duobus etiam pariter dormientibus, et una sede quiescentibus, equalis non possit esse assumptio. Quamuis enim eodem consortii lectulo teneantur, pro meritis tamen alter eorum rapietur ad celum, alter relinquetur in terris. Lectus quidem noster communis est terre huius amplissimum solum, in quo corpora nostra deposita tutissima sede requiescunt. In hoc autem lectulo ille mollius dormit, quisquis durius in uita se gesserit. Possumus enim ipsa membra nostra lectulos nostros proprios nuncupare, in quibus anime nostre [b 1Kb] in quodam strato suauissime demorantur; quod quidem sanctum prophetam sensisse arbitror,  cum dicit: Uniuersum 8 stratum eius uersasti in infirmitate eius . Beatus enim est ille, cuius stratum Dominus in ipsius infirmitate [c 1Kb] conuertit; ut qui fuerat paulo ante iracundus, adulter, et petulans, et cunctorum scelerum infirmitatibus plenus, assuetum corpus eius malo uersans Dominus,  fiat castus, humilis et modestus: de quo [d 1Kb] strato spiritualiter ad paralyticum dictum est a Domino: Surge: tolle [e 1Kb] lectum tuum, et ambula . Non enim tam in eo admirationis aliquid erat, ut confracti lectuli ligneam cratem portaret paralyticus, quam ut resoluti corporis membra, et debilitate confracti, uelut anime sue necessarium lectulum paralyticus ipse gestaret, et coram positis Iudeis propriis abiret pedibus, qui manibus allatus fuerat alienis. In hoc plane  completa est prophetica illa sententia: uersasti stratum eius in infirmitate eius; [f 1Kb] et uersa uice portaret lectum in quo fuerat paulo ante portatus, et anima illius, que prius uasculo corporis ferebatur, postea corpus suum ipsa utilius circumferret. Potest etiam accipi, quod ait:  Erunt duo in lecto uno, unus assumetur, et unus relinquetur, Christianorum plebs et populus Iudeorum, qui uelut uno lectulo, hoc est una mandatorum lege tenentur, et ueluti simili resurrectionis specie gloriantur. Tunc igitur Christianorum beatus populus assumetur in gloriam, [g 1Kb] Iudeorum autem conuentus relinquetur in terra.




HOMILIA III. Super eadem uerba Euangelii.





ADMONITIO.

9 Patens huius homilie cum superiore nexus, et colligatio satis ostendit utramque eodem ex fonte manasse. At certiores nos quidem reddunt mss. codices, ut Sangallensis, Lambacensis, S. Crucis in Ier. 90 et 99, uallicellanus II, uaticanus unus 1267, pag. 13, Nouarien. 27, p. 18, cui item S. Maximi nomen prefixum exhibent. Nec dissidet Ioan. Gillotius, qui Parisiis an. 1569 recudens S. Ambrosii opera, et hanc homiliam collocans num. 29 sermonum, annotauit in marg.: Idem habet Maximus Mediolanensis, quod errans dixit, Fuit enim Maximus Taurinensis. Sed ad firmiorem horum auctoritatem optime conducit Alcuini testimonium, qui suo in Homiliario uenet. edit. serm., 4 pag. 8, eam sub S. Maximi tradit ad secundam dominicam Aduentus; ipsi posteriores omnes editores conformantur. Quod si in quibusdam codicibus S. Ambrosio ascribitur, hi profecto habendi sunt minimi, cum neque numero, neque antiquitate Maximo fauentibus sint cequandi. Monendus porro lector hic est, additum a nobis huic eidem homilie fragmentum nondum editum, quod ex codicibus Sangallensi, Florent. I, Plut. XIu. bibl. Medic. Laurent., et 99 bibl. S. Crucis in Ierusalem exscripsimus.

 ARGUMENTUM.---Continet homilia eamdem Euangelii expositionem ampliori interpretatione exornatam.

Superiore dominica capitulum euangelicum disserentes partem quamdam ex illo perstrinximus; superest, ut sequentia decurramus. Descripsimus enim quid esset quod Dominus ait: In illa nocte erunt duo in lecto uno, etc.; nunc ergo uideamus, quod reliquum est: dicit enim [h 1Kb] diuina sententia: Erunt due molentes in pistrino; una assumetur, et una relinquetur . Primum igitur considerandum [i 1Kb] est, quomodo constet molentis officium; deinde que sint due, que molere dicuntur; tertio quid pistrinum sit,  quisue molitionis effectus. Nulli dubium est, quod molere aliter non constat, nisi duobus lapidibus apparatis, et conuenientibus sibi, ut alteri ex his magnitudo alterius imponatur: et illum quidem lapidem, qui [i 1Kb] prior sternitur, esse pigrum et tardum, et pene, ut ita dixerim, otiosum ac nisi superioris participatione lapidis ornaretur [k 1Kb] forsitan necessarius non uideretur. Ita dum ille operatur, etiam iste utilis inuenitur. Ille autem [l 1Kb] id est superior lapis [m 1Kb] tota uelocitate operis circumfertur, ut fallens oculos in ipsa celeritate stare credatur, et putetur immobilis esse, dum currit. Qui quanto uiolentius actus fuerit, tanto  opus perfectius consummatur. Ita ergo prior lapis stat, iacet, et pene nichil prodest; ille uero alter, que inferuntur, cuncta suscipit, que ueniunt, uniuersa complectitur, et per 10 cauernulas quasdam uterque, quod operetur, acquirit. Qui molit autem hoc habere uidetur officii, ut peruigili cura granorum asperitate confracta, ex intimis eorum, occultisque uisceribus similaginem, medullamque producat, et sordium leuitate discussa, in apertum proferat omne, quod purum est, ex quo mundissimum panem conficiens gratiam domini consequatur. Hos igitur duos molares lapides duo esse arbitror Testamenta, hoc est legem Moysis, et Euangelium Domini, que ita sunt disposita, uel parata, ut sibi Testamentum utrumque conueniat, sicut ait Saluator: Non ueni  soluere legem, sed adimplere . Et ad [a 1Kb] uicem molarum aliud prius solo positum, aliud insuper collocatum, hoc est legem primum hominibus constitutam, deinde perfectum Euangelium [b 1Kb] Que lex, uelut inferioris mole saxum, ita erat tarda, pigra et penitus otiosa, ut quidquid operando acceperat, id omne perdiderit; dicente de Iudeis propheta: Omnes declinauerunt, simul inutiles facti sunt, non est qui faciat bonum, non est usque ad unum . Ergo nisi Euangelium superpositum fuisset adhuc lex ueluti tarda, et grauis iaceret in terra Iudaica, et unius prouincie cooperiretur angustiis. Nisi Euangelium, inquam, datum esset, lex necessaria omnino non esset. Hoc autem lex operabatur sine Euangelio, quod uno saxo fieri potest. Confringere poterat, non  prodesse: sicut ait beatus Apostolus: Lex autem iram operatur , gratiam uero non prestat. Stante [c 1Kb] autem lege, Euangelium datum est, quod ueteri superpositum Testamento utrumque condecorat: 11 ac tanta uelocitate sui seculum omne circumeat; hoc est inferna uisitet, celestia penetret, terrena collustret. Quod Euangelium tanquam superior mola cunctos credentes suscipit, omnes aduenientes accipit, et uelut per quasdam cauernulas preceptorum ad interiora transmittit: ut [d 1Kb] ibi hinc inde duorum Testamentorum salutaribus mandatis gentilitatis  asperitate mollita, producat omne quod purum est. Quam similitudinem Testamentorum Ezechielem prophetam arbitror perstrinxisse, cum dicit rotam in medio rote esse connexam [e 1Kb] Harum igitur molarum operatione, id est Noui ac ueteris Testamenti hoc agit sancta Ecclesia cura peruigili, ut peccatorum asperitate discussa, ex occultis cogitationibus medullam mundi cordis eliciat, et celestibus mandatis mundata ex intimis spiritalia alimenta producat. De quibus alimentis Paulus apostolus ait: Lac uobis potum dedi, non escam . Et iterum: Perfectorum autem est solida esca ; qui [f 1Kb] propter habitum sensus exercitatos habent, ac spiritum nostrum omni humanitate purificans, uelut similaginem Deo offerre contendit; sicut Dauid sanctus ait: Sacrificium  Deo spiritus contribulatus . Tanta autem uelocitate circumfertur Euangelium, ut non nisi 12 sapientes cursum eius intelligant; quem beatus Paulus intelligens ait: Ut sermo Dei curret [g 1Kb] et clarificetur [h 1Kb] in uobis. Amen . [i 1Kb] Insipientium autem oculis uidetur Euangelium stare, dum uident; stare, inquam, illud putant, cum mandata eius negligunt, cum non credunt euentura esse, que scripta sunt. Molit autem et Synagoga, sed inutiliter molit; quippe que uno saxo [i 1Kb] nititur laborare; atque ideo non tam molit quam dissipat et confringit. Propterea enim opus eius disciplet [k 1Kb] et ad Iudeos dicitur per prophetam: [l 1Kb] Et si afferatis similaginem abominatio est , nec non et ipse Dominus reprobans operationis eius officium ait: Cauete a fermento Phariseorum  . Conatur igitur Synagoga molens, errorem sustinens. Etenim quia Moyses duas lapideas tabulas acceperat Testamenti, estimat se duobus instrumentis necessariis operari, ignorans quod illa tabularum societas duorum Testamentorum coherentium sibi prefigurabat aduentum, et ideo assumebatur ad eternam gloriam sancta Ecclesia, que Domino cibum sanctitatis emolit, relinquetur autem ad molas cruentas Synagoga gyrum semper sue passura perfidie. Explicit.




ANNOTATIONES IN SECUNDAM ET TERTIAM HOMILIAM


1o Secundum aduentum suum in mundum Christus apud Matth. XXIu, 27, prenuntiauit: Sicut enim fulgur exit ab oriente, et paret in occidentem: ita erit aduentus Filii hominis. Consonant que Lucas in Euang. retulit c. XuII, 24: nam sicut fulgur coruscans desub celo in ea, que sub celo sunt, fulget: ita erit Filius hominis in die sua. Post hec uaticinia, alia subsecuta esse uterque Euangelista testatur; ait enim Mattheus uers. 40: Tunc duo erunt in agro: unus assumetur, et unus reliquetur; due molentes in mola: una assumetur, et una relinquetur. Lucas autem eadem complectitur, scribens uers. 34: Dico uobis, in illa nocte erunt duo in lecto uno, unus assumetur, et alter relinquetur. Hec in secunda et tertia homilia sibi proponit explananda S. Maximus, atque inherens, secunde homilie, que est: In aduentu Domini. De eo, etc., iuxta codices melioris note, de Christo in seculorum fine uenturo agere instituit. Iam, ut quisque perspicit, neque Matthei, neque Luce integrum locum ad rem suam assumpsit Maximus, sed de duobus quasi unum composuit, ut orationis sue argumentum instrueret. Initio igitur homilie secunde monet S. Antistes, Christum predixisse fore ut nocte adueniat, quod ut conciliet cum Euangelii locis in quibus Christus dicitur magna claritate, ac ueluti fulgur uenturus, noctis uocabulo deprauationem intelligit, qua seculum ab Antichristo seductum inuoluetur, cuius quidem deprauationis tenebre discutiende extemplo sint, cum uerus sol iustitie Christus iudex diabolicam fraudem et Antichristi iniquitatem reuelarit, eoque exterminato, lux ueritatis, uirtutisque studium rursum effulserit. Ad huius, inquit, S. Maximus, igitur tetram caliginem depellendam, uelut fulgur quoddam Christus adueniet; et sicut succrescente die nox subuertitur, ita coruscante Saluatore Antichristus effugatur, nec ulterius poterit disseminare iniquitatis sue tenebras, cum lumen ueritatis effulserit. Illustrauerat iam pridem eumdem Euangelii locum S. Ambrosius lib. uIII, cap. 7, Comment. in Lucam: Bene noctem dixit, quia Antichristus hora tenebrarum est: eo quod pectoribus tenebras offundat, cum dicat se esse Christum, etc. Ille enim sicut fulgur coruscans per uniuersum mundum luminis sui globos spargit.

His ita absolutis, nichil deinceps Maximus de Antichristo, aut de postremo Domini aduentu disserit, sed Ambrosium imitatus ad aperiendum uerborum illorum sensum descendit, que sunt de duobus in lecto uno, deque duabus molentibus; atque hic inquit ressurectionis meritum demonstratur, quod pro qualitate uiuendi sit gratia resurgendi: ac tantum in singulis quibusque resurrectionis esse distantiam, ut duobus pariter dormientibus, et una sede quiescentibus equalis non possit esse assumptio. Iam uero resurrectionis nomine non communem humanorum corporum restitutionem, uiuificationemque indicat, que extremo mundi tempore fiet, sed euectionem bonorum ad gloriam, damnationemque improborum ad penam. Qua in re Maximus egregie in S. Ambrosium conuenit, quem ille sibi proposuerat ad sequendum. Ambrosii autem hec est loco supra indicato sententia: Nunquid iniquus Deus, ut pares studiis, et societate uiuendi, atque indiscreta actuum qualitate meritorum remuneratione discernat? Non ita est, sed pro actibus hominis remunerationis est equalitas. Hinc plane perspicitur, utrumque S. doctorem hic loci non de predestinatione sanctorum eterna, sed de predestinationis eiusdem exsecutione, ut uocant, locutum fuisse. At de exsecutione quidem predestinationis eiusdem S. Maximum agere, ex ea etiam homilia constat, que est de Iuda traditore. Sic enim habet: Ex eodem luto corporis nostri Deus pro meritis singulorum alios reseruat ad penam, alios ad gloriam; ac rursum: Quamuis enim eodem consortii lectulo teneantur: pro meritis tamen alter eorum rapietur ad celum, alter relinquetur in terris; que sane Ambrosii dictis consonant, aientis ibidem: Qui assumitur rapitur obuiam Christo in era, qui autem relinquitur, improbatur.

2o In homilia tertia a molaribus duobus lapidibus, quorum alter alteri superpositus terit frumentum, et farinam educit, S. Maximus figuram exhiberi scribit duorum Testamentorum, ueteris scilicet et Noui: Hos igitur duos molares lapides duo esse arbitror Testamenta, hoc est legem Moysis, et Euangelium Domini; que ita sunt disposita uel parata, ut sibi utrumque Testamentum conueniat: sicut ait Saluator Matthei u: Non ueni legem soluere sed adimplere; docetque inde legem Euangelii superpositam fuisse Mosaice tardiori, atque inoperosiori, atque sic denique concludit sententiam: Nisi Euangelium, inquam, datum esset, lex necessaria omnino non esset. Hoc autem lex operabatur sine Euangelio, quod uno saxo fieri potest, confringere poterat, non prodesse.

Duo hisce uerbis Maximus comprehendit. Horum est unum de ueteri lege, quam necessariam fuisse futuram negat, nisi Euangelium datum esset: alterum de lege ipsa ueteri, que tantum oneris inferret, ut opprimere confringereque sine Euangelio posset, prodesse non posset. Primum ad ea pertinet que Apostolus in cap. X Epist. ad Rom., itemque in cap. X Epist. ad Corinth., inque cap. Iu Epist. ad Galat. de fine legis Christo, de Christo ipso consequente petra, deque uanis egenisque elementis ueteris Testamenti docet. Alterum hoc exposcit, ut lex, que cum preciperet, tum uires ut adimpleretur nullas conferret, sola sine Euangelio, hoc est sine adiutorio gratie Seruatoris, pondere ipsa suo opprimere, confringereque potuerit. Constat nobis aliquos hoc Maximi loco abuti, atque inde concludere, Deum, qui perfectam legi obedientiam ab homine, fugamque a peccatis exigeret, eum in sua impotentia deseruisse. Sed hi uehementer errant et ne alios fallant, dicimus, multo aliter S. Maximum docuisse. Ut autem id assequamur, que mens eius fuerit, inquirendum est, qui sub figura duorum molarium lapidum utramque legem ueterem et nouam comparat. Iam per inferiorem lapidem iacentem, et inertem legem Mosaicam accipiendam esse profitetur, et in lapide superposito Euangelium fuisse adumbratum asserit. Officium ergo utriusque lapidis est, ut inferior grana frumenti contineat; precepta enim multa populo Iudaico data fuere, que, etsi bona et sancta, ex se ad opera iustitie, et sanctitatis non sufficiebant, sed impulsu ac motu superioris agentis, nempe gratie Seruatoris aduenturi, indigebant; quam gratiam S. Maximus in lapide superposito indicauit, illius reminiscens sententie ad Rom. uIII, 14: Quicunque spiritu Dei aguntur, hi sunt filii Dei. Quare etiam memorat Christum Matth. u dixisse: Non ueni legem soluere, sed adimplere, hoc est prestare gratiam, ut adimpleatur. Hoc sensu S. antistes affirmauit sibi utrumque Euangelium conuenisse, hoc, confractam esse granorum asperitatem, seu mandata, per spiritum uite, que est in Christo Iesu, ut ait item Apostolus paulo superius, suauiora ac faciliora reddita similaginem medullamque producere, id est, in apertum proferre que sub figuris et sacramentis ab origine mundi latuere, et palam facere sapientissimam Dei miserantis prouidentiam, qua disposuit in hominibus etiam ante Christum, ut eius gratia per fidem in Redemptorem operaretur ad salutem. Qua propter addidit Maximus illam superioris lapidis uolubilitatem, siue superni adiutorii uirtutem omne seculum circumiuisse, id est sub lege positis profuisse. Quid autem illud est quod dicit: Necessariam futuram non fuisse legem, nisi Euangelium datum esset? Quandonam enim necessaria obseruatu lex uetus fuit, nisi dum data est, dumque uigebat? Tunc igitur cum latum mandatum obedientiam precipiebat, datum quoque Maximo teste adiumentum gratie Seruatoris uenturi fuit. Id quod maiorem in modum confirmat Maximus homil. 1 de Paschate, in qua de sanctis ueteris Testamenti disseruit. Quis uero non uiderit, hec iis similia esse, que synchronus Maximo S. Leo complexus est serm. 22, tertius de Natiuitate Domini, cap. 4, p. 50 edit. Rom. an. 1753, aduersus eos, qui nimium sero uerbum diuinum  naturam humanam sumpsisse conquererentur. Cessent, inquit S. pontifex, coram querele, qui impio murmure diuinis dispensationibus obloquentes de Dominice natiuitatis tarditate causantur, tanquam preteritis temporibus non sit impensum, quod in ultima mundi etate est gestum. uerbi incarnatio hec contulit facienda, quod facta; et sacramentum salutis humane in nulla unquam antiquitate cessauit . . . . . nec sero est impletum, quod semper est creditum. Sapientia uero, et benignitas Dei hac salutiferi operis mora capaciores nos sue uocationis effecit . . . Sed a constitutione mundi unam eamdemque omnibus causam instituit. Gratia enim Dei, qua semper est uniuersitas iustificata sanctorum, aucta est, Christo nascente, non cepta, et loco magne pietatis sacramentum quo totus iam mundus impletus est, tam potens etiam in suis significationibus fuit, ut non minus adepti sint, qui in illud credidere promissum, quam qui suscepere donatum. Breuius eamdem complexus est doctrinam S. Thom. 1-2, quest. 98, art. 2 ad 4: Quamuis, ait, lex uetus non sufficeret ad saluandum homines, tamen aderat aliud auxilium a Deo hominibus simul cum lege, per quo saluari poterant, scilicet fides Mediatoris, per quam iustificati sunt antiqui patres . . . . . et sic Deus non deficiebat hominibus, quin daret eis salutis auxilia. Sed quid opus est multis? Omnium hec est SS. Patrum ex Pauli Euangeliorumque fontibus hausta doctrina, a qua S. Maximum defecisse nemo erit orthodoxorum qui credat.



HOMILIA Iu. Incipit dictum ante Natale Domin





ADMONITIO.

13 Ex antiquissimo ac celeberrimo Sangallensi codice Mabillonius duodecim S. Maximi homilias decerpsit, quas in suum Museum Italicum transtulit, ut in prefatione iam diximus. Hec, que est quarta in serie nullius alterius mss. monumenti auctoritate asserta Maximo fuit. Nunc primum ipsam auctoritate codicis maioris ecclesie Taurinensis confirmamus; in quo est illa num. 3 cum titulo: Item et de illo: homilia III, et in uigiliis natalis Domini. Alludit uero ad titulum I homilie incipientis: Letitia quanta est, quantusque concursus, etc., qui sane titulus est item huic homilie inscriptus.

 ARGUMENTUM.---Renouationem quamdam breui futuram mundo ipsa dierum ratio annuntiat: et que in terra meliorem aspectum, formamque rerum promittunt, signum sunt spiritualis reparationis, ad quam obtinendam fideles toto animo contendere debent.

Etiamsi ego taceam, fratres, tempus nos admonet quod Domini Christi natalis in proximo est. Nam predicationem meam 14 preuenit dierum extrema conclusio. Ipsis enim angustiis suis mundus loquitur imminere aliquid, quo in melius reparetur, et exspectatione festina desiderat, ut tenebras suas splendidioris solis candor illuminet. Dum enim cursum suum breuitate horarum concludi meruit, spe quadam annum suum indicat reformari. Hec igitur exspectatio creature, etiam nos exspectare persuadet, ut peccatorum  nostrorum tenebras nouus sol Christus ortus illuminet, et longam in nobis caliginem delictorum iustitie sol natiuitatis 15 sue uigore discutiat: nec patiatur cursum uite nostre tenebris uite concludi, sed uirtutis sue gratia dilatari. Igitur quia natalem Domini etiam mundo indicante cognoscimus, faciamus et nos, quod mundus facere consueuit: hoc est, sicut in illa die mundus spatia sue lucis extendit, ita et nostram iustitiam protendamus: et sicut diei illius claritas pauperibus et diuitibus communis est, ita et nostra liberalitas peregrinis et indigentibus sit communis: et sicut tunc mundus noctium suarum recidit caliginem, ita et nos auaritie nostre tenebras amputemus; atque ad instar hiberni temporis, sicut in segetibus solis uapore resoluto gelu nutriuntur semina,  ita et in pectoribus nostris resoluta duritie iustitie semen tepefactum Saluatoris radio coalescat. Ergo, fratres, natalem Domini suscepturi exornemus nos puris et nitidis indumentis. Anime autem loquor indumenta, non carnis. Carnis enim indumentum uilis amictus est; anime uestimentum corpus est pretiosum. Illud humanis manibus densatum est; istud Dei manibus institutum est: atque ideo maioris est  sollicitudinis Dei opus sine macula custodire, quam opera hominum impolluta seruare. Mundanum enim uestimentum, si sordidum fuerit, potest illud fullo conductis eluere; anime autem uestimentum, si semel inquinatum fuerit, nisi 16 propriis et assiduis operibus uix lauatur. Nihil ei prodest manus artificis, nichil fullonis operatio: conscientie enim membra polluta aqua abluere potest, non potest tamen mundare. Hec sunt anime uestimenta pretiosa que Marcus euangelista  in Saluatore collaudat, dicens: Et uestimenta eius facta sunt fulgentia, candida nimis uelut nix, qualia fullo super terram non potest facere. Laudatur igitur Christi uestimentum, quia nitebat, non textura, sed gratia: laudatur indumentum, non quod staminum subtilitate densatum est,  sed quod corporis integritate conceptum: laudatur uestimentum, non quod mulierum manus texuit, sed quod Marie uirginitas procreauit. Et ideo in eo magnificatur candoris gratia, quia immaculatum illud non artificis cura prestiterat. Qualia fullo, inquit, super terram non potest facere. Non potest plane fullo Christi facere uestimentum; fullo enim prestare potest nitorem, munditiam, puritatem, prestare tamen non potest uirginitatem, iustitiam, bonitatem. Illud enim in arte est operis, istud in natura uirtutis. Hec enim in Christo Domino S. Euangelista uirtutum indumenta collaudat, que et beatus Dauid pari sententia predicauit dicens: Myrrha, et gutta, et casia a uestimentis tuis pretiosis . His enim aromatum odoribus sanctarum significantur indumenta  uirtutum. Ergo, fratres, 17 natalem Domini suscepturi ab omni conscientiam nostram fece mundemus. Accuremus nos non sericis uestibus, sed operibus pretiosis. uestimenta enim nitida membra operire possunt, conscientiam mundare non possunt: nisi quod maioris est uerecundie nitidum membris incedere, et pollutum sensibus ambulare. Interioris [a 1Kb] igitur prius hominis ornemus affectum, ut exterioris  quoque hominis sit amictus ornatus. Spirituales 18 maculas abluamus, ut carnalia in nobis fulgeant uestimenta. Nihil autem prodest fulgere uestibus et sordere flagitiis. Ubi enim conscientia tenebrosa est, totum corpus obscuratum est. Habemus autem, quo  conscientie maculas abluamus: scriptum est enim Date eleemosynam, et omnia munda sint uobis . Bonum eleemosyne mandatum, per quod manibus operamur, ut corde mundemur. Explicit.




HOMILIA u. De eodem.





ADMONITIO.

Ex eodem Sangallensi codice hanc item homiliam, quemadmodum superiorem exscribi, edique curauit Mabillonius in primo Musei Italici uolumine. A Mabillonio accepit Gallandius, transtulitque in tomum IX Bibl. PP. uenet. edit. an. 1773, titulo Incipit de natali Domini Saluatoris, retente, quem titulum ex codice ipso Sangallensi Mabillonius idem expresserat. Id uero homilie genus Maximo ascribi oportere confirmat maiorem in modum codex Taurinensis, in quo hec est eidem homilie prefixa inscriptio. Item et de natiuitate Domini homilia 35. Quid si stylus et interpretatio loci Isaie, quem auctor affert, satis euincat, sancto ipsi antistiti eamdem homiliam acceptam referri oportere, cum istiusmodi ratio adducendorum sacre Scripture locorum ei antistiti fuerit peculiaris, que quidem loca uel Latina ipse faciebat de Grecis, uel excipiebat ex Latina uersione quapiam ratione?

 ARGUMENTUM.---Christi natiuitas Deo digna in omnibus erat exhibenda. uirgo Altissimi uirtute obumbrata parit incorrupta, Filius nascitur sanctus, celites pacem et salutem hominibus annuntiantes, nouum quemdam mundi ortum pollicentur.

Proxima dominica dilectionem uestram admonuimus, fratres, de diei huius aduentu, in qua diximus nos natalem Domini hodie etiam mundo teste suscipere. Mundus enim testimonium perhibet, dum nascente Christo, et ipse renascitur. Renascitur enim, cum de profundis noctium tenebris partu quodam lucis eruitur. Renascitur, inquam, cum eius defectio finitur, claritas reparatur. Atque ideo in ortu Christi oportet magis ortum seculi nos uocare. In hac enim die ad saluanda omnia oritur. Oritur enim die hac  lux mundo, defunctis resurrectio, uita mortalibus ac propterea hodie non tam Saluatoris natalis est quam salutis. Nascitur ergo salus omnium Christus, quem regem gentium prophete testantur: nascitur ex uirgine, sicut Isaias  declarat dicens: Ecce uirgo in utero accipiet, et pariet filium, et uocabunt nomen eius Emmanuel, quod est interpretatum nobiscum Deus. Probat ergo ueritatem Domini ordo nascendi. Concepit uirgo uirilis ignara consortii: impletur uterus nullo libatus amplexu, et Spiritum sanctum castus uenter excepit, quem pura membra seruarunt, innocens corpus gessit. uidete miraculum matris dominice. uirgo est, cum concipit, uirgo cum parturit, uirgo post partum. Gloriosa uirginitas, et preclara fecunditas! uirtus mundi nascitur, et nullus  est gemitus parturientis; uacuatur uterus, infans excipitur, nec uirginitas uiolatur. Dignum enim erat ut Deo nascente meritum cresceret castitatis: nec per eius aduentum uiolaretur integritas, qui uenerat sanare corrupta: nec per eum pudicitia corporis lederetur, per quem donatur uirginitas baptismatis impudicis. Natus igitur puer ponitur in presepio, et hec sunt Dei prima cunabula: nec regnator celi has indignatur angustias, cui habitaculum fuit uirgineus uenter. Idoneum plane Maria Christo habitaculum, non pro habitu corporis, sed pro gratia originali. Ergo exonerata felici onere Maria matrem se leta cognoscit; que se nescit uxorem; et est gloriosa de sobole,  que est ignara de coniuge; atque infantem se genuisse miratur, cum Spiritum sanctum se suscepisse testatur; nec, quia peperit innupta, terretur, quia testimonio utitur uirginitatis et sobolis. Soboles enim dominicum Patrem indicat; uirginitas stupentium suspicionem excusat. Inde uirginitati diuinitas testimonium perhibet; hinc nature secretum. Testimonium, inquam, perhibet diuinitas partui uirginali. Ut concipiatur enim Christus secundum prenuntiationem Euangelii Spiritus sancti repletur gratia; uirtute Dei Patris obumbratur, sicut ad Mariam dictum est: Spiritus sanctus superueniet in te, et uirtus Altissimi 19 obumbrabit tibi, et ideo quod nascetur ex te sanctum, uocabitur Filius Dei . In natiuitate ergo Saluatoris completa est illa diuina sententia,  que dicit: Duobus aut tribus testibus stabit omne uerbum. Ecce enim uerbum Dei nascitur testimonio Trinitatis. Nam utique in utero S. Marie cum Spiritus sanctus superuenit, cum obumbrat Altissimus, cum Christus generatur, confessio in eo fidei continetur. Dignum enim erat ut Mater salutem populis editura prius in uisceribus suis confirmaret mysterium Trinitatis; et sic intelligeremus ante Saluatoris ortum confirmatum esse fidei sacramentum. Maria enim tanquam in sacrario uentris sui portauit cum mysterio sacerdotem; nam quidquid in seculo profuturum erat, id totum de eius uentre: Deus, sacerdos et hostia; Deus resurrectionis, sacerdos oblationis. Hoc autem totum in Christo agnoscimus. Deus enim est, quod ad Patrem redit: pontifex, quod se  obtulit: uictima, quod pro nobis occisus est Marie ergo 20 uterum, non uterum dixerim fuisse sed templum; templum plane est, in quo habitat sanctum quidquid in celo est: nisi quod supra celos estimandum est, ubi quasi in secretiore tabernaculo mysterium a diuinitate disponitur, quemadmodum a pluribus ascendatur ad celum. Supra celos plane estimandus est uterus Marie, quia Filium Dei gloriosiorem remisit ad celum, quam de celo descenderat. Inde enim ut pateretur, hinc reuersus est, ut regnaret: inde humiliatus descendit in hominem, hinc glorificatus ad Patrem ascendit. Melius plane templum corporis est, quam celi. Residens enim Christus  est: ibi terribilis, hic manifestus; ibi inuisibilis, hic uisibilis atque palpabilis; ibi peccata uindicat, hic condonat; ibi potestate iudicis utitur, hic dilectione  fratres hortatur. Atque ideo est bonum nobis adorare eum, cum inuitat, ut possimus eum non timere, cum iudicat. Explicit.




HOMILIA uI. De Natiuitate Domini I.





ADMONITIO.

Ex uetustissimo codice abbatie olim S. Dalmatii, de quo satis est a nobis dictum in commentariis, hanc nos homiliam descripsimus, edimusque nunc primum in lucem. In codice quidem S. Maximi nomen prefert, neque ulla est causa, quamobrem sancto antistiti eam non esse adiudicandum putemus.

 ARGUMENTUM.---Quamuis Christus dupliciter natus predicetur, unus tamen Filius Dei nuncupari debet. Idem enim est, qui a Patre ab eternitate est genitus, et qui in tempore a uirgine procreatus.

Domini nostri Iesu Christi, fratres, natiuitatem solemnissimam honore debito celebrantes exsultemus  atque letemur in Domino illum tandem e celis aduenisse in terras hominem, qui eterni Dei Filius est, ut nos a diaboli seruitute redimeret. Illum de celis descendisse habitatorem celorum, qui terrarum incolas induceret in celum. Hodie enim ex uirgine nullius uiri gnara commercii homo processit, qui Deus simul est et homo. Hodie unus idemque carnali sine ulla conceptione natus est Deus, et sine ullo generante factus est homo. Illum ab eterno genuit Deus, et in tempore Dei omnipotentis operante uirtute casta uirgo suscepit. Natus est ab eterno sine ullo conditionis principio; ortus est in tempore ex immaculata uirgine. In prima natiuitate natus est Deus; in secunda procreatus est homo. In prima ut Deus hominem fecit; in secunda hominem a peccati uinculis,  quibus detinebatur, absoluit. Exsulta igitur et letare,  Sion, quomam ab omni quondam paterne preuaricationis metu liberata es. Ortus enim ille est Dominus in ciuitate Dauid, que uocatur Bethleem, qui reatum nostrum, quo diabolicis fraudibus, quibus a tanto tempore circumuenta fuerat miseranda mortalitas, clementer absoluit, atque iugum seruitutis antique  nostris e ceruicibus pius excussit. Natus est Deus Dei Filius ex femina, obuolutus est pannis, et positus in presepe . Ad hunc igitur Deum simul atque hominem humili corde, sincera mente, castis obsequiis accedamus. Nec quoniam allophylorum circumstrepentibus armis angimur, que dissidentium regum suscitauit discordia, ideo sacratissima huius diei mysteria cum gaudio celebrare non debemus; quin imo potius eadem competentibus gaudiis ueneremur, Deum exorantes, ut ab istis periculis nos liberare, et custodire sua pietate dignetur . Nos igitur ipsos illi offeramus, ut ab ingruentibus malis eiusdem pietate liberati, etc. 




HOMILIA uII. De Natiuitate Domini II.





ADMONITIO.

21 Ex eodem abbatie S. Dalmatii codice excepta hec item homilia est, quam perinde nunc primum publici iuris facimus. Nihil est autem, quod officiat, quin ea, ut est etiam in codice Taurinensi, S. Maximo ascribatur, cuius certe dicendi ratio plane similis maius addit huic homilie ipsi asserende argumentum.

 ARGUMENTUM.---Contra ethnicos Deum hominem ex uirgine natum negantes, probat S. Maximus diuino rerum omnium Conditori omnia possibilia esse. Infinita enim sapientia et potentia quando et quomodo uult cuncta operatur.

Sanctum et uenerabile dominice natiuitatis sacramentum, quod recurrentibus annis deuotissima semper celebritate ueneramur, tanta sui dignatione excellit mysterii, ut et gentilium audaciam, et omnium,  confundat hereticorum impudentiam. Illum enim Deum, quem nos fide edocti, paruulorum simplicitate indefectibiliter credimus nasci potuisse ex femina, ipsi e contra Gentiles, ut nunc hereticos seponamus, carnalibus argumentis hebetati adhuc recusant credere ex uirgine nasci potuisse, et Christi sacerdotem ista docentem irrident. Et quantumuis Deum aliis in rebus mirabilia facere quotidie, atque alias toties operatum esse ipsi etiam putent, atque mirentur; in sola tamen Filii sui Redemptoris nostri sanctissima natiuitate atque mirabili operari id nec potuisse, nec debuisse contendunt. uerum quenam hec est prudentum  huius seculi stulta doctrina, dicam potius, insania, credere equidem Deum mirabilia aliquando fecisse, facere etiam et nunc; in sacratissima autem Filii sui Domini nostri natiuitate ex uirgine id nullo modo potuisse prestare? Ille enim idemque Deus, qui celum, atque 22 celos celorum, singula etiam, que in eis sunt, diuina arte aliquando creauit ex nichilo; ille qui terram, aquas et maria, atque illa que in eis continentur, omnipotenti uerbi sui uirtute ex  nichilo pariter efformauit; ille est qui uirgini partum dedit et sobolem. Si Deum credis, celum, solem, stellas condere potuisse ex nichilo: si terram, maria, animantia, uniuersumque huius spectabilis mundi ornatum: si hominem demum ex limo potuisse fingere , cur illum intacte uirgini ipsius Dei operante uirtute dare non potuisse contendis? Que enim maior omnipotentis Dei uirtus erit, cuncta, que in celis et in mundo uidet, creauisse ex nichilo, aut in intemerate uirginis utero, nullo precedente carnali complexu, hominem creare? Si in his, que uidentur. Creatoris omnipotentiam miraris, cur in  intemerate uirginis partu illam denegabis? Quenam erit stulta illa uesania  omnia fecisse, quecunque uoluit in celo et in terra, quoniam illius omnipotens uirtus ea facere uoluit, et potuit. uirginem autem Dei operante uirtute parere posse, et uere genuisse . Atque  ideo, fratres, tanti mysterii sanctissima solemnia celebrantes Deum nostrum, qui tanta pro indignis fecit, ueneremur semper  . . . Ad illum igitur continuis uotis properemus: qui uiuit et regnat in secula seculorum. Amen. Explicit.




HOMILIA uIII. De Natiuitate Domini III





ADMONITIO.

23 Tertiam hanc homiliam de natiuitate Domini suppeditauit nobis uetustissimus codex quondam cenobii de Appannis, uulgo Pagno in marchionatu Salutiensi, pag. 16, pariterque ut superior codicis Taurinensis testimonio gaudet. Enuntiatur enim in eius indice. Item et de natiuitate Domini homil. 19. Sed ualde ad editionis nostre decus et ornamentum conducit, quod eam omni ex parte integram producamus.

 ARGUMENTUM.---Beneficia omnia, que mundo contulit dies natalis Domini, recensentur. Magnam letitie causam nobis prestat diuina bonitas, et misericordia aduentu eius, qui Deus et homo est, cuiusque muneribus cumulati sumus

 Sanctissimum et uenerabile dominice natiuitatis sacramentum, quod exsultantibus animis hodierna die uniuersa ueneratur Ecclesia, similibus gaudiis nos quoque celebrare debemus. Hodie enim eternus ille Dei Filius naturam miseratus humanam de regalibus sedibus nos reparaturus descendit. Hodie nouus ille Adam sua natiuitate mirabili nostram de nouo plasmauit naturam, et que ueteris Ade miserabili lapsu fuerat fedata et corrupta, pretiosa sua natiuitate et lacrymabili morte reduxit ad uitam. Hodie ille celi terrarumque Dominus infirmitates nostras uisitare dignatus est. Hac die Bethlehem illa ciuitas Dei summi, et que panis ciuitas nuncupatur, panem illum celestem nobis protulit, et potum quo qui saturati et inebriati fuerint gaudia semper gustabunt eterna.  Tristatur infernus natum illum esse Deum atque hominem, qui claustra sua occludens terrarum incolas transmisit ad celum. Celi 24 autem letantur, per huius aduentum uniuerso orbi patefactum fuisse aliquando  mortalibus aditum, quo ipsa scandere ualeant celi superna. Celestes quoque incole gestiunt cunctis hominibus hodierna die spem factam habitandi eternales illas sedes, quas preparauit Deus diligentibus se; atque letantur futuros esse illos aliquando  beatitudinis illius participes, gaudiorumque consortes. Gaudet demum et ipsa puerpera uirgo beatissima se illum enixam fuisse puerum, quem superna Spiritus sancti irradiante uirtute, sine ullo carnali complexu, concepit in utero Deum simul atque hominem. Letemur ergo et nos etiam, fratres, in hac sacratissima die, qua natus est nobis Dominus, qui est Christus iehsu in ciuitate Dauid, et de tante natiuitatis celebritate gaudeamus. Quem enim modo natum ueneramur, non hominem tantum credimus, sed etiam Deum. Homo quidem membrorum teneritudine, Deus autem, atque procedens a Deo ex illibate sue matris conceptu. Et reuera Deum et hominem illum fuisse ut ex diuersa Euangelii lectione audistis, et stella ipsa, que ortum ipsius magis annuntiauit, et cum pastoribus  ostendunt colloquentes angeli. Deum ergo simul atque hominem fuisse credere omnino debemus. Explicit.




HOMILIA IX. De Natiuitate Domini Iu.





ADMONITIO.

Satis hac de homilia in comment. uite S. Maximi, et in prefatione locuti sumus, neque aliud addendum arbitramur, nisi eam acceptam esse ex eodem codice S. Dalmatii num. 9 de natiuit. Domini; in cod. autem Taurin. est homil. 15. In utroque prefert titulum: Item-et de natiuitate Domini.

 ARGUMENTUM.---Meminit condemnationis heresis Heluidii et Iouiniani contra Deipare uirginitatem, eique dogma catholicum opponit.

Sanctissimam hanc dominici natalis diem, fratres,  quam una nobiscum uniuersa exsultans concelebrat Ecclesia, competentibus gaudiis nos quoque celebremus. Hodie eternus ille Dei Filius pro nobis de celis descendit ad terras, ut uniuersum mundum, quem ab initio creauerat, euocaret ad celum. Hodie in fine temporum ille natus est homo, qui ante omnia secula unigenitus processit a Patre. Nouus quidem homo in tempore, sed ab eterno Deus; nouus quidem Christus, sed Dominus omnium seculorum. 25 Hodie beatissima illa uirgo Maria peperit hominem, quem non suscepit ab homine, et que ante partum  inuiolata uirgo permansit. Ridet tanti profunditatem mysterii ceca et stulta gentilitas, irridet quoque impia illa blasphemia, que superioribus diebus, dum partum uirginis attenuere presumpsit, atque  corrumpere, Christum Dominum nostrum ex uirgine procreari non potuisse blasphemauit. Hanc sancta Mediolanensis Ecclesia horruit blasphemiam, illam synodalis noster uno ore damnauit conuentus, eamdem exsecrata est pia ipsa imperialis potestas. Etenim dum honorabile connubium uirginitati ausus est equare, Christum blasphemat ex uirgine non potuisse generari; cum negare non audeat ex muliere editis humanorum pignorum partubus uirgines permanere. uerum quenam hec est impudens et temeraria fallacia, Christum Dominum nostrum dicere ex  uirgine generari non potuisse, cum ipsum ab illis credatur hominem sine femina creare potuisse? Si ipse sine ullo femini et uirili sexus complexu mulierem potuit in lucem edere, cur nouum hominem sine ullo carnali complexu generare non potuisse dicitur? Si in primi Ade conceptu solam Dei omnipotentiam satis fuisse credis; cur, frater, in secundi Ade aduentu, per quem in nos salus eterna descendit, per 26 quem omnes reparati sumus, diuinam negabis potentiam? Sed si contra naturam non est uirginem posse concipere, cum Deus omnia facere potuerit, quecunque uoluit in celo et in terra, cur contra naturam esse asseris uirginem, Dei omnipotentis operante uirtute, illesa uirginitate . . . omnia enim quecunque uoluit Deus fecit in celo et in terra. uoluit hominem  de limo formare et fecit. Celum, terram , uoluit, et facta sunt. uoluit Isreliticum populum per maris undas sicco pede transire, et factum est. Ad Gedeonis preces solem in suo cursu stare iussit, et stetit. uoluit demum intactam uirginem, uirginitate illi permanente puerum parere, et ipsa peperit. Quod ergo in partu isto celesti . Ergo, fratres, ineluctabili fide ac deuotione solita sacerdotis tot semper monitis inherentes, per religiosi itineris uias, ac ueritatis semitas, quas uniuersa tenet Ecclesia gradientes, magis magisque hereticorum deuia et diabolica calcate figmenta. Neque enim debet fidelis anima, que Deum quecunque uoluit facere potuisse credit ; qui eternis ignibus consummabit. Explicit.




HOMILIA X. De Natiuitate Domini u.





ADMONITIO.

Plures sunt codices grauissime note preclaram hanc homiliam Maximo asserentes. Imprimis quatuor codices uaticanos 1267, pag. 91, 4951, pag. 6, uatic. Palat. 433, pag. 101, et uatic. Regine 125, pag. 70, memorabimus quos sequuntur Taurinensis: De natiuitate Domini homil. I, Nouarienses duo 27, pag. 69, et sig. l. O, num. 11, pag. 20, Augiensis XuI, Casinensis 106, pag. 12, Modetiensis sig. l. E III, Lambacensis, pag. 95, omnes, nomine S. Maximi homilie inscripto, perspicuum testimonium prebent. His horumque similibus innixi Gymnicus pag. 12, Galesinius pag. 88, Combefisius tom. I, pag. 206, Cumdius tom. I, pag. 169, Raynaudus pag. 195, Margarinus edit. Lugd. an 1677, tom. uI, pag. 1, hanc primam homiliarum Maximi de natiuit. Dom. ediderunt.

 ARGUMENTUM.---uerbum diuinum ab eterno generatum a Patre, cum in terris homo nasci dignatus sit, non communi modo conceptus, sed superna Altissimi operante uirtute, ex matre uirgine carnem assumpsit. Decebat enim talis ortus in humanis Filium  Dei.

Hodie, fratres carissimi, Christus natus est, nos renati. Hodie Saluator mundi per matrem nascendi tempus accepit, qui de Patre natiuitatis non habet tempus. Hodie per hominem Filius Dei ingressus est mundum, cuius manu ante hominem factus est mundus. Hodie habitator celi uenit ad terras, qui terrarum incolas euocaret ad celum. Mirabilis, inquit, Deus in sanctis suis . Si in sanctis suis mirabilis Deus, quomodo non in se ipso mirabilis? Si mirabilis in Ioanne, quem nasci de Patre senissimo et sterili de matre precepit, quanto magis in se est mirabilis, qui, ut nostre conditionis carnem indueret, nouum uirgini et conceptum dedit et partum.  Ait S. Habacuc propheta : Domine, audiui auditionem tuam, et timui; consideraui opera tua, et expaui. Quis non expauescat et metuat tanti profunditatem mysterii, quandoquidem unus idemque 27  sine conceptione natus est Deus, [a 1Kb] et sine creante factus est homo. Duas in Christo generationes legimus, fratres carissimi, sed in utraque incomprehense diuinitatis est uirtus. Ibi enim illum ex semetipso genuit Deus: hic eum uirgo Deo [b 1Kb] operante concepit. Ibi sine initio, hic sine exemplo. Ibi natus ut conderet uitam, hic factus ut tolleret mortem. Ibi Patri natus, hic hominibus procreatus. Illa natiuitate hominem fecit, hac generatione hominem liberauit; utramque, fratres, generationem eius non posse narrari sententia hec una complectitur. Illa enim est ante hominem, ista supra hominem. Illa incogitabilis, ista mirabilis. Cum autem duas Christi docemur natiuitates, non bis asseritur Dei Filius natus, sed gemina in uno Dei Filio confirmatur esse substantia [1 3Kb] .  Ibi quod erat, natus est; hic quod non erat, factus est. Ait de his beatus euangelista Ioannes : In principio erat uerbum, et uerbum erat apud Deum, et Deus erat uerbum. Et iterum: Et uerbum caro factum est. Igitur Deus, qui apud Deum erat, prodiuit a Deo, et caro Dei, que in Deo non erat, processit ex femina. Ita uerbum caro factum est: non ut Deus uacuaretur in hominem, sed ut homo glorificaretur in Deum. Itaque [a 1Kb] non bis natus est Deus, sed ex duabus natiuitatibus, id est Dei, et hominis seipsum Unigenitus Patris, atque sese hominem unum esse uoluit Deum. Generationem ergo eius quis enarrabit ? Fratres, generatio Christi si narrari non potest, credi potest. Si lingua deficit, fides proficit. Magnus enim profectus est fidei, cum tantum de Deo  suo concipit, quantum sermo non potest parturire. Cauete, dilectissimi, ne quando uos de his incredulitas moueat, quia si homo non ualet explicare quod sentit, Deus sine dubio [b 1Kb] potest implere, quod uoluit. Et perabsurdum est, fratres, ut ineffabilem Deum infirmissimo fragilitatis nostre sermone pensemus. Amentie res est, ut operationes maiestatis immense inter exigua corruptibilis oris nostri conemur uerba concludere. Quomodo enim comprehendere potest homo 28 Deum, factus ingenitum, mortalis eternum [c 1Kb] ? Si inuestigare niteris, qualiter Deus in hominem, uel homo transiuit in Deum; inuestiga prius, si potes, quomodo ex nichilo factus est mundus, celum unde resplenduit, aquarum liquor, terre soliditas qua ratione subsistunt; quomodo etiam de terra  homo, de masculo femina, itemque per feminam masculus; quid illud est post omnia, quod lumen gignit  ac tenebras, quod uitam facit ac mortem? Si ergo te ipsum, o homo, et que propter te facta sunt, qualiter, aut unde sint facta comprehendere non uales: qua presumptione quaue stultitia tuum ipsius, atque omnium discutis Creatorem? Natum ergo de Deo Patre Deum, eumdemque hominem factum de uirgine confitemur. Sed hec, carissimi, rationi ceca sunt, fidei manifesta. Tunc enim parte ex aliqua indefinite maiestatis eius poterimus immensa rimari si aduertamus [d 1Kb] quantus qualisue sit Deus, a nobis non posse cognosci, ut ait Dominus ad Moysen: Tu autem non poteris uidere faciem meam , id est, [e 1Kb] non potest carnalibus oculis meam, sicut est, inspicere Deitatem. Beatus namque Dauid, uirtutem omnipotentie eius intendens, clamabat dicens: Mirabilia  opera tua, Domine, et anima mea nouit ualde . ualde enim sciebat anima prophetalis opera Dei omnem meditationem humane mentis excedere, propter quod sapientissimus patriarcha, mortalis sensus conclusus angustiis, que inuestigare non poterat, mirabatur. Quis ergo hominum discutere aut inquirere audeat, tantus quod propheta miratur? Mirabilia, inquit, opera tua, et anima mea nouit ualde. Hoc ipsum enim quod incomprehensibilis est Deus, anima eius nouerat, caro sentire non poterat. Omnis ergo, qui opera Dei magis uult examinare quam credere, non sequitur anime sensum, sed errorem: et ideo, fratres, non discutiamus, qualiter Deus de Deo natus est, sed credamus; nec retractemus partum uirginis, sed miremur, ut Unigenitum Dei Deum et  hominem confitentes inoffensam teneamus celestis fidei ueritatem.




HOMILIA XI. De Natiuitate Domini uI.





ADMONITIO.

29 Editores olim S. Leoni Magno attribuerunt, ut Ballerinii in prefatione ad Opp. eiusdem pag. 70 doctissime admonent, fatentes eam S. Maximo restituendaim. Eorum iudicium nititur quinque codicibus uaticanis; nempe 4951, pag. 5, a t.; 1267, pag. 89, a t.; 433, pag. 99, a t.; Regine 125, pag. 69, a t.; Octobon. 773, quibus congruunt Taurinensis, homil. 13 de natiuitate Domini, uercellensis 81, duo Nouarienses 27, pag. 68, et sign. l. O, num. 11, pag. 18, Modetiensis E III, Cisterciensis Montis Amiate, ac tandem duo Augienses XII, XIII. Alcuinus eitam Maximo ascribit pag. 26 homil. edit. uenet. an. 1571, Gymnicus pag. 16, Combefisius tom. I, pag. 207, Cumdius tom. I, pag. 164, Galesinius pag. 90, Raynaudus pag. 194. Margarinus Bibl. Max. edit. Lug. 1677, tom. uI, pag. 5, idem confirmant. Quis autem contra sentiat, cum tanta sit codicum et scriptorum consensio?

ARGUMENTUM.---Rationes Christiane exsultationis in Domini natiuitate a Maximo cumulate afferuntur, et preclara redemptionis beneficia recensentur.

 Iustissime, fratres, festiuitate presentis diei in  omne se gaudium totus ubique suscitat mundus, quia hodie promissus a seculis uniuerso orbi [f 1Kb] iudex ortus  est, et redemptor. Et necesse est, ut in commune nos omnes qui futuri examinis resurrectionisque promisse  salutarem suscepimus fidem, habeamus metum quidem de iudice, sed de redemptore letitiam. Omnis namque fidelis anima timore corrigitur, correctione letatur. Et in hoc, carissimi, quanta erga humanum genus omnipotentis Patris dispensatio est, quantaue benignitas, ut, quem iudicem preparabat incredulis, hunc credituris 30 premitteret redemptorem: quatenus, precurrens misericordia, seueritatem aduentantis iudicis preueniret. Hodie itaque natus est Christus, sed in natiuitate eius nostra omnium habet uita natalem: quia, qui priuilegia prime natiuitatis amisimus, uisitante nos Christo, sanctiore partu redimus ad uitam. Hodie peperit Maria, sed ipsa suum parturiuit auctorem. Hodie edidit mundo hominem quem non suscepit ab homine. [a 1Kb] Quid hoc est miraculi,  fratres? Nascitur caro de carne, non tamen generata per carnem, [b 1Kb] et secreto quodam incomprehensoque conceptu procedit de mortali femina diuina progenies. Nec mirum sane, si exstitit diuina natiuitas, ubi non erat humana conceptio, aut si illam matrem non uiolauit partus, quam coitus non fedauit. Ille quondam futurorum conscius Isaias populis et gentibus [c 1Kb] signum noue salutis aperiens: Ecce, inquit, uirgo in utero concipiet, et pariet 31 Filium, et [d 1Kb] uocabunt nomen eius Emmanuel, quod [e 1Kb] interpretatur Nobiscum Deus . Atque, ut aduertamus Noui ac ueteris Testamenti unum esse consensum unumque consilium, ait etiam beatissimus Lucas dominice generationis relator egregius dicens: Missus est angelus Gabriel a Deo ad uirginem desponsatam uiro, cui nomen erat Ioseph,  et ait ad illam: Ecce concipies in utero, et paries filium, et uocabunt nomen eius Iesum . iehsu autem, carissimi, Latino sermone Saluator dicitur. Ecce qualiter se inuicem concordantibus sententiis testimonia diuina confirmantur, et cum [f 1Kb] predicantum diuersa sint tempora, non diuersa narratio. Nam partum uirginis, quem ille predixerat, iste testatur. [g 1Kb] Quis igitur de diuinitate Christi, quis de redemptione cunctetur, quem et Isaias profitetur Deum, et Gabriel annuntiat Saluatorem? Quis intacte puerpere aluum dubitet floruisse, [h 1Kb] quod uno pene ore, atque eodem spiritu proloquuntur euangelista, angelus et propheta? Ubi tanti talesque sunt testes, non erubescit ueritas, sed auditor incredulus confutatur. Sed iam uideamus quas pro nobis natus perferat Christus iniurias,  quibusue rursus iniurie ille uirtutibus decorentur; et ante omnia femineo [i 1Kb] sexu se concipi patitur,  qui in exordio mundi omnipotenti manu de masculo operatus est feminam. Sed hanc humilitatem nascendi uirginalis matris sublimat integritas. Et quamuis natus Christus femineo, ut infans, lacte pascatur; [i 1Kb] tamen ut rerum potens [k 1Kb] uirginibus nutritur uberibus, atque ut primum illum in has seculi procellas, et fluctuantis sentinam mundi uterus maternus effudit, uilissimis [l 1Kb] circumdatur pannis. Pannis siquidem induitur ille pro nobis, qui cum crearet omnia, terras luce perfudit, celum sideribus adornauit, et ignea solem claritate uestiuit. Obuoluitur quidem pannis, sed hi panni noua stella radiante munerantur a magis [m 1Kb] et exsultantibus angelis honorantur. Et ut nouerimus uniuersa hec per mysterium uel fieri uel dici, hic qui pannis [n 1Kb] circumuoluitur, predicatus ab  initio de sinu Patris, eternoque thalamo salutarium 32 nuptiarum sponsus uenit e celo, sicut ait uenerandus Dauid: Ipse tanquam sponsus procedens de thalamo suo . Deinde  ponitur in presepe, quia, ut ait euangelista, [o 1Kb] Non erat illis locus in diuersorio . Ne quem, fratres, ista permoueant, quia omnis hec in Saluatore uilitas pretiosissime nostre salutis est sacramentum. uidete enim quanta sapientia collocari Christus dicitur in presepe, qui gemina quadam gratia humani generis et esca erat futurus, et pastor. Qui bene in presepio ponitur, ut ad pabula perennis uite spiritualium ouium greges agni celestis balatus inuitet. Non erat, inquit, eis locus in diuersorio. Nunquid tante illius erant angustie mansionis, ut nati sub hora paruuli membra  non caperet? Sed idcirco mystico refertur sermone, non inuenire locum in diuersorio; quia ingressus mundum Christus fidem, [p 1Kb] in qua possit requiescere, non inuenit, ut ait ipse in Euangelio, dicens: Filius autem hominis non habet [q 1Kb] ubi caput suum reclinet . Unde aduertimus quia unicus Dei Filius non in spatiosis domibus auratisque [r 1Kb] laqueariis, sed in fide credentium requiescit. [s 1Kb] Hunc ergo Christum Iesum sugentem ubera, nascentium infantium more uagientem, uilibus circumdatum pannis, iacentem in presepe, angelica ministeria prosequuntur, [t 1Kb] et omnis exercitus multitudo miratur, consona cum uoce collaudans et dicens: Gloria in excelsis Deo, et in terra pax hominibus bone uoluntatis . Gloria utique Deo, qui desperatis mortalibus munus eterne  salutis exhibuit: et pax hominibus bone uoluntatis, quos certamine suo Christus, suoque prelio in  regnum proprium diabolica de captiuitate reuocauit. Et quam congrue [a 1Kb] euangelicus intonat sermo cum dicitur: Gloria in excelsis Deo, et pax in terra hominibus, etc., quod idem ipse Dei Filius, et apud angelos gloriosus est in celis, et bone uoluntatis hominibus  pacem prestat in terris. Propter quod, dilectissimi, competentibus gaudiis tanta de salute letemur, atque angelicis nos uocibus sociantes, honore debito mysteria semper Christi, uirtutesque laudemus [b 1Kb] .




HOMILIA XII De Domini Natiuitate uII





ADMONITIO.

33 Quibus in codicibus mss. hec homilia legatur dicerem copiosius, si opus esset. Satis autem erit hos perpaucos commemorare, a quibus ceteri non discrepant. Eam codex M. E. Taurinensis exhibet, in quo est 22 de natiu. Domini, codex preterea Lucen. 85, uatic. Palat. 433, pag. 103, uatic. Reg. pag. 125, pag. 71, at., tandem duo Belgici. Martinensis et Camberonensis, apud quos est homilia 7 de natiu. Domini, qui omnes constanti inscriptione S. Maximum eius auctorem annuntiant. His congruunt quatuor alii Codices, nempe Casinen. 106, uercellen. 81, uallicell. 125, et Augiensis XuI. Ipsi Benedictini monachi congreg. S. Mauri, cum eam inter sermones S. Augustini de tempore inuenerint. in append. serm. collocarunt; ac librorum mss. typis etiam excussorum auctoritate freti Maximo nostro adiudicarunt. Confer tom. u opp. S. Aug. edit. Antuerpie an. 1700, pag. 155, Gymnicus reuera pag. 22, Galesinius pag. 91, Combefisius tom. I, pag. 108, Cumdius pag. 168, Raynaudus pag. 196, et Margarinus Bibl. Max. tom. uI, pag. 6, edi oportere censuerunt.

 ARGUMENTUM.---uerbi diuini caro ex uirgine assumpta sempiterne Deitati maiestatique conueniens, opus fuit superne uirtutis, omnia sua in potestate habentis.

In aduentu dominico, fratres carissimi, solutus est omnis paterne preuaricationis metus, quem [c 1Kb] diabolicis dudum fraudibus incurrit circumuenta mortalitas. Adest enim nobis celi terreque iudex [d 1Kb] qui rescisso chirographo delictorum, reatum nostrum miseratus absoluit. Adest ille Dominus, qui iugum captiuitatis antique nostris ceruicibus soluens, merorem mundi eterna libertate [e 1Kb] letificat. Abest rex ille mansuetus, qui [f 1Kb] per spatia totius orbis celestis iustitie gressibus incedens, superbientem [g 1Kb] furentis inimici contriuit tyrannidem. Hodie namque, parturiente Maria,  natus est nobis Dei Filius, ut [h 1Kb] germana carnis nostre conceptione productus, creato a se homini et pietatem paternam, et fraternum largiretur affectum. Et natus sane ab intacta est femina, ut eum pariter et hominem testaretur partus humanus, et Deum probaret [i 1Kb] eterna uirginitas. Nam sicut non poterat nisi caro de carne nasci, ita non poterat Dei caro de femineo utero nisi sine generante prodire. Propter quod ait angelus beatissime Marie: Spiritus sanctus superueniet in te, et uirtus Altissimi obumbrabit tibi: et quod nascetur ex te Sanctum, uocabitur Filius Dei . Spiritus, inquit, sanctus superueniet 34 in te. Idcirco tibi, frater, [i 1Kb] uirtute Spiritus sancti angelicus sermo [k 1Kb] protexit, ne coniecturis carnalis disputationis hebetatus celeste tibi mysterium terrena argumentatione  [l 1Kb] confingas. [m 1Kb] Aut non [n 1Kb] putas eum [o 1Kb] nouum puerum in aluo uirginis potuisse formare, qui cum primum conderet hominem, nec semen patris, nec uiscera matris quesiuit? Dic itaque, quicunque es superne dispensationis arbiter, et discussor, que tibi uidetur uirtus eminentior, partum dedisse uirgini, aut perfectum hominem creasse de terra? Primus enim homo, ut ait Apostolus, de terra terrenus, secundus homo de celo celestis . Si contra naturam esse contendis, quod in mysterio redemptionis nostre sine uiro puella asseritur concepisse: cuius, queso, nature est, quod in parente generis nostri caro sine carne formata est? Que ista est ratio, imo quam ceca contentio, ut non credatur Deus facere hominem posse de femina, quem creditur  fecisse de puluere? Si Omnipotentis, o homo [p 1Kb] , tali in negotio esse percipis uoluntatem: de opere eius cur retractas? Omnia enim, sicut legitur, Dominus quecunque uoluit fecit in celo et in terra . Et si sollicitus perscruteris, preter hunc legitimum humane conceptionis usum tres ualde mirabiles nascendi species operatum reperies Trinitatem. Et prima est quidem, [q 1Kb] quod Adam figuratus ex limo est; secunda, quod mulier formata est [r 1Kb] ex masculo; tertia, que et celestis est, quod Christus processit ex uirgine. Quid horum 35 non nouum? Quid horum non mirabile? Quid horum, nisi fidem sequamur, inquisitio poterit humana complecti? Quod autem mystico hoc conceptu uisitare mundum suum Dei dignatus est Filius, nostre hoc salutis necessitas  flagitabat; nimirum, ut celestis tandem generatio repararet, quod natiuitas terrena perdiderat. Sed fortassis hunc, qui natus predicatur ex femina, dum uilibus obuoluitur pannis, dum iacere contentus est in presepe, dum lacrymosis uagitibus concrepat, dum maternis lactatur uberibus, Deum esse diffidis? Imo per ista, frater, aduerte eum, et ut hominem infirma pro infirmis pertulisse, et ut Deum potentiam exercuisse celestem. Hic namque, qui sordentibus circumdatur pannis, regiis per Chaldeos muneribus honoratur . Hic qui in presepi humilis iacet, lumine noui sideris coruscat e celo . Hic, qui uagitus reddit 36 infantie, angelici exercitus uocibus collaudatur. Hic qui femineo  lacte nutritur, multa hominum millia paruissimo pane  satiauit. Quid illud adiiciam, quod Deum illum, et uerum Dei esse Filium resurgens a mortuis Lazarus probat , [a 1Kb] receptus ad lumen cecus annuntiat , uenerandis eius calcata uestigiis unda testatur , et quod precellit hec omnia, resultans e celo uox paterna confirmat . Propter quod, dilectissimi, tam magnum hoc natiuitatis dominice sacramentum dignis uocibus honoremus: diligamus pre omnibus castitatem, quia ut placere hanc sibi Christus ostenderet, pudicitiam uteri uirginalis elegit: sectemur misericordiam, quia pietatis est quod saluamur: iustitiam sollicite teneamus, quia ob hoc Unigenitus Dei effici dignatus est homo, ut ueritatem predicans uniuersam mundi  faciem [b 1Kb] damnata iniquitate purgaret [c 1Kb] .




HOMILIA XIII De Natiuitate Domini uII





ADMONITIO.

Nullus, quod sciamus, est scriptor qui hanc S. Maximo homiliam non censeat esse ascribenda. Summe scriptorum consensioni accedit codicum mss. et editorum plane consentanea auctoritas. Ex bibl. uaticana quatuor concordes codices nominabimus, 4951, pag. 21, 1267, pag. 91, Regine 433, pag. 98, a tergo, et alter eiusdem 125, pag. 72. Inscribitur autem: In natali Domini, sermo beati Maximi episcopi. Eamdem inscriptionem exhibent tres codices Augienses XII, XuI, et XXIX, Martinensis, Casinensis pariter 106, pag. 13, ac demum Modetiensis E III, serm. 23. Laurentiani codices ea carent. Exstat in codice Taurinensi cum titulo: Item et de natiuitate Domini homilia XIu. Editores autem omnes inter homilias Maximianas de natali Domini referunt, Gymnicus pag. 14, Galesinius pag. 92, Combefisius tom. I, pag. 168, Cumdius tom. I, pag. 65, Raynaudus pag. 197, Margarinus tom. uI Bibl. Max. PP., pag. 6.

ARGUMENTUM.---Non repugnat rationi humane Filium Dei a Deo ab eterno procedentem, in tempore factum fuisse hominem nostri similem. Utraque generatio, duplicem in Christo naturam comprobans,  et ineffabile sacramentum continens, fidei est argumentum.

Hodierni mysterii sacramentum, fratres carissimi, sicut credidistis semper et creditis, reparatio est salutis humane, uirtutum natiuitas, ruina uitiorum. Hodie namque Christus iehsu, Dominus noster, in quo diuinitatis est plenitudo, carnis nostre infirma suscipiens, nouus natus est homo. Hodie refulsit secundus ille Adam, non incola, sed dominus paradisi, quem interdicte arboris pulchritudo non fallat, serpens non decipiat, mulier non seducat. Hodie exortum est in tenebris lumen. Hodie illud quod [d 1Kb] celum, et celi celorum se habere gaudebant, mundus, dum nescit, accepit. Neque enim ut temporalis quidam, aut qui ante non [e 1Kb] fuerit, de femina nobis repentinus  emersit; sed qui semper erat cum Patre Deus, semperque regnabat, nouo per uirginem uoluit mortalibus apparere mysterio: nouus quidem homo, sed Dominus sempiternus; nouus Christus, sed rex omnium seculorum. Ipse est in fine temporum natus ex Maria, qui ante omnia secula Unigenitus processit e Patre. Hic est predictus a patriarchis, a prophetis predicatus, annuntiatus ab angelis, ab apostolis approbatus.  De uno eodemque legis: In principio erat uerbum, et uerbum caro factum est . Gaude ergo nunc et 37 exsulta [f 1Kb] ad Deum [g 1Kb] tuum tandem conuersa  gentilitas. Percepisti donum quod Abraham in spiritu se uidisse letatus est: meruisti per Christum, quod mereri quondam Hebreorum gens electa non potuit; timens enim Isrel et tremens mirabatur, ut legimus, quod Moyses, populi princeps, reconditus in nube, et in uertice montis altissimi solus cum Domino loqueretur . Tibi uero sic natus est Christus, [h 1Kb] et tanta se nobis dignatione concessit, ut loqueretur omnibus, et ab omnibus uideretur. Ad illum tunc montem Sina [i 1Kb] quicunque accessisset ex populo, presenti puniebatur interitu: ad hunc uero montem, qui hodie natus est mundo, quicunque non accesserit, morietur. Et tunc quidem unus populus erudiebatur ad fidem: nunc uero omnes gentes uocantur ad uitam. uiderunt uenerabiles patres  nostri innumera magnaque mirabilia. Celum illis angelicas rorauit escas; dulcia pocula lapis durissimus ministrauit ; Iordanis perpetem meatum suum retorsit in fontem; ualidissimi hostium muri tubarum strepitu corruerunt; sol quoque commoratus in celo longiorem triumphanti populo prestitit diem . Hoc uero nullis antea uidere seculis datum est, ut Unigenitus  Altissimi, 38 quem trementes archangelorum [a 1Kb] suscipiunt potestates, hominem se hominibus exhiberet, et carnem, quam [b 1Kb] assumpsit ab homine transformaret [1 1Kb] in Deum. Amplectere ergo dignationem maiestatis eterne, et ne arcanam Dei tui discutias uoluntatem: quia omnibus quidem natus est Christus, sed fidelibus dat salutem. Quod si tibi sensuum tuorum fragilitate minus dignum uidetur, Filium Dei natum de femina credere: uirginem cogita peperisse. Si tibi panni, [c 1Kb] quibus [d 1Kb] obuolutus est, fortasse uilescunt: angelos collaudantes, et multitudinem celestis exercitus admirare. Si presepe in  quo infans iacuit despicis, erige paulisper oculos, et nouam in celo stellam protestantem mundo natiuitatem dominicam contuere. [e 1Kb] Si uilia credis, crede mirifica. Si de iis que humilitatis sunt disputas, que alta sunt et celestia uenerare. Iisdem enim referentibus, iisdemque auctoribus, de Domino Saluatore, que humilia, et que gloriosa sunt didicisti; uniuersa, que ad salutis tue mysterium pertinebant sacra tibi Euangelia prodiderunt. Habes in his unde Dominum Iesum et natum hominem credas, et Deum esse dubitare non possis [f 1Kb] .




HOMILIA XIu. De Natiuitate Domini IX.





ADMONITIO

39 Auctoritas codicum bibliothece uaticane magni pendenda est. Sunt enim optime note, cum et ueteres sint, et scripti per quam accurate. In horum tribus, nempe in 1267, pag. 92, in 4951, pag. 25, et in Regine 125, pag. 73, huius homilie S. Maximus auctor constituitur. Quid si hisce preclaris monumentis alia, eaque illustria accedant? Profecto preter codicem Taurinensem, in quo est homilia 20 de natiu. Domini, habemus duos codd. Augienses XuI et XXIX, Lucensem 85, Casinensem 106, pag. 13, ac Neapol. S. Ioan. ad Carbonariam. Quin etiam in egregio Breuiario Strigoniensi S. Maximo inscripta est. Editores libris mss. consonant, Gymnicus scilicet pag. 27, Galesinius pag. 93, Combefisius tom. I, pag. 208, Cumdius tom. I, pag. 107, Raynaudus pag. 197, Margarinus Bibl. Max. tom. uI, pag. 6.

 ARGUMENTUM.---Excitat S. doctor fideles ad contemplanda diuina mysteria que in Christi natiuitate coruscant; laudandumque Deum qui nobis delictorum ueniam, spemque sempiterne salutis inuexit.

Inuestigabiles humanis sensibus dispositiones esse diuinas, ipsa operum Dei altitudo testatur. Sed eo magis nobis Christi sunt ueneranda mysteria, quo magnitudine sui capacitatem ingenii mortalis excedunt. Et ideo, fratres, cum annuntiatur nobis sempiternus ille Unigenitus Dei Patris, cui subiacent omnia, et per quem creata sunt uniuersa, sub fine temporum nasci uoluisse de femina, [g 1Kb] infantiam perpeti nostre carnis; tante dignationis gratiam non debemus examinare, sed credere; nec discutere, sed mirari. Quid enim est equius, quidue tam congruum,  quam ut in rebus diuinis omnipotentiam magis sequamur Dei, quam sapientiam? [h 1Kb] Hodie igitur nobis, sicut decursa Euangelii lectione cognouimus, secundum carnem natus est Christus, incipiens quidem esse quod non erat, sed non desinens esse quod erat. Nec enim natiuitas hominis imminuere, aut separare indiscrete maiestatis poterat unitatem. Quod Deus de Deo Patre processit, ineffabilis ac permanentis est secretum uirtutis quod homo est natus ex femina, nostre salutis est gratia. Illic gloria  nature, hic mysterium uoluntatis. Quis ergo, fratres, profundum hoc celestis consilii ualeat estimare, quod immortalitatis dominus incorrupteque [i 1Kb] substantie, ut conditione carnis mortem suspicere pro mortalibus [i 1Kb] possit, de femineo utero, nulla corporee generationis lege conceptus, humana [k 1Kb] uoluit sub lege prodire, atque hoc 40 ita, ut eum beata mater, que intacta conceperat, inuiolata proferret? Obuoluitur preterea pannis, et ponitur in presepi. uilitas ista infantis pretiosum Dei est sacramentum. In pannis enim nostras infirmitates, nostra se indicat suscepisse peccata. Quod uero in presepi, ubi pastus est animalium, sua collocari membra permittit, in eternam refectionem uescendum a mortalibus suum corpus ostendit. Quid illud dicam, quod in  terras angelica multitudo descendens, uagientem puerum gloriosa laude prosequitur? Stupet enim omnis creatura tam grande miraculum, quod unus idemque et Deus regnat in celo et homo nutritur in terra. Cuius mysterii beatus Dauid annuntians nouitatem, omne hominum genus ad concentum cantici spiritualis inuitat, dicens: Cantate Domino canticum nouum; cantate Domino, omnis terra . Quid tam nouum, carissimi, quam quod omnipotens Deus maiestatis immense, Patri ceternus, et  perpetui regni dominus ad infirmitates corporeas, et humilitatem se inclinauit humanam? [a 1Kb] Quid tam nouum, quam concipiente, et parturiente femina, illesam uirginitatem permanere? Et talis reuera Saluatorem mundi decebat ingressus, ut, qui humani generis ueniebat peccata mundare pre ceteris mundius nasceretur. Bene etiam propheta subiunxit: Cantate Domino, omnis terra. Cui enim alii omnis  debet cantare terra, [b 1Kb] nisi qui uniuerso terrarum orbi delictorum ueniam et spem sempiterne salutis inuexit? Magnificemus ergo, fratres, Dominum ac Deum nostrum, psallamus ei, atque cantemus: dignum est enim, ut eorum precipue laudibus honoretur, quos proprii corporis passione, et sanguinis sui effusione saluauit.




HOMILIA Xu De Natiuitate Domini X.





ADMONITIO.

41 Etsi nobis ad attribuendam S. Maximo hanc homiliam nonnisi duorum bibl. uaticane codicum presidio uti liceat, hoc est 433, pag. 103, et Regine 125, pag. 71, cum in aliis omnibus nulla fiat eiusdem S. antistitis mentio; eorum tamen uicem explent alii plures, quibus esse arbitramur adiungendam fidem. Horum sunt Augienses XuI et XXIX, Casinensis 106, pag. 14, uallicellanus, tom. uII, pag. 41, Lucensis 85, Neapol. S. Ioan. ad Carbonariam, et Taurinensis, in quo hec est homilia 22 de natiu. Domini. Ab editoribus perinde in numerum refertur homiliarum S. Maximi. Sunt hi Gymnicus pag. 30, Galesinius pag. 94, Combefisius tom. I, pag. 209, Cumdius tom. I, pag. 166, Reynaudus pag. 197, Margarinus Bibl. Max. tom. uII homil. 6 de natiu. Domini, pag. 7. Benedictini monachi congreg. S. Mauri, qui genuina S. Augustini app. a suppositis seiunxerunt, hanc homiliam in appendicem serm. num. 122 retulerunt, monueruntque eam S. Maximo Taurinensi in mss. libris et in excusis tribui solere.

 ARGUMENTUM.---De uirginitate Marie Christi genitricis agit hic Maximi, prouidumque Dei consilium in seruanda eius integritate celebrat, atque una exsultandum monet, quod natiuitate Seruatoris nostri omnes nos natos sentiamus ad uitam.

In aduentu dominico, fratres carissimi, cuius honorem debitum presenti festiuitate deferimus, multitudo celestium mysteriorum gratia reuelatur. Hodie enim, hoc est, in fine temporum editus est ille, cuius eternitatem nulla seculorum tempora comprehendunt. Hodie celi terrarumque dominus pro libertate seruorum formam induit seruitutis. Hodie noua feminei sexus gloria peperit uirgo, et quod uniuersa  nobiscum creatura miratur, natus est homo, non per hominem procreatus. Sed quamuis nouum uideatur, non tamen incredulum, quod Christus in utero Marie sine generante conceptus est, qui de Deo Patre sine conceptione processit. Quod enim Deus est, solius Patris est Unigenitus; quod homo est, solius matris est filius: atque ideo illum, qui ex Patre Deus est, et ex matre homo est, hoc est, Deum et hominem, unum Dominum confitemur. Hoc autem totum factum est, ut Deus per carnem hominis mysterium salutaris susciperet passionis, et homo per uirtutem Dei eternitatis sue reciperet dignitatem. Nascitur 42 itaque  Christus ex Maria, ut et sexus femineus hominem  daret, et Deum proderet integritas uirginalis. Nascitur Christus ex femina, ut sicut Adam decipientem per Euam diabolum non potuit precauere, ita diabolus aduentantem per Mariam [c 1Kb] Deum non deprehenderet esse presentem. Parturit ergo femina salutem mundi; ut, que exstiterat fomes iniquitatis, fieret ministra iustitie, et per quam mors sibi in hunc mundum aditum patefecit, per eam ad nos uita haberet ingressum. Atque ut ostenderet Creator humani generis utriusque sexus curam habere, et utrumque uelle saluare; uir nascitur, et procedit ex femina, quatenus aduerteremus, nullam esse apud Deum inter uirum ac feminam in percipienda salute distantiam.  Cur autem non tota deuotione credamus, salutarem puerum nasci potuisse de uirgine, qui perfectum hominem credimus de puluere fuisse formatum? Exsultemus ergo, fratres, et letemur, celebrantes natalem Domini nostri Iesu Christi, quia in eius natiuitate nos omnes natos sentimus ad uitam. Factus est enim homo, non ut sibi uiueret, qui auctor est uite, sed ut morte sua uitam redimeret mortuorum. Tantis enim uinculis humanum genus uinxerat inimicus, tantaque nos mole immanium presserat peccatorum; ut nullus nobis esset reditus ad salutem, nisi nasceretur ille, qui uirtute propria ad uitam possit  redire post mortem.




HOMILIA XuI. De calendis Ianuariis.





ADMONITIO.

43 De huiusce homilie inscriptione, deque tempore quo habita fuit, nonnulla inter scriptores dissensio est, inque codicibus mss. typisque excusis libris uarietas. Gennadius iis certe omnibus uetustior, quos sciamus homiliarum S. Maximi meminisse, hunc eidem homilie titulum fuisse inscriptum docet, de calendis Ianuariis. Confirmat id quidem uaticanus codex 1222, pag. 285. Secus est in codice Taurinensi, quem plane noui uaticano esse antiquiorem. Sic enim habet: Item dictum in calendis Ianuarii. Non enim idem est quidquam dicere in calendis Ianuarii, ac sit quidquam de iisdem calendis dicere. Nam qui calendis Ianuariis quidquam agit, is nulla lege astringitur, ut de calendis iisdem agat, cum integrum ei sit, de re quauis alia, si uelit, agere. Contra qui de calendis Ianuariis disserit, hunc nulla premit necessitas, ut de iisdem non disserat, nisi ipso calendarum Ianuariarum die. A uaticano primo et a Taurinensi discrepant cod. uat. alter num. 4951,  pag. 33, Martin., et Palat. uat. num. 434, pag. 67, Casin. num. 106, pag. 20, Modet. E III. In horum namque priore apposita homilie hec est epigraphe: De circumcisione Domini; in altero et tertio: In octaua Domini. Sermo S. Maximi episcopi; in quinto: In octaua Domini, id est in calendis Ianuarii. Sermo B. Maximi episcopi de iisdem calendis. Editores, ut Gymnico pag. 32, Galesinio pag. 85, Raynaudo pag. 142, Margarino Bibl. Max. SS. Patrum tom. uI, pag. 8, hec una est omnium probata inscriptio: De circumcisione Domini, siue de calendis Ianuarii increpatio. Mihi uero probari nullo modo potest, ut homilia de circumcisione inscribatur, in qua ne leuis quidem sit mentio circumcisionis. Omnis Maximi in hac homilia eo spectat oratio, ut plebs sue fidei credita ab inhonestis superstitiosisque ludis, quos ceca gentilitas in honorem Iani insituerat, deterreretur. uerum Gymnicus, ceterique editores, quos proxime nominaui, id genus inscriptionis: De circumcisione, etc., idcirco fortasse adhibendum censuerunt quod homiliam eamdem calendis Ianuariis dictam arbitrentur, quas in calendas incidit dominice circumcisionis celebritas; cum Christus circumcisus fuerit octauo a sua natiuitate die, octauusque is dies Ianuarii mensis primus et haberetur olim, et iam hodie dum habetur. Est autem insignis hac de re Iuonis Carnotensis locus serm. de circum. Dom. lib. II, cap. 8, num. 12: Octaua et circumcisio uno concinunt sacramento. Quare Ludouicus Tommassinius in opere quod est de dierum festorum celebratione: »Quotquot arbitrati sunt, inquit, recoli cal. Ianuarii octauum natiuitatis diem, ita interpretantur, ac si de circumcisione locuti essent; quod tam uerum est, quam circumcisionis rite peragende legitimum diem octauum eumdem esse.« In uetere Martyrologio, quod uulgo Hieronymian. appellari solet, ad diem Ianuarii 1 commemoratur circumcisio Domini, ut etiam in eo Sacramentorum libro, qui S. Gelasii P. M. nomen prefert, in quo de circumcis. Dom. ad cal. Ian. exstat secreta oratio. In concilii Turon. II an. 570 celebrati canone 17, hec leguntur: Patres nostri statuerunt priuatas in calendis Ianuarii fieri litanias, et hora octaua in ipsis calendis circumcisionis missa Deo propitio celebretur, tom. III Concil. edit. Paris. an. 1714, pag. 360. Mitto Bede, Rabani, Usuardi, Notheri Martyrologia, aliaque recentiora monumenta. Nobis profecto sat est auctoritas synodi Turonensium Patrum, qui sexto seculo testati sunt, de circumcisione agi consuesse cal. Ian. institutione maiorum. Nam inde plane perspicitur, id instituti genus longe fuisse seculo eodem quinto uetustius. Quamobrem iure ab Alexandro Polito Cler. Reg. Schol. Piar. uiro doctis. Isaacus Casaubonus uapulat, qui non ante multa secula cepisse iactat circumcis. Christi ad diem cal. Ian. memoriam. Non sum nescius Casaubonum cap. 2: Pronuntiandum de consecrat. distinct. 3, maxime sidere. uerum quid edictum eiusmodi capite fuerit, non laboro. Principio non constat a quo perscriptum sit. A concilio Lugdun., inquit Gratianus. uerum a quo Lugdun. concilio neque indicat ipse, neque nos assequi coniectura possumus. Plura enim Lugdunensia concilia numerantur; at in eorum actis ne uestigium quidem reperitur. Canoni autem informi, qui unde prodierit, cum ignotum sit, non est, cur auctoritatem adiungamus et fidem. Sed fac Lugdun. alicuius concilii statuto is canon nitatur; quid continet, quod antiquitati diei festi circumcisionis repugnet? An quod octaue Domini non circumcisionis in eo fiat commemoratio? At nichil est, quod impediat, quin festus dies, qui ex capite octauus a natiu. Dom. habetur, idem fuerit habitus Circumcisionis festus dies. Scilicet in statutis Remensis can. 20, ad an. 630, tom. III Concil., pag. 570. Pro octaua Domini ponitur Circumcisio. Festa absque omni opere forensi excolenda, et cum debita ueneratione celebranda hec sunt. Natiuitas Domini, Circumcisio, etc. Rursum in statutis S. Bonifacii Moguntini an. circiter 746, constit. 31 tom. eodem Concilior., pag. 1946: Iubentur presbyteri, ut adnuntient diebus dominicis per annum sabbatizandum, primo modo: in natali Domini uII cal. Ianuarii dies quatuor; in circumcisione Domini cal. Ianuarii diem unum, etc. Quid? An consequens hinc est, diem festum, qui circumcisionis hic dicitur, non fuisse ita dictum octauam natalis Domini? Nihil minus. Non est ergo cur nobis caput de consecrat. distinct. 3 opponatur, quod et nescimus, cuinam acceptum referendum sit, et est fortasse Moguntinensibus Bonifacii Remensibusque statutis recentius. At enim detur, institutionem diei festi circumcisionis non adeo esse ueterem, ut a tertio sit, quarto quintoue seculo repetenda, quotus quisque erit, qui S. Augustini etate calendarum Ianuarium diem non fuisse numeratum in sacris putet? Confer S. doctoris serm. 198, al. 7 ex Sirmondianis de cal. Ianuariis, pag. 631, tom. u Opp. edit. Antuerp. an. 1700. Et si uero sacer is dies fuit, tamen ut Christiani a superstitionibus ludisque sacrilegis ethnicorum magis magisque auerti possent, sacrorum antistites in quibusdam curarunt, ut ieiuniis transigeretur. Qua de re consule Cesarium Arelatensem serm. de cal. Ianuariis, qui est 129, num. 4, in append. tom. u opp. S. Aug., pag. 165 edit. eiusdem; concilium Turonen. II an. 567, can. 17, tom. III Concilior. edit. Paris. 1714, pag. 360; et Tolet. Iu an. 633, can. 11, ibid., pag. 583. Redeo ad homiliam Maximi. Nego hanc, etiamsi habita fuisset cal. Ianuariis, inscribendam fuisse de circumcisione, sed sumptam in circumcisione. Nam ubi dicitur de circumcisione, indicat agi in homilia eadem de circumcisionis mysterio, de quo tamen in ea ne uerbum quidem. uerumtamen est cur inscriptionem in circumcisione etiam ab editoribus non fuisse adhibendam arbitrer. Non enim hec ipsa homilia cal. Ianuariis, sed ante habita fuit; cum superuenientium calendarum Maximus in ea meminerit. Quanquam, inquit; non dubitem uos, fratres carissimi, per paternam sollicitudinem instructione diuini sermonis edoctos uniuersas calendarum superuenientium uanitates declinare penitus et horrere, etc. Itaque restituendum ei homilie duximus titulum memoratum a Gennadio, uetustateque codicum confirmatum.

 45 ARGUMENTUM.---Obiurgat Christianos Maximus, quod superstitiosa festa ludosque initio uertentis anni olim ab ethnicis institutos in honorem Iani prosequerentur, sanctamque legem impio ritu uiolarent.

[a 1Kb] Quanquam non dubitem uos, fratres carissimi, per paternam sollicitudinem instructione diuini sermonis [b 1Kb] edoctos uniuersas calendarum superuenientium uanitates declinare penitus et horrere: ad perfectioris tamen emendationis [c 1Kb] argumentum non me piguit usitatum uestris auribus inferre sermonem, sicut ait beatissimus Paulus: Fratres, eadem uobis  scribere mihi quidem non pigrum, uobis autem necessarium . Necessarium, dilectissimi, nec superfluum reor, si pro commonitione sancta dudum habita, precedentium patrum uobis repetantur [d 1Kb] alloquia. Et reuera quid fastidii, quid oneris habet pro salutis profectu utilia ac Deo placita sepe dicere, frequenter audire? Et ideo, carissimi, fide ac deuotione solita religiosi itineris uias, ac ueritatis semitas gradientes, magis magisque errorum deuia, et diabolica calcate figmenta. Nec enim debet fidelis anima, que angelorum consortia concupiscit, demoniorum  lusibus delectari. Neque uero luci ac tenebris, ueritati atque mendacio, turpitudini et honestati apud Dei seruos ulla potest esse communio, sicut nos Ecclesiarum doctor instruit dicens: Que conuentio Christi ad Beliat? Qui autem consensus templo Dei cum idolis ? Quicunque ergo credentium uel est templum Dei, uel esse desiderat, sollicite caueat, ne mortua et uana sectando, desinens esse templum Dei, fiat habitatio tenebrarum, fiat demonis monumentum. Ait gloriosissimus [a 1Kb] propheta Dauid: Beatus uir cuius est nomen Domini spes [b 1Kb] ipsius, et non respexit in uanitates et insanias falsas . Itaque qui sperat in [c 1Kb] Deum, ac toto corde in eius gloriam luminum suorum defigit aspectum; ad densissimas uanitates consecratos semel non debet oculos  retorquere; quia, ut ait Dominus: Nemo mittens manum ad aratrum, et respiciens retro aptus est regno Dei . Omnis enim arans, si retro respiciat. aut tortuosum, [d 1Kb] aut inutilem faciet sulcum, aut 46 arantum boum suorum uestigia uulnerabit. Ita et qui directo tramite ac spirituali uomere uitia mundana persulcans incedit ad Dei regnum, si aspectum suum ad impia et uana conuerterit, et [e 1Kb] iuges suos, hoc est corpus atque animam, uulnerabit, et optimi itineris periculosum incurret errorem. [f 1Kb] Et non respexit, inquit, in uanitates et insanias falsas. Quomodo beatus Dauid falsas insanias dicit; cum uere insaniant, qui abiecto retrorsum timore Dei, ad demonum respiciunt uanitates? Sed uir [g 1Kb] fidelis proprie naturam impie falsitatis expressit: quia [h 1Kb] insana sunt  omnia quecunque, diaboli fallente mendacio, Dei in se non habent [i 1Kb] uirtutem. Et illorum grauior atque immedicabilis languor est, qui superstitionum furore et ludorum suauitate decepti, sub specie sanitatis insaniunt. An non omnia que a ministris demonum illis aguntur diebus falsa sunt et insana, cum uir, uirium suarum uigore mollito, totum se frangit in feminam, tantoque illud ambitu atque arte agit, quasi peniteat illum esse, quod uir est? Nunquid non uniuersa ibi falsa sunt et insana, cum se a Deo formati homines, aut in pecudes, aut in feras, aut in portenta transformant? Nunquid non omnem excedit insaniam, cum decorem uultus humani Dei specialiter manibus in omnem pulchritudinem figuratum, squallore sordium et adulterina feditate deturpant? Quomodo  non sunum sapientibus patet, nichil ibi inesse sanitatis, ubi impia, ubi inhonesta, uniuersaque omnia et faciunt et loquuntur; non audientes clamantem quotidie in Ecclesia beatum Dauid et dicentem: Filii hominum, usquequo graui corde; ut quid diligitis uanitatem et queritis mendacium ? Graue utique eorum cor est, atque omni impietate depressum, qui per sacrilegos iocos diuinis monitis illudentes et uana diligunt, et falsa [i 1Kb] sectantur; et post omnia, ad offensionis plenitudinem, [k 1Kb] dies ipsos annum nouum uocant. Quanquam [l 1Kb] non inconuenienter secundum se nouum appellant annum, quoniam per nefandas ferias [m 1Kb] pro honestate falsa turpitudo et per uersitas innouantur. [n 1Kb] Nouum uocant annum, quasi noui aliquid aut celum tunc ostendat, aut terra. Nouum  annum Ianuarias appellant 47 calendas, [o 1Kb] cum uetusto semper errore et horrore sordescant. Auspicia [p 1Kb] etiam uanissimi colligere se dicunt, ac statum uite sue inanibus indiciis estimantes, per incerta auium ferarumque signa imminentis anni futura rimantur; cum utique apud Deum solum sit notitia futurorum, et legalis auctoritas ista prohibeat dicens: Ne auspiceminí, ne auguriis intendatis . Sed miseri ac miserandi homines rapti erroribus paganorum, et minus [q 1Kb] prouido corde cecati cum impietate de domibus suis prodeunt, et cum sacrilegio reuertuntur. Aut quomodo se Christianum [r 1Kb] putat posse uel dici, qui in tali obseruatione uidit se perfidis esse consortem? [s 1Kb] Ita et uos, carissimi, iam dudum nec obseruare nec querere manifesta relatione  48 cognoui. Ac reuera non sunt a nobis penitus inquirenda, qui omnipotenti Deo credimus, qui pro qualitate meritorum, aut fidei probatione cunctis mortalibus potestate arbitrii sui uel prospera, uel aduersa dispensat: precipue cum huiusmodi homines arguat, et increpet Apostolus dicens: Dies obseruatis, et menses, et tempora, et annos: timeo ne forte sine causa laborauerim in uobis . uidete, carissimi, in quo laborem erga se apostolicum perdiderunt. uos autem, sicut huc usque pro Dei [t 1Kb] timore fecistis, abhorrete uana, refugite falsa, impia declinate; et ut ad domum Dei [u 1Kb] confidenti semper corde uenire possitis; et in fide uestra gentium magister, et iudex doctrine sue fructum Paulus inueniat [u 1Kb] .




HOMILIA XuII. De Epiphania Domini I.





ADMONITIO.

Ex codice Taurinensi, qui multa et preclara contulit ad huiusce nostre collectionis operum S. Maximi decus et incrementum, intelligi plane potest. S. Antistitem 35 sermones seu homilias de Epiphania Domini ad populum habuisse. Harum sunt quedam in lucem antehac edite, alique nunc primum edentur opera mea; cetere periere. Omnium autem earum que exstant seriem daturus, ab ineditis ordiar. Ex iis cur hanc priore loco ponendam existimarim, post eloquar quam de significatione tituli dixero. Iam illud constat manifestationem, seu apparitionem, seu reuelationem Seruatoris Christi, Theophaniam interdum, Epiphaniam plerumque dici, et esse id utrumque ex Grecis ad Latinos traductum uocabulum. Docet porro is, cuius memini admonitione superiore, Alexander Politus in adnotationibus in Martyrol. ad diem uIII idus Ianuarias, uideri Gregorio Nazianz. hoc Theophaniam inter, ac Epiphaniam interesse: Theophania indicari Seruatoris eiusdem nostri natalem diem; Epiphania baptismum. Sed idem ueretur Politus, ne non satis accurare id discrimen constitutum esse a Gregorio uideatur. Nam ut Theophanie, ita Epiphanie uocem usurpari a Patribus, significandi diei natalis Domini causa. Apte ne an secus non admodum concedendum putat. Ut ut enim sit, Certe quidem, inquit, Epiphania iam inde antiquissimis temporibus non de Christi die natali speciatim, proprieque accepta, sed de baptismate Christi, quo die Christus certis manifestisque documentis diuinitatem hominibus suam patefecit. At cum eodem die non de baptismo Christi solum, uerum etiam de cultu ei a magis tributo, deque prodigio conuerse aque in uinum tanta celebritate agat Ecclesia, hinc affirmant aliqui triplicem eam Christi manifestationem plurali numero Epiphaniorum indicatam fuisse nomine. Ac plurali quidem numero efferunt Hieronymus lib. I in Ezech., cap. 1; Cassianus collat. 10, cap. 2, aliique quos Cotelerius in not. ad lib. u Constitution. apostoticarum, cap. 13; Cangius in Glossar. med. et infime Latinitat. ad uerbum EPIPHANIA; Baronius in not. ad 6 Ian. diem Martyrol. Rom.; Iacobus Gotofredus ad lib. u cod. Theodos. de Spectaculis; Suicerus in Thesauro ecclesiastico ad uocem , sexcentique alii nominant, quos recensere longum esset. Greci , diem Luminum, uocant. Exstat Gregorii Nazianzeni oratio, que est nona atque tricesima, , In sacra lumina. Rationem reddit eius appellationis Nazianzenus ibid., pag. 624: Sanctus Luminum dies, inquit, ad quem peruenimus, quemque hodie diuino beneficio celebrauimus pro principio quidem Christi mei, hoc est uere lucis omnem hominem in mundum uenientem illuminantis, baptismum habe. Quem quidem ad locum Nicetas interpres: Baptismus, inquit, luminum nomine appellatur, quod purget, et illustret. Quo etiam sit, ut faces eo tempore in letitie signum accendamus. Ac principium quidem, et causa huius festi baptismus Christi est. Redeo ad Maximum. Ab hoc homilias de Theophania habitas fuisse Gennadius narrat. Eiusmodi titulum in priore sua S. Maximi opp. editione retinuit Galesinius. Nos hanc, insequentesque homilias inscribendas duximus de Epiphania, fidem secuti codicum mss. S. Dalmatii, et Taurinensis, in quo est ipsa num. 13, qua in re nobis cum Leone M. preclare conuenit, cuius exstant sermones inscripti de Epiphanie solemnitate. Hanc uero ex cod. S. Dalmatii depromptam eo ante ceteras edendam curauimus, quod ueluti prolusio quedam sit reliquarum. Nam et tempus in ea indicatur, quo dicta est, et ordine mysteria commemorantur, quorum ea die colitur, celebraturque memoria, id quod non tam fieri distincte in sequentibus uideo.

 49 ARGUMENTUM.---Utrumque mysterium hac in oratione recolit sanctus Maximus; nempe manifestationem Christi Domini, et portentosam aquarum in uinum conuersionem. Hoc demonstratur Christus uerus Deus, uerusque homo; illo probatur Saluator uniuersarum gentium Dominus.

Exsultemus in Domino, fratres carissimi, quod uotis nostris noua semper uota succedunt, et gaudiis gaudia cumulantur. Ecce enim uix nostre sanctissime reparationis cum gaudio diem celebrauimus solemnissimum, cum statim de Redemptoris nostri apud gentes gloriosa letamur manifestatione. Hac enim festiuissima die illius diei celebramus solemnia, qua ipse natus infans in stabulo manifestare se uoluit mundo. Ne enim gentes ipsius in carne aduentum, qui uniuersum genus humanum, ut a peccati liberaret  seruitute, e celo descenderat, ignorarent; stellam in celo dedit in signum, quam et Iudea ex tunc incredula noscere poterat, et sola gentilitas que ad ipsius accessit cunabula, cognouit. uenit ergo Bethlehem tunc in tribus magis sola gentilitas; Iudea autem mansit in occasu, atque in trium illorum uirorum persona tanto regi sua persoluit munera. Aurum enim, ut audistis, obtulerunt, thus et myrrham. In auro ut nostre redemptionis initia, que iam in illo apparebant, ostenderent: in thure ut uere religionis cultus aliquando futurus, atque idolorum significaretur  cessatura superstitio: in myrrha quo ipsius, et nostrum a mortuis aliquando futura prenuntiaretur resurrectio  Ergo, fratres, nos, qui ex gentibus ad adorabile fidei lumen aduenimus, in hac tanta manifestationis Domini nostri solemnitate exsultemus atque letemur in ea. uerum 50 nec minus etiam nobis exsultandum est, eo quod in hac sacratissima diei huius celebritate, sicut paterna traditione instruimur, ipse Christus Dominus noster ad terrenas inuitatus nuptias aduenerat; non ut illo delectaretur conuiuio, non ut se uino inebriaret; sed ut nuptiarum se esse demonstraret auctorem, easdemque sanctificans diuina ipsius innotesceret uirtus, quando nuptiantibus, quod ipsis defecerat uinum, ipse dedit. Dedit equidem uinum,  contulit et potum; uinum equidem et potum, quod conuiuas illos potuit inebriare, aqua repletas hydrias ipse in uina mutauit. uina equidem, que architriclinus cum gustasset appositis iam meliora iudicauit. Nec mirum: illa etenim, que antea biberant uina, ex uineis hominum manibus educta fuerant in uinum. Hec autem ex aqua, qua conductitius famulus hydrias illas antea repleuerat, diuina operante uirtute, uniuersam aque mutando naturam, in pretiosa uina, que nuptiantes illos [1 1Kb] inebriauerunt, conuersa fuerant. Tantum ergo uidentes miraculum crediderunt, uti  habet sermo diuinus, in eum discipuli eius. Non iam quod ipse esset hominis, sed Dei Filius, quod tanto comprobabatur miraculo. Id quoque et nos, fratres, toto corde credamus, ipsum nempe, etsi nostre consortem nature, paterne tamen diuine substantie esse cequalem. Cur ergo ex nuptiantibus tanto uiso miraculo soli discipuli eius crediderunt in eum? Illi ad uina attendebant, et ipsius miracula non aduertebant.  uina defecisse sciebant, aquam uero in uino mutatam non sciebant. Constat enim, ut alias diximus, ex illis uasculis perniciosam illos hausisse. ebrietatem, istos uero sempiternam iustitiam; apud eos enim, quod terrenum esset, quod biberant, pertransiuisse; apud istos autem, eo quod celeste esset, permansisse, quod sumpserant. Eplicit.




HOMILIA XuIII. De Epiphania Domini II.





ADMONITIO.

51 Alteram nunc primum producimus de Epiphania Domini homiliam ex eodem codiee S. Dalmatii erutam; at ualde codicis uetustate et characterum corrosione imperfectam. Sed eam ubi fas fuit textu cod. Taurinensis suppleuimus; quo in codice homilia hec nostra num. est 17, inscribiturque: Item et de Epiphania Domini. In eo a 14 numero ad 17 plane perspicitur, homilias duas 15 et 16 temporum iniuria intercidisse.

ARGUMENTUM.---Quamuis in Isrelitico populo Ecclesia nostra primum figurata fuerit; attamen, ut ostenderet Deus hanc non una ex gentle, sed ex omnibus  congregandam, Christus uix ortus gentes per magos ad se aduocauit, et in eorum agnitione, cultuque fidei nostre primitias accepit.

Domini, et Saluatoris nostri Iesu Christi, fratres, inenarrabilis in hunc mundum aduentus tunc tantum gentibus cepit innotescere, cum ad illum adorandum noue stelle ductum sequentes magi ab Oriente uenerunt. Nam cum ipse uniuersum mundum a funesta diaboli captiuitate carne amictus humana liberaturus uenisset . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . Atque equidem nostre huius ad celestia regna uocationis initia hodierna festiuitas nobis declarat, qua se manifestare magis uoluit in stella. Nam in illis uiris qui ex Chaldea ad natum regem adorandum uenerunt in stabulo, gentilitas uniuersa concluditur,  sicuti et in muneribus que tunc ipsi nato regi obtulere, pretiosa illa continentur dona, que ipse Saluator cum Deo Patre et Spiritu sancto in celis regnans a gentibus obtinuit. Ergo in fide Christiana magi primitie fuerunt gentium. Gentium fides in Christum a magis illis suum dixit exordium. [1 1Kb] * Quamuis enim Christus Dominus noster Ecclesiam suam, eiusdemque gloriosissimos principes Iudeos esse uoluerit; Ecclesia tamen ex ipsis nata equidem est, sed in gentibus perfecte conualuit: unde Iudeis in luctuosa sua cecitate adhuc persistentibus, in gentibus adeo manifestata est, ut ex istis tantum coaluisse uideatur: suntque etiam nunc Hebrei suis certe prioribus non dissimiles *. Illi enim percunctantibus magis, ipso etiam  Herode exquirente, an, 52 et ubinam, quem illi seculorum Redemptorem, tunc natum exquirebant, deberet nasci, ex sacrarum Scripturarum uolumini bus, que ipsi legebant, illum non solum dixerunt esse nasciturum in Bethlehem . [2 1Kb] * Hac de re prophetarum suorum uaticinia ostendebant, et eiusdem natiuitatis tempus iam aduenisse asserebant; natum tamen regem non exquirunt. Miseranda certe Iudeorum cecitas Nasciturum esse Christum in Bethlehem non igorabant. Tenent oracula, quibus Christum iam esse natum demonstratur. Chaldeos de illius natiuitatis loco exquirentes audiunt et uident, nec tamen Christum exquirunt *. Atque adeo uere tunc prophetica illa impleta est sententia: Quibus non est nuntiatum de eo uidebunt, et qui non audierunt, intelligent . Chaldeo nichil nuntiatum fuerat, et uidit stellam, et credidit, et intellexit Christum significari in stella. Hebreo dictum fuerat uenturum esse Redemptorem mundi. Prophetarum  de ipso tenebat oracula. Nouerat Christum in Bethlehem esse natum. Et quamuis id ipsi fuisset prenuntiatum de eo, nec intellexit, nec illum natum uidere uoluit, ut illum aliquando posset crucifigere. His ergo in sua cecitate dimissis, gaude et letare in he sancta die ad Deum creatorem tuum conuersa gentilitas, atque in tribus illis magis, qui ab Oriente in Bethlehem Christum ueneraturi aduenerunt, fidei tue primordia uenerari non desinas. Atque exsultantibus animis eternas illas sedes, dummodo fidem quam tenes, opera, que Christus iussit, sequaris, aliquando obtinendi spem concipe. Et quamuis etiam nunc Iudei Redemptorem nostrum uagientem in cunis, iacentem in presepe contemnendum sentiant; nos tamen ipsum Christum a cunctis adorandum esse  credamus. Explicit.




HOMILIA XIX. De Epiphania Domini III.





ADMONITIO.

53 Consonat hec ceteris Maximi homiliis non styli ratione modo, sed delectu etiam conformationeque sententiarum oratio. Itaque nichil est, quod obstat, quin Maximo ipsi ascribenda uideatur. Qua de re non dubitamus critice facultatis peritos nobis consentientes plane fore. Hanc ipsam orationem, seu homiliam nobis suppeditauit codex uetustissimus monasterii olim de Apannis, quo in codice inscripta sic est: Item in Epiphania Domini homil. uIII. Accedit codex Taurinensis, in quo exstat eadem homilia 31 in serie homiliarum Maximi de Epiphania.

 ARGUMENTUM.---Eadem stella Iudeis atque gentilibus illuxit. Primi de ea per propheticum uaticinium admoniti fuerant; secundi autem in profunda superstitionis nocte derelicti non fuerunt. Illuminatio igitur omnibus patuit; quia Christus omnes saluaturus aduenerat.

uenerabile, fratres, redemptionis nostre sacramentum, quo immortalis Deus conditionem est miseratus humanum, tanta sui maiestate refulget, ut nulla illud humana mens intelligere possit. Quis enim explicare queat, cur unigenitus Dei Filius, cui cum Patre et Spiritu sancto una atque eadem est diuinitas atque omnipotentia, cuique unum idemque uelle et posse est; nostram tamen dignare adeo uoluerit naturam, ut quod non habeat assumens, et quod in se erat non dimittens, diuinam cum humana inseparabiliter  adeo naturam copulauerit, ut Deus simul esset et homo [1 1Kb] ? uerum si in horum inuestigatione omnis intelligentia turbatur humana atque uniuersa gentilium philosophia euanescit, in mysterio tamen solemnitatis hodierne, quo incomprehensibilis Deus ortum suum gentibus rutilantis stelle indicio manifestare uoluit . Hodie enim Christus Dominus noster gloriam suam cunctis uoluit ostendere. Et quamuis inter Hebreos ex Hebreis natus secundum carnem, illos pre ceteris dilexisse uideatur: cum tamen in eiusdem ortu nouam in celis stellam rutilare fecit; habet etiam gentilitas ipsa quod letetur. Illa enim stella gentibus, mihi precipue data uidetur, ut gentes etiam Redemptorem natum esse agnoscerent illum quem Balaam ille quondam  gentilium sacerdos ex semine Iacob prophetauerat aliquando in mundum esse uenturum. Et reuera habebant 54 Iudei sua sacra uolumina, in quibus tum patriarcharum illius gentis preconia, tum prophetarum  suorum continebantur uaticinia, Christum Dominum Redemptorem seculi aliquando uenturum esse protestantia. Illum ex ipsis sciebant nasciturum esse de uirgine ex progenie Dauid secundum carnem: natiuitatis quoque eiusdem locum in ipsis legebant presignatum; Bethlehem enim ciuitas illa Dauid tanti numinis asserebatur decoranda natali: que demum natiuitatem ipsius miranda precedere debebant, annuntiabantur; sola autem miseranda gentilitas usque tunc remanserat in occasu. Qui ergo cunctos misericorditer reparaturus aduenerat, ne et ipsa in lacrymabili sua semper cecitate maneret, dedit ei etiam signum quod et Iudeus uidere potuit in stella, que tanti regis nuntiabat ortum, et presentis uenisse prodebat redemptionis auctorem. Illam in Chaldea  magi coruscantibus letioribus radiis micantem uident. Illam noui regis significare agnoscunt natiuitatem. Eiusdem luminis ductum sequuntur; natumque uere inueniunt eum, ad quem a tam longinquo uenerandum accedunt. Offerunt illi sua munera; aurum nempe, ut lectum est, thus et myrrham. Munera equidem pretiosa, quibus et nati regis diuinitas, eidemque declaratur unita humanitas. Deinde per aliam uiam reuersi sunt in regionem suam. Gentiles uenerunt ad adorandum; Christiani ab illo recesserunt; seruiebant ante adorationem idolis; uiso Saluatore mundi, idola sunt detestati. Reuersi sunt in regionem suam. Imitemur ergo et nos, fratres, magos. uident illi puerum in stabulo, atque ut Deum illum uenerantur. uidemus et nos ipsum fidei oculis regnantem in  celo; illum ergo ueneremur, illi semper adhereamus. Nam sicuti tres illos uiros a cecitate idolorum, ita et nos etiam, atque ab eterna morte liberauit. Explicit.




HOMILIA XX De Epiphania Domini Iu





ADMONITIO.

55Est hec homilia in codice descripta abbatie quondam S. Dalmatii, quo in codice hunc titulum prefert: Item et de Epiphania Domini, et de magis. Haud secus legitur in codice Taurinensi. Horum codicum in primo est num. 9, in altero num. 30. Atque ex hoc altero liquet, quinque supra hunc numerum nos Maximi homiliis carere. Additur in titulo, et de magis; quia de aduentu trium illorum uirorum ad cunas Domini peculiari quodam modo hac in oratione agit S. antistes.

ARGUMENTUM---Christus in Iudea uix natus, per angelos Iudeis in pastoribus dignoscendus exhibetur; gentilibus autem in stella reuelatur. Nec illi, nec isli opportuno lumine destituuntur. Sed Iudei diuinitus admoniti increduli manent, gentiles uero ad natum  Dominum adorandum se conferunt.

Ad ueneranda, fratres, festa dominica, atque Saluatoris nostri sacratissima mysteria concurrentes, sicuti de ipsius natiuitate letati sumus, ita etiam de ipsius manifestatione gaudere debemus. Unigenitus Dei Filius Patri Deo ceternus, cum ex intemerata uirgine natus esset in tempore, hodierna die ut paterna nos docet traditio, se uoluit gentibus manifestare.  stare. [a 1Kb] Dumque uagiret ipse in cunis, dum ab angelis collaudaretur, atque illum pastores inuiserent; noua stella cunctis illum gentibus manifestabate e celo. Etenim Iudeis, in quorum terra, atque de regio Dauidis  semine secundum carnem natus fuerat, illum in sue natiuitatis exordio iam satis manifestum fecerant multitudo illa angelici exercitus laudantium Deum atque dicentum: Gloria in altissimis Deo, et in terra pax : Gentilibus autem, quibus ex Balaami prophetia Redemptorem seculi de semine Iacob aliquando uenturum esse promissum fuerat, cum illa, que in Iudea miranda tunc eueniebant, ignorarent; nouam dedit stellam in signum qua intelligerent id quod ab ariolo illo uaticinatum fuerat fuisse adimpletum, ortamque esse illam stellam de Iacob, et hominem uenisse de Isrel. Et reuera cum ipse non Iudeum tantum populum redempturum aduenisset e celo, sed ut cunctas gentes, quas ab initio seculi una cum Patre creauerat et 56 Spiritu sancto, signum  dare uoluit in stella, quod et Iudea uidere, atque uniuersus posset orbis agnoscere. uidit quidem illud Iudeus, sed non cognouit; mirati illud sunt gentes, sed ex Chaldeis tantum tres uiri quid significaret intellexerunt. Illo uisibili signo ad se uocabat cunctos, omnibus gratie sue pollicebatur dona. uenisse auctorem seculi, qui iugum seruitutis antique confringeret, annuntiabat; uitam demum eternam pollicebatur cunctis. Stella tamen illa magorum tantum refulsit oculis, et qui in propria natum Saluatorem habebant, illum ignorare uoluerunt; et gentilitas ad illum cucurrit uenerandum. ueniunt ergo de Chaldea magi: preeuntis stelle cursum sequuntur: regiam Hebreorum urbem, ubi insanus regnabat Herodes ingrediuntur: natum exquirunt Iudeorum  regem. Tremit Herodes, et noui regis pauet aduentum. Cur impie et infelix times? Non enim tua uenit rapere qui daturus est celestia regna. Scrutantur Scripturas Hebrei, et tunc nouerunt in Bethlehem  Dominum nasciturum, eumque eo tempore dicunt iam esse natum. Tunc prophetica illa impleta est sententia: Quibus non est annuntiatum de eo uidebunt, et qui non audierunt intelligent . Chaldeo nichil annuntiatum fuerat de Christo, nichil audierat; et stellam uidens, adesse Christum intellexit in stella. uident magi Redemptorem mundi in stabulo; intuentur puerum in matris gremio sugentem ubera, illum adorant atque ipsi offerunt munera. Mira fides, puerum in lactantis matris gremio iacentem, nulla regia maiestate stipatum, ut Deum adorare eidemque ut regi, ut Deo exhibere munera ! Deinde, ut decursa lectio testatur, per aliam uiam reuersi sunt in regionem suam; [a 1Kb] et qui infideles ad Christi adoranda uenere cunabula, eterni illius Solis,  quem 57 adorauerant, radiis illustrati, superstitione deposita, per aliam uiam ad propria sunt reuersi. Ergo, fratres, cum et nos ex gentibus ad ueri luminis uenerimus agnitionem, imitemur magos. Illi, uiso Domino, ipsum uenerati sunt ut Deum; nos quoque id agamus, reiectisque falsis gentium idolis, ipsum tantum ueneremur, eidem seruiamus. Nos iam stella ad illius cognitionem non perduxit, sed uere fidei predicatio, que ut stella in cordibus nostris per Dei gratiam illuxit. Hortemur 58 ergo fratres ut, deposito illo idolorum sacrilego cultu, ad nouum fidei lumen quod ipsis etiam eluxit, accedant. Magi nato Domino sua obtulerunt munera; illi nos etiam offeramus nostra. Pascamus uiduas, peregrinos alamus, cunctis misericordiam exhibeamus, ut ab presenti aduentantium allophylorum angustia ipse piissimus nos liberare dignetur. Potens enim est facere illud: ut nobis sua misericordia prestare dignetur eum toto corde exoremus. Explicit.




HOMILIA XXI. De Epiphania Domini u.





ADMONITIO.

In celebri codice Sangallensi sepulta iacuit hec Maximi homilia, donec eam eduxit Ioan. Mabillonius, et in Museo Italico cum aliis nouiter inuentis publicauit. Titulus, quem editor exscripsit ex codice est: Incipit dictum post natalem Domini, eumdemque cum homilia suam in collectionem traduxit Andreas Gallandius. Alium prefert titulum codex Taurinensis, hoc est: Item et de Epiphania Domini homil. X. Huiusmodi inscriptio conuenientior superiore uidetur, cum mox post homilias de natali Domini sequatur altera de calendis Ianuarii, et hec numero 10 sit earum que de Epiphania exscribuntur. Ex eodem Taurinensi codice plane constat homilias 7, 8 et 9 pariter de Epiphania periisse.

ARGUMENTUM.---Diuina munera que ex natali Christi in homines promanarunt nos compellunt ut morum candore, uite integritate, pietatis studio maiora magis et prestantiora nobis beneficia promereamur. Illi  est uera letitia, quem iustitia gratum et acceptum Deo reddit.

Letitia natalis dominici, fratres, adhuc corda nostra  persultant, et festiuitatem celestem gaudia continuata suspirant. Quamuis enim uotorum dies transierit, penes nos tamen uotorum sanctificatio commoratur:  et sicut in dies singulos ab ortu suo Saluatoris natiuitas crescit, ita et nobis crescit fidei eius affectus, atque argumentum facit etatis pariter et salutis. [1 18Kb] Sibi enim Dominus crescit etate, nobis proficit  sanctitate. Non quo proficiat Christi sanctitas, que sempiterna est atque perfecta; sed proficere dicitur, cum in nobis facit credulitatis augmentum.  Nam Christus post natiuitatem, etsi paruulus est corpore, tamen Deus est maiestate. 59 Adhuc ergo gaudia festiuitatis dominice uiscera nostra concutiunt.  Concutiunt enim, dum pro ipsa letitia prorumpere hortantur in uocem, ut et nos dicamus, quod et angeli dixerunt in natiuitate Christi: Gloria in excelsis Deo, et in terra pax hominibus bone 60 uoluntatis . Angeli uidete quid dixerint. Non enim dixerunt, pax hominibus, aut quibuscunque hominibus, sed hominibus bone uoluntatis; ut intelligeremus pacem Christi non hominum esse, sed morum. Non enim eam meretur generatio, sed uoluntas; non 61 humana improbitas, sed bonitas Christiana. Nam non defertur cunctis, sed offertur probatis; non datur diuulganda, sed proponitur eligenda. Pax igitur Christi illi est qui credit Christum pacis auctorem; pax Christi illi est qui pugnam non habet peccatorum; pax Christi illis est quorum non polluitur  uoluntas cruoribus idolorum. Dignum est enim ut Saluatorem, quem uirginitas immaculata genuit, uoluntas incorrupta possideat: et sicut Maria eum illibata gestauit, ita et anima nostra illum impolluta custodiat. Maria enim typum quemdam animarum nostrarum gessit. Nam Christus, sicut uirginitatem in matre quesiuit, ita et integritatem in nostro [a 1Kb] requisiuit affectu. uirgo enim a peccatis anima Saluatorem et concipit, et parturit, dum predicat; custodit, dum mandata prosequitur. Conceptum enim fides retinet, partum confessio emittit, ortum sollicitudo custodit. Letemur ergo ad hanc eius festiuitatem, cuius natiuitatem angelorum annuntiat claritas, pastorum requirit simplicitas, magorum ueneratur religiositas. Honorat enim in Christo angelica gratia  Deum, pastoralis agnum innocentia, magica ueneratio sacerdotem. Sacerdotem plane Christum magica probat ueneratio; nam id omne mysterium eorum muneribus confirmatur. Obtulerunt enim quantum in ipsis est, quod putabant esse pulcherrimum, Saluatori, aurum, thus et myrrham: aurum quasi ad regnandum,  thus quasi ad propitiandum, myrrham quasi ad resurgendum. Auro potentia ostenditur, myrrha designatur incorruptibilitas, pontificium thure monstratur. Non enim otiose factum est, quod magi ad 62 Dominum cum [b 1Kb] suis muneribus aduenerunt. Inuenientes enim curiositate superstitionis sue Christum omnibus regnaturum, detulerunt ad eum cunctorum elementorum insignia: aurum, quo terrena uincuntur: thus, quo placari putantur celestia: myrrham, qua condiuntur inferna. Ostendentes utique a natiuitate Christi horum nichil opus esse, quoniam per Christum constaret, et uictoria in terris, et propitiatio in celis, et requies in infernis. Magi ergo curiositate sua repererunt a natiuitate Christi curiosos esse ulterius non debere; et hoc  illis magica ars profuit, ut scirent eam sibi ulterius non prodesse. Denique eo non eodem cultu degentes, aliud iter et regrediendi aggressi sunt, et uiuendi. Nam magos priusquam Christum uiderent tanquam superstitiosos ad obsequium stella deduxit; posteaquam uiderunt Dominum, et crediderunt, tanquam deuotos fides ad patriam reuocauit. Igitur, fratres, et nos qui de gentibus aduenimus, imitemur magos illos usque ad Christi cognitionem. Fas fuerit non errasse. Post susceptum Christum cauendum est ne eadem uia, qua uenimus, nos credulitas gentilitatis adducat. Sunt enim plerique Christiani qui post acceptam fidem prioribus uanitatibus inuoluuntur, et cum natalis dominici nobiscum gaudia procurarint, cum gentilibus calendarum conuiuia ebriosa procurant;  cum benedictionem nobiscum Diuinitatis acceperint, cum illis omnia superstitiosa obseruant. Dolendum plane est magos auguria contempsisse, et obseruare auspicia Christianos, illos artis sue deposuisse peritiam, istos morum abiicere nolle luxuriam. Explicit.




HOMILIA XXII. De Epiphania Domini uI.





ADMONITIO.

Hanc quoque homiliam expressimus e codice Taurinensi, ut animaduertimus admonitione superiore. Eius autem ibidem hec est inscriptio: Item et de Epiphania Domini homilia IX. Tanta uero et grauitate sententiarum, et perspicuitate nitoreque orationis perscripta est, ut merito in numerum sit ascribenda excellentiorum Maximi opusculorum.

ARGUMENTUM.---Quamuis plura Iudeis fuerint lauacra, nullum tamen habuerunt quod originale peccatum ablueret atque deleret. Hoc priuilegium baptismo a Christo Domino instituto reseruatum est.

 Proxime, fratres carissimi, eiusdem redemptionis nostre celebrauimus sacramentum, quo Deus hominem cum infirmitatibus induit. Hodie uero illud colimus, quo se in homine uirtutibus declarauit; eo quod in hac die siue quod in celo stella ortus sui nuntium prebuit, siue quod in Cana Galilee in conuiuio nuptiali aquam in uinum conuertit, siue quod in Iordanis undis aquas ad reparationem humani  generis suo baptismo consecrauit, in quolibet horum salutis nostre mysteria continentur et gaudia. Nobis enim ex uirgine natus est, quod 63 stella monstrauit. Nobis ex baptismo lauacrum concessum  est, quod in Iordanis alueo consecrauit. Nos quoque in melius esse mutandos operis miraculo premonstrauit, quando aquas in uina conuertit. Ergo, fratres, in custodia puritatis Christi baptismum celebremus, quia hec Christi regeneratio nostre fidei confirmatio est. Insinuauit enim nobis muneris sui baptismum per secunde natiuitatis exemplum, et quod nos facere uoluit, prior ipse fecit. Legimus Iudeos  diuersa sub lege habuisse baptismata, sed nullum ex his contra preuaricationis malum generalem potuit conferre medicinam. Et ideo pro absolutione totius mundi indigebant regenerationis aqua celitus sanctificari. Et quia per uniuersum mundum sacramentum baptismi humano generi opus erat, omnibus aquis benedictionem dedit, quando in Iordanis alueum unica ac singulari pietate descendit. Tunc Christum Dominum, non tam lauit unda, quam lota est. Tibi ergo nascendo Christus aduenit, tibi uiuendo militauit, tibi moriendo conflixit. Quem uides pro te mortuum, pro te intellige baptizatum. Talis omnino etiam ante baptismum fuit, et ideo precursor eius atque baptista ita eum cum ad se baptizandus ueniret alloquitur: Domine, ego a te debeo baptizari, et tu uenis ad me ? Quid euidentius de Christi nondum baptizati puritate? Quid fortius? Ego a te debeo baptizari; id est, qui fons es innocentie, qui nullo indigens dare scis, nescis accipere. Ego, inquit, a te debeo baptizari, quia tecum exhibes et in te possides puritatis munera, et baptismatis sacramenta; et quod ego dabo te largiente per gratiam, tu obtines per naturam. [1 1Kb] Attactu membra tinguntur, et fluenta ditantur. Descendere in se fontem suum felix unda miratur, sub uno momento remedia eterna concipiens, et noua Deum 64 regenerationis fecunditate parturiens; quod acceperat hoc reddens, et quod non habebat accipiens. Inter hec mirum esset quod se Dominus serui subdidit benedictioni, nisi crucis se subdidisset et morti. Et ille quidem  pretiosum sibi esse hominem pretii ipsius dignitate predocuit: ut hinc quoque intelligamus, quam grandes apud se estimet Deus noster humanorum criminum causas, propter quas non angelum, non archangelum, sed Deum misit ad terras. Ipsi autem magi, qui ad illa celestis pueri ueneranda cunabula stelle indicio peruenerunt, quid aliud expresserunt in illis muneribus, nisi fidem nostram? In eo enim, quod tria offeruntur, Trinitas intelligitur; in eo uero, quod tres sunt et singuli singula offerunt, in Trinitate unitas declaratur. [2 2Kb] Per aurum rex ostenditur, Deus in thure dignoscitur, per myrrham que condiendis est apta corporibus, sepultura crucifigendi hominis predicatur. Secundum hoc, carissimi, nos quoque personam magorum spiritualibus imitemur  obsequiis; tandiu enim queramus Christum, donec illum inuenire mereamur. Ducatum nobis prebeat uelut stella celi, lux fidei. Hec nobis illum ostendat non iam in presepe uagientem, sed in summa celi arce dominantem, nec in matris gremio, sed in solio Patris adorandum; nec ulterius in maiestate iudicandum, sed ad iudicium cum maiestate uenturum. Sic quasi trium munerum perfecta confessio credatur a nobis una Diuinitas, sine confusionis separatione distincta, Pater et Filius et Spiritus sanctus. 

Ita ergo fidelium cordibus disponendus est Dei cultus, ut non admittatur uel in unitate separatio, uel in Trinitate permixtio. Explicit, etc.




HOMILIA XXIII. De Epiphania Domini uII.





ADMONITIO.

65 Tot sunt indicia sinceritatis huiusce homilie, ut summa omnium editorum consensione tributa sit sancto Maximo. Nam et copiose atque ornate illa perscripta est, ut plane demonstrat non alterum se quam eum sanctum antistitem habuisse auctorem; et idipsum fide confirmatur codicum prope omnium manuscriptorum. In his autem codicibus non eadem est eius inscriptio. Nam in uaticano 4951 et in uatic. Palat. 176 inscribitur: In Epiphania Domini. In altero uatic. 1269: Item unde supra de Epiphania. In uatic. Palat. 257: In octaua Domini sermo S. Maximi. In uatic. Regin. 125: In octaua Epiphanie. uerum id parui refert. Homilia certe de Epiphania est. Quare ita eam duximus inscribi oportere.

 ARGUMENTUM.---Tria huius celebritatis miracula a traditione in nos propagata totidem mysteria preferunt, in quibus fides nostra exsultat. In magis uocate sunt omnes gentes ad Saluatoris agnitionem. Eius baptismatis humilitas testimonium retulit gratie  et maiestatis. Aqua in uinum conuersa diuinam potestatem manifestauit.

In hac, dilectissimi, celebritate, sicut relatu paterne traditionis instruimur, multiplici nobis est  festiuitate letandum. Ferunt enim hodie Christum Dominum nostrum uel stella duce a gentibus adoratum, uel inuitatum ad nuptias aquas in uina uertisse, uel suscepto a Ioanne baptismate consecrasse fluenta Iordanis, suumque simul purificasse Baptistam. Sed quid potissimum [a 1Kb] hoc factum sit die nouerit ipse qui fecit; nos tamen credere nec dubitare debemus, quidquid illud est, factum esse pro nobis. Nam quod eum fulgentioris stelle radiis incitati adorauere Chaldei, Deum uerum gentibus spes data est adorandi. Quod aque nouo sint ordine in uina mutate, noui nobis poculi prelibatum est sacramentum. Quod autem baptizatus est Agnus Dei, regenerantis baptismi salutare nobis munus est dedicatum. Oportet itaque nos, fratres, ad honorem Saluatoris nostri, cuius  natiuitatem debita nuper cum exsultatione transegimus, omni cum deuotione etiam hunc uirtutum eius celebrare natalem. Et quam recte tria hec nobis uno acta in die mysteria predicantur, qui ineffabilis Trinitatis arcanum uno Dei sub nomine confitemur. Per hec ergo miracula Christus Dominus, Redemptor noster 66 oculis se uoluit reuelare mortalium, quatenus inuisibilis eius diuinitas, que latebat in homine, in opere non lateret: ut, dum tentator uerbum Patris omnipotentis non deprehendit in carne, omnes ubique, qui in Dei Filio uerbum et carnem crederent, saluarentur. Et quidem uidebat diabolus infantem pannis obsitum; sed ignorabat ipsum esse qui, remotis initio tenebris, mundum luce uestiuit. uidebat eum mortalis matris ubera sugentem; sed nesciebat  ipsum esse qui esurientem Hebreum populum angelico fecit pane, ueluti celesti lacte, pinguescere. uidebat paruulum angustis in cunabulis quiescentem; sed uidere non poterat ipsum esse quem non capit mundus. Quanto igitur inimicus in hac Christi humilitate, per incerta distractus stupore nutabat, cum per Chaldeos, precipuos utique tyrannidis sue ministros, nouum uideret infantulum, uelut noui imperii regem regiis muneribus honorari? [b 1Kb] Aut quomodo non stuperet, cum turbatus inspiceret a magis suis  adorari puerum, quem ipse nesciret? Quo torqueba tur languore, cum pariter eius et cunas in terris despiceret, et stellam miraretur in celo? Unigenitus autem Altissimi sic humiliter ingressus est mundum, ut indubitata diuinitatis sue [c 1Kb] deferret indicia; natus enim de femina est, sed natus ex uirgine; [d 1Kb] iacebat in presepi, sed in sidere rutilabat, ut hominem illum, Deumque esse et terrena mater, et signum celeste monstraret. Quibus uero radiis, quantoue lumine illam Domini stellam antiqua credimus tunc inter astra fulsisse? Quantum in splendore precessit, que tantum preibat in munere; que uelut quidam totius orbis oculus caligantis mundi ueterem 67 nouauit aspectum? [1 2Kb] Ecce, fratres, ad [e 1Kb] querendum Regem regum una Chaldeos stella pertraxit; Iudaicum uero  populum ad obedientiam Dei sui, nec ignea quondam potuit columna conuertere. Nec sane quemquam moueat tanta hec perfidia Iudeorum, quod Christi illos fidem suscipere, neque noui stella fulgoris, nec parturiens uirgo [f 1Kb] compulerit; qui nec tunc quidem Deo credidere suo, cum illos per arentia deserta, ipso comitante Deo, celum pasceret, petra potaret. Sed iam ad illud precipuum Christi miraculum ueniamus, quo pro documento deitatis sue aquas uertit in uinum. Inuitatus [g 1Kb] itaque, ut legitur, Dominus perrexit ad nuptias; sed, ut dignaretur hoc uirginis filius, nostre eruditionis est ratio: ut, hoc docti exemplo, legitimarum illum nuptiarum non negemus auctorem. uadit ergo ad nuptias Dei Filius, ut, quas dudum potestate constituit, [h 1Kb] tunc presentie sue  benedictione sanctificet. uadit ad nuptias ueteris instituti, nouam sibi perpetue uirginitatis sponsam gentium de conuersatione facturus. uadit ad nuptias, quem nuptie non crearunt. uadit ad nuptias, non utique ut conuiuiis delectetur, sed ut [i 1Kb] mirabilius innotescat. uadit ad nuptias, non sumpturus 68 pocula, sed daturus; nam cum defecisset nuptiantibus uinum, ait illi beatissima Maria: uinum non habent. Cui uelut indignans respondit [i 1Kb] iehsu: [2 2Kb] Quid  mihi et tibi est, mulier? Hec uerba indignantis esse quis dubitet? Sed idcirco, ut reor, quia tam temere ei mater [a 1Kb] de defectu carnalis poculi suggerebat, qui uenerat totius [b 1Kb] orbis gentibus nouum salutis eterne calicem propinare. Quod enim ait, Nondum uenit hora mea; illam nimirum gloriosissimam passionis sue horam, [c 1Kb] aut illud redemptionis nostre uinum, quod uite omnium proficeret, promittebat. Nam quod petebat Maria erat gratie temporalis; quod Christus parabat, gaudii sempiterni. Nec tamen piguit benignissimum Dominum, dum magna ueniunt, parua prestare; ideo uenerabilis Maria et uere ut mater Domini in spiritu [d 1Kb] futura prenoscens, ac dominicam preuidens uoluntatem, sollicite ministros admonuit, dicens: Quodcunque dixerit uobis facite.  Sciebat profecto mater sancta obiurgationem illam Domini filiique sui non irascentis offensam pretendere, [e 1Kb] sed miserationis portare mysterium. Tunc Dominus increpate matris releuans [Alias reuelans] pudorem, suamque iam aperiens maiestatem, exspectantibus ait ministris: Implete 69 hydrias aqua. Nec mora obsequium suum obediens minister exhibuit: et ecce repente aque ille ceperunt mirabiliter fortitudinem sumere, ducere colorem, odorem prebere, saporem concipere, totamque simul mutare naturam. Que permutatio aquarum a sua in [f 1Kb] alienam creaturam, presentis Creatoris est testata uirtutem. [g 1Kb] Neque uero quisquam conuertere aquas in usus posset alios, nisi ille qui eas fecit ex nichilo. Stupuit ergo minister attonitus, qui aquas miserat  et uina sumebat, letatusque [h 1Kb] nimium illa se suis numeris fluenta portasse, per que Dei esset gloria reuelata. [i 1Kb] Nemo enim quidquam locutus est in tempore:  hydriis preter aquam nichil adiectum: ars nulla conducta est: et tam grande miraculum inter pauida circumstantium silentia, sola tantum uoluntas Domini tacentis effecit. Nec dubitandum, carissimi, quia ipse aquas traduxit in uinum, qui eas ab initio concreuit in niues, durauit in glaciem, Aegyptiis uertit in sanguinem, et Hebreis sitientibus manare [i 1Kb] arida de rupe precepit, que innumerabilium multitudinem populorum stillicidio noui fontis, uice maternorum uberum, nutriebat. Quid primum [k 1Kb] stupeas, 70 quid mireris, uinum de aqua, an aquam de petra? Sed nulla te, quicunque inter ista cunctaris, infidelitas turbet, quod dubium non est ad nutum Creatoris creaturarum elementa [l 1Kb] pendere: aut cur non credamus uirtute dominica uinum fieri potuisse de aqua,  cum nobis, operante Deo, fomentis imbrium terre de gremio per ministerium uinearum aqua surgat in uinum? Hoc, inquit, fecit iehsu initium signorum in Cana Galilee, et manifestauit gloriam suam, et crediderunt in eum discipuli eius. Crediderunt discipuli non utique hoc quod fieri cernebant, sed illud quod carnalis uidere non possit aspectus. Crediderunt [m 1Kb] non quod Christus iehsu filius esset uirginis, quod sciebatur; sed quod idem Unigenitus esset Altissimi, quod in opere probabatur. Unde et nos, fratres, toto corde credamus ipsum esse Dei Filium, quem filium hominis confitemur. Credamus illum et nostre consortem nature, et paterne substantie cequalem: quoniam et nuptiis interfuit ut homo, et aquas in uina mutauit ut Deus; quatenus fidei huius merito  nos etiam Dominus noster sobrio illo gratie sue uino propitius potare dignetur [n 1Kb] .




HOMILIA XXIu De Epiphania Domini uIII.





ADMONITIO.

Quod Benedictini monachi congr. S. Mauri in appendice ad S. Ambrosii opera de sermone 9, qui est secundus de Epiphania Domini in edit. uenet. an. 1751, pag. 499, animaduerterunt, hanc homiliam ad aliam quampiam scriptoris alicuius, S. Maximi fortasse, referri oportere; id satis nunc tuto a nobis efferri posse arbitramur. Nam qui hanc cum superiore contulerit, is plane ab eodem auctore de argumento eodem in  utraque agi comperiet. Confirmat id quidem, quod est de Maximo, codex Taurinensis, in quo est superior inter homilias de Epiphania numero tertia; hec quarta. Atque hec Maximo ipsi attribuitur in 99 codice Sancte Crucis in Ierusalem, estque numero 16. Neque uero, quia in multis codicibus ea Maximi non prefert nomen idcirco dubitandum erit num ipsi sit ascribenda. Etenim ut hec item  auctorem habuisse Maximum censeatur, satis erit, si omnium fere cum scriptorum, tum codicum auctoritate superiorem illam eidem Maximo adiudicatam fuisse, liqueat.

ARGUMENTUM.---Scripturarum auctoritas nos docet quod ocularis inspectio apostolis prestitit. Illi uisa portentosa aque in uinum conuersione ad magnam in Christum fidem se erexerunt; nos a sacris Litteris admoniti, eamdem credendi firmitatem induamus et profiteri parati simus.

Meminit sanctitas uestra, fratres, superioris predicationis nostre, qua descripsimus beatos apostolos uno uiso miraculo, hoc est aqua in uinum a Saluatore conuersa, in eum protinus [a 1Kb] credidisse. Ita enim ait euangelista de Domino: Et manifestauit gloriam suam, et crediderunt in eum discipuli eius . Quod factum non ideo tantum scriptum est ut illorum sub quibus factum est fidei gloria monstretur, sed et propter nos, qui eodem deuotionis exemplo [b 1Kb] credulitatis gloria prouocamur. Christus 71  enim quod operatus est, non illis tantum operatus est quos habebat tunc presentes, sed et nobis postea secuturis, ut licet maiores nostri tempore nos precederent, tamen signorum [c 1Kb] gloria non preirent. Que enim exhibita est presentia rerum in mirabilibus uirtus, eadem uirtus nobis litterarum thesauro conseruata, ut nobis prestaret pagina quod illis gerebat historia; imo in nobis geritur quidquid nobis ingeritur; [d 1Kb] quidquid nobis insinuatur, ut scripturarum speculo dictaretur et potentiam Domini, quam illi carnalibus oculis cernerent, nos spirituali lumine uideremus. Et crediderunt in eum, et manifestauit gloriam suam discipulis suis . Quam bene potentiam Domini subsequitur deuotio seruulorum, et quod magister docet opera, discipuli corde  describunt. Ecce [e 1Kb] cui manifestatur uirtus operantis, et fides predicatur manifesta credentium. Predicanda plane apostolorum fides, que uiso uno signo credidit in omnipotentiam Saluatoris. Apostoli dum mirantur aquam in uinum uersam, ipsi ex omni fece peccatorum similiter sunt conuersi, et instar facti miraculo, ex uili superstitione gentilium in pretiosam deuotionem credentium sunt translati, et ut aqua in uinum uersa sapore, rubore, colore conditur, ita scientie quod erat in his insulsum accepit saporem; quod pallens gratie sumpsit colorem, quod frigidum incaluit immortalitatis ardore. Magnificanda igitur apostolorum fides, que ideo euangelico sermone descripta est, ut et illis esset ad laudem, et nobis proficeret ad exemplum. Sed quod  peius est, illis laus sua permanet, nos exempla non permouent. Nam quanto posteriores sumus tempore, tanto et inferiores merito. Illi enim uiso uno signo  statim Domino crediderunt, nos acceptis adhuc tot beneficiorum mirabilibus dubitamus. Dubitamus, inquam, quia presentia diligimus, dum futura non credimus: diuitias amamus in seculo, dum eas accipere cunctamur a Christo. Iracundia immoderate extollimur, dum retributionis iudicium non timemus. Ceterum, qui nouit scriptum esse : quo iudicio iudicaueritis, eodem iudi abitur de uobis, absque dubio lenis, moderatus et mitis est, et plus bonitate cogit quam seueritate compellit: amicus indulgentie familiaris est uenie; 72 [f 1Kb] ut eam frequenter impartit, a Domino semper accipiat. Siquidem prudentis sit rectoris ita terrenos honores agere, ut honorificentiam celestis dignitatis acquirat. Et si interdum uigorem dicendi in nobis corporis  obtundat infirmitas, tamen studio deuotionis uestre fortiores efficimur. Nam quo uos studiosius auditis, et nos libentius predicamus; et uirtus nobis loquendi additur, cum uos intelligendi accommodatis auditum. Quis non conetur illic uerbi celestis semen iacere, ubi illud puri cordis fecunda terra [g 1Kb] suscipit? Quis, inquam, non illic uerbum Saluatoris collocare uelit, ubi illud non secularium sollicitudo prefocet, sed disciplinarum spiritualium uirtus enutriat? Ergo, fratres, quia in sancta Epiphania exsultauimus, uidentes miracula Saluatoris; debemus facere quod illius temporis discipuli tunc fecerunt. Quod autem dixi, uidisse nos modo quod olim gestum est, uidemus plane, uidemusque quotidie. Ea enim sunt Christi [h 1Kb] miracula, ut non iniquitate pretereant, sed  gratia conualescant; non obliuione sepeliantur, sed ut uirtutibus innouentur. Apud potentiam enim Dei nichil est abolitum, nichil preteritum, sed pro sui magnitudine omnia illi in presenti sunt; totum illi tempus est hodie. Unde et S. propheta dicit: Mille anni ante oculos tuos, tanquam dies una . Quod si omne seculi tempus una dies est Domino [i 1Kb] eadem ergo die, qua mirabilia Saluator patribus operatus est, operatus et nobis est. uidimus igitur et nos, sicut maiores nostri, mirabilia Domini, cum pari ea cum illis stupore suscepimus. Gustauimus et nos, sicut illi, de ipsis hydriis, siquidem illi de his poculum uini biberunt, nos uero salutis calicem sumpsimus. Debemus ergo facere, uiso signo Domini, quod nostri fecere priores. Si enim eadem in nobis  Diuinitatis refulsit gratia, eadem et fidei apud nos debet esse deuotio. Dicit enim euangelista de Domino, hoc miraculo perpetrato, Et manifestauit gloriam  suam, et crediderunt discipuli in eum . Credere ergo debemus, sicut tunc apostoli crediderunt. Dicit autem et alius: Et nos Christiani sumus, et credimus in Deum Saluatorem. Sed credere opus  est opere, non sermone; non lingua, sed corde: ne et dicatur nobis: Plebs hec labiis me honorat, cor autem eorum longe est a me .




HOMILIA XXu. De Epiphania Domini IX.





ADMONITIO

73 Genuinum S. Maximi opus hanc item esse homiliam non solum styli similitudo atque constantia demonstrat; sed summa etiam codicum manuscriptorum doctorumque uirorum, qui eam aut publici iuris fecerunt, aut commemorarunt consensio. Unus Casinensis codex 103, pag. 128, eam S. Augustino ascriptam prefert; sed contra atque ueritas postulat. Tam enim hec ab Augustini sermonibus differt, quam est ratio scribendi Augustini ab ea qua usus est Maximus discrepans.

ARGUMENTUM.---Iudeis acriter exprobrat duritiem et cecitatem S. Maximus, quod fulgore insoliti sideris uotisque magorum perculsi natum Saluatorem inquirere despicerent.

 Audistis, fratres, lectionem Euangelii salutaria presentis diei sacramenta recitantem. Audistis qualiter Christus Dominus, qui in hunc mundum [a 1Kb] latenter aduenit, paulatim dignatus est suam aperire mortalibus maiestatem; quanquam, carissimi, latere inter obscura seculi lumen celeste non poterat. Denique cum uisitationem suam necdum terra dignosceret, celum sua gaudia ac totius mundi letitiam, Chaldeis stupentibus, tacito in sidere loquebatur. Et cum quis quantusque esset necdum infidelis posset uidere Iudea; iam tunc gloriam eius indiciis [b 1Kb] excita de celestibus gentilitas sentiebat. Noua enim stella nouum aduentasse hominem reuelabat, et ita reuera nouum, ut, cum esset Dei Filius, indueret carnem sine generatione carnali, et haberet secundum hominem tempus nascendi, qui secundum Deum natiuitatis  initium non habebat. Nouum nimirum erat, ut Unigenito Altissimi, quem non capit celum, paruissimi tugurii minimum presepe sufficeret. Nouum erat, [c 1Kb] qui in celestibus cum Deo Patre regnabat, terrena matre contentus, uagitus infantie daret in pannis. Letemur itaque, fratres, totisque gaudiis exsultemus, quia nobis natus est Christus ex femina, nobis iacuit in presepi, nobis uagiebat in cunis, nobis arridebat in stella. Totum enim nobis proficiebat, quidquid [d 1Kb] Saluator hominibus agebat in homine. Ait itaque euangelicus sermo: Ecce magi ab Oriente aduenerunt 74 Hierosolymam, dicentes: Ubi est qui natus est rex Iudeorum. uidimus stellam eius in Oriente, et uenimus adorare eum . Quo usque, Iudee durissime, [e 1Kb] obtusa aure, clausis oculis,  et perfido corde persistis? Ecce iam post illa patriarcharum preconia, post uaticinia prophetarum, Christus et a gentibus predicatur. Si patribus tuis credere detrectas, qui ab initio seculi eterni regis  aduentum innumeris sacratisque uocibus cecinerunt, crede uel iis tandem qui eum non adhuc post tempora nasciturum, sed iam et apud te, et tibi natum esse testantur. Que tanta est in pectore tuo mortifere obstinationis [f 1Kb] aduersio, ut solus non audias  quod omnes loquuntur, solus refugias quod uniuersitas credit, solus certe uidere contemnas quod splendet e celo? Apud te uirgo concepit, et uirginis tue partum alienus agnoscit; tibi salutem tuam angelice uoces persuadere non possunt, et ad Christum tuum una Chaldeos stella perduxit. Ubi est, inquiunt magi, qui natus est rex Iudeorum? uidimus stellam eius in Oriente, et uenimus adorare eum . [g 1Kb] In his impletum est, quod prophetico sermone predictum est ; ecce enim Chaldeus, cui neque annuntiatum de Christo fuerat neque audierat, et uidit stellam Christi, et adesse eum intellexit in stella. Adorant itaque magi Dominum, et offerunt munera, ut impleretur [h 1Kb] quod ait ille precipuus prophetarum Dauid: Afferte Domino, patrie gentium,  afferte Domino gloriam et honorem . Domino et Domino, quod ait, Dominum illum esse secundum Deum, Dominum et secundum hominem mystico sermone declarat; quod enim Deus est, creator est mundi [i 1Kb] . Quod homo est, redemptor est mundi. Quomodo ergo non priuilegio 75 utriusque substantie Dominus est omnium Christus, qui sibi uniuersa aut creatione, aut redemptione subegit? Afferte, inquit, Domino gloriam et honorem . Honoris ergo est, carissimi, quod offerunt gentiles munera; glorie, quod adorant: munera Chaldei offerunt, et adorant. Unum ab illis defertur ut regi, aliud exhibetur ut Deo. Hi itaque; adorato Christo oblatisque muneribus, per aliam, ut lectum est, uiam reuersi sunt in regionem suam.  Rectissime per aliam uiam redeunt, ne cruentus Herodes, 76 qui mortem parabat infanti, itinere magorum peruenire possit ad Christum; neque enim qui adorare Dominum uenerant, Domini esse poterant  proditores. Quam bene, fratres, per aliam uiam rediisse dicuntur: nam qui stella duce, uenerant in Iudeam, in patriam suam eterni Solis illuminati radiis reuertuntur. Et ideo [a 1Kb] omni reuerentia celebremus  hunc diem, magorum obsequia nostra deuotione superantes: quoniam, si illi Christum [b 1Kb] iacentem in cunabulis repererunt, nos eum regnantem habemus in celis.




HOMILIA XXuI. De Epiphania Domini X.





ADMONITIO

Quod de superiore, hoc idem de insequenti homilia uideo esse constituendum. Non enim editores tantum omnes, sed codices etiam quotquot in precedentibus admonitionibus memorauimus acceptam S. Maximo referri oportere demonstrant. Inscriptio eius eadem est fere in quibusque codicibus: De Epiphania Domini, uel beati Maximi de Epiphaniorum die, in codice Taurinensi numero est uicesima, qua ex nota intelligi plane potest deesse nonam ac decimam.

ARGUMENTUM.--- Humilitas in qua mundo apparuit uerbum caro factum tantis fuit irradiata portentis atque splendoribus, ut si in illa prebuit se uerum hominem, in istis uoluit agnosci ut uerus Deus.

Quamuis, dilectissimi fratres, Christus, salutis  nostre Dominus, omnipotentis Patris Filius, ceternus, uelamine carnis adopertus et humilis dignatus sit uisitare mortales, dedit tamen [c 1Kb] tam multa et maxima sue maiestatis indicia, quibus mens humana sentiret et nouum hominem natum, et Deum aduentasse de celo. Nam cum ipse Dominus noster lege natiuitatis humane paruulus et infans apud Iudeam uagiret in cunis, [d 1Kb] lateret in pannis, magnificentiam tamen eius uniuerso orbi mirabilis ab alto stella prodebat. Quis enim dubitet ipsam stellam letiori luce et fulgentioribus radiis coruscasse, que celi terreque lumen humanis oculis ingerebat? Et necesse erat ut stella hec a ceteris sideribus orbe clariore distaret, que annuntiabat Christum, cuius natiuitas ab uniuersis mortalibus differebat; et nouo  quidem sidere tunc micabat celum; sed magis nouo mundus lumine refulgebat. Quis hanc inuestigare miraculorum gloriam posset, quod pro remedio salutis nostre, uno eodemque momento creatura [e 1Kb] lucebat in celo, et Creator splendebat in terris? Nec mirum, carissimi, [f 1Kb] celorum Dominum testimonium celeste prosequitur; aut cur nobis incredulum uideatur, si conditorem suum obsequens factura testatur? Et mirabatur quidem terra quod nouam stellam uideret in celo: [g 1Kb] sed mirabatur celum quod nouum Solem uidebat in terris. Quam profunde cogitationes Domini, et [h 1Kb] inuestigabiles uie eius [i 1Kb] qui ne perfidia hominum partum. uirginis impugnaret, dedit ab excelso clarissimum signum, quod nec gentilitas refutare posset, nec Iudea celare.  ueniunt itaque, ut lectum est, ab Oriente Chaldei, sequuntur preuiam stellam, non magica arte recognitam, sed sui nouitate mirabilem. Idcirco autem magi apud Isrel precipue natum regem requirunt, quia Balaam ille ariolus, et sacerdos quondam  gentium, cuius asina [i 1Kb] locuta perhibetur, stellam ex Iacob [k 1Kb] oriundam, et hominem ex Isrel prophetauerat esse uenturum: ait enim inter cetera, sicut legitur: Orietur stella ex Iacob, et exsurget homo ex Isrel . Nemo ergo nunc miretur 77 natiuitatem dominicam agnouisse Chaldeos, quam utique, si, reuelante Deo, prenuntiare potuit; potuit gentilis agnoscere; fuit enim hoc, quantum estimari datur, [l 1Kb] superne dispositionis arbitrium inter sacratissimas prophetarum uoces, [m 1Kb] etiam ab infideli homine eius prediceretur [n 1Kb] aduentus, qui pro fidelium infideliumque erat redemptione uenturus. Et ea nimirum ratione prophetat idolorum sacerdos, ut si Iudeis predicantibus de aduentu Christi credere forte gentilitas renuisset, suorum saltem testimonium  sequeretur auctorum. Nec dubitemus omnipotentem ac benignissimum Deum Balaam illi alienigene prescientie dare potuisse sermonem, [o 1Kb] qui asine ipsius linguam in uerba potuit humana laxare. Loquebatur igitur sessoris arioli asina, pronum quippe animal, et naturaliter [p 1Kb] inspiciens terram, ut manifesto signaret indicio quod uniuersa gentilitas, que aris dedita, et in terram semper perfidie sue pondere pressa, despiciens omnipotentis Dei cultum, tacita erat et muta; aduentante stella ex Iacob, et homine ex Isrel, erectis ad celum oculis, [q 1Kb] eterni Dei gloriam quotidianis esset confessionibus locutura. uenit itaque, fratres, ab Oriente illuminata gentilitas, Iudea uero, [r 1Kb] durissimi cordis sui infidelitate cecata, remanet in occasu. Quomodo autem non uere  in occasu et in tenebris tabescit omnis contumacia Iudeorum, qui indefessi Solis presentiam respuentes diem perpetuum perdiderunt? Et bene, carissimi, uno itinere [a 1Kb] tres simul adoraturi uenerunt magi: quia in uno Christo Iesu, qui omnium credentium 78 uia est, inseparata ab eis erat Trinitas adoranda. Deferunt autem et munera, [b 1Kb] que non tam munera quam mysteria probarentur. [c 1Kb] Offerunt ei aurum, thus et myrrham. In auro, fratres, ostenditur captiuitatis nostre pretiosa redemptio; in thure autem, et demoniorum superstitio cessatura, et futurus uere religionis cultus aperitur; in myrrha uero, qua exanimata solent corpora conseruari, prefiguratur carnis nostre reparatio et resurrectio mortuorum. Hec autem offerri Christo tam sacrata donaria, non magorum  arbitrium, sed inspiratio Omnipotentis elegit. [d 1Kb] Quantum enim ad gloriam pertinet Christi, munera  hec inspecta carnaliter maiestati eius omnimodis uidentur indigna. Nam quo Domino immortali aurum, quod utique solis est mortalibus et usui et amori? [e 1Kb] Quo omnipotenti Deo thus, cuius nidore etiam simulacra a gentibus honorantur? Aut quo ei myrrha fetidorum corporum condimentum, [f 1Kb] cuius carni nulla mortis erat dominatura corruptio? [g 1Kb] Que omnia, dilectissimi, apud Dei Filium superflua uidebuntur et uacua, nisi adumbrata in illis uite nostre sacramenta credantur. Propter quod, fratres, speremus in Domino, et confortetur cor nostrum, ut in nobis quoque stella fidei elucescat, que nos uia recta et sine errore perducat ad Christum; offeramus et nos actuum nostrorum deuotionisque munuscula, que iam non in terris et in cuna iacens suscipiat Christus,  sed que sedens ad dexteram Patris amplectatur in celo [h 1Kb] .




HOMILIA XXuII. De Epiphania Domini XI.





ADMONITIO.

79 Quod alias docuerimus, quidquid hac in collectione a nobis producitur, a melioribus fontibus esse haustum, id planius etiam ex dicendis de hac homilia constabit. Premittimus codices uaticanos tres; nempe 4222, pag. 86, a t.; 4951, pag. 44; 1267, quos tres uallicellani sequuntur A 10, pag. 4; A 16, pag. 89; et XX, pag. 75, et duo alii Casinenses, 103, pag. 123; et 106, pag. 234. His consonant codd. Lambac., Cisterc. Montis Amiate, Augiensis XuI, Lucen. 85, Nouar. 27, Modetien. E III, Laurent. I, Plut. XIu, pag. 10, uercell. 81, et Taurin. sub num. homil. 21, qui omnes S. Maximum eius parentem agnoscunt. Idem insuper editores testimonium confirmant, Gymnicus pag. 50, Galesinius pag. 101, Combefisius tom. II, pag. 78, Cumdius tom. I, pag. 507, Raynaudus cit. pag. 201, et Margarinus in Bibl. Max. tom. uI, pag. 10.

ARGUMENTUM.--- iehsu Christus in cunis portentosa manifestatione homines ad se allicit; ei testimonium reddit celum; reges terre ad eum adorandum accedunt.

Ait prophetarum precipuus Isaias , fratres  carissimi: Illuminare, illuminare Ierusalem; adest enim lumen tuum et maiestas Domini in te [i 1Kb] orta est. Ierusalem uero manifestum est esse fidelium ciuitatem. Unde nos, fratres, qui portas celestis Ierusalem [i 1Kb] cepimus introire, illuminati salutaribus sacramentis in conspectu Dei nostri nouo gaudio necesse est exsultemus, quia noua hodie stella nouum mundo hominem reuelauit. Hoc profecto die Christus iehsu, a Patre ueniens, Deus et homo natus e femina sub specie adorantium Chaldeorum fidem gentium dedicauit: qui quamuis diuinitatem suam nostri corporis adumbratione uelaret, [k 1Kb] Deum tamen esse illum celum  prodidit, et terra cognouit. Humilis quidem, sed mirabilis uenit: ut pariter in eo et assumpte carnis ueritas, et ineffabilis Deitatis natura fulgeret. Et quanquam nascentem illum cunabula terrena [l 1Kb] susceperint, non tamen esse terrenum celeste [m 1Kb] signaculum  testabatur. In cunis namque iacebat, sed radiabat [n 1Kb] in celo; uagiebat apud Iudeos, et apud gentiles regnabat; in Bethlehem lactabatur a matre, et in Chaldea adorabatur a magis. Ait [o 1Kb] namque beatissimus Mattheus euangelista: 80 Ecce magi ab Oriente aduenerunt dicentes: Ubi est qui natus est rex Iudeorum ? Quam bene ab Oriente properare [p 1Kb] dicuntur, qui adoraturi sempiternum ueniunt Orientem, de quo dictum est: Et uisitauit nos Oriens ex alto: illuminare his [q 1Kb] qui in tenebris sedent . Deinde subiungunt Chaldei: uidimus stellam eius, et uenimus adorare [r 1Kb] eum. Eius,  inquiunt, stellam uidimus. Bene eius: quia quamuis omnes ab eodem create stelle ipsius [a 1Kb] sunt, hec tamen proprie Christi erat, que specialiter eius nuntiabat aduentum. Et cetere quidem facte sunt stelle, ut mundi istius tempora cursusque distinguerent; hec uero prodire iussa est ut ipsum mundi Dominum et regni celestis adesse tempus ostenderet. Aiunt itaque magi: uidimus stellam eius, et uenimus adorare eum. Ecce Christum qui non habent habere uolunt, et inuenire contendunt. Iudeus Deum suum refugit, [b 1Kb] paganus inquirit: quod proximus non agnoscit, alienus intelligit: [c 1Kb] gentilis stellam uidet, et uenit; Iudeus Christum uidet, et inuidet, sicut lectum est: In sua uenit, et sui eum non receperunt . uere Iudea durissima, suaque infidelitate cecata, non uidebat  quod stella radiabat, nec audire poterat quod angeli conclamabant. Igitur, inquirentibus magis et dicentibus: Ubi est qui natus est rex Iudeorum? Et turbatus est Herodes, et omnis Hierosolyma cum illo. [d 1Kb] Turbatur rex regno, credo, metuens suo; nescius quia Christus non ueniebat regnum eius inuadere, sed saluare; 81 et quod nulli inferret mortem, [e 1Kb] qui est uita cunctorum. Et cum perambularent magi, Stella, sicut lectum est, quam uiderant in Oriente antecedebat eos, donec uenit, et stetit supra ubi erat puer [f 1Kb] . Nunquid non dicere et clamare uidebatur, Hic est puer quem natum [g 1Kb] testabar e celo? Hic est rex ille magnus qui uenit celesti imperio regnum sociare terrarum. uere stella hec dominice [h 1Kb] natiuitatis ministra, que tanto est Chaldeis obsecuta famulatu,  [i 1Kb] ut in inquirendo Christo non solum eos moneret e celo, sed et ducatum illis preberet in terris. Adorato itaque Domino magi oblatisque muneribus, pretereuntes Herodem, per aliam uiam  reuersi sunt in regionem suam. [i 1Kb] Neque uero poterant [k 1Kb] per Herodem, id est itinere mortis redire, qui in patriam suam, adorato Dei Filio, celestis uite munera reportabant. Elusus ergo Herodes, et contemptus a magis (ut ait euangelista [Matth. II] iratus est ualde, et misit, et occidit omnes pueros, qui erant in Bethlehem, [l 1Kb] a bimatu, inquit, et infra: etas scribitur occisorum, ut occidentis innotescat acerbitas. O ira peruersa inconsultaque seuientis indignatio! Chaldeis irascitur, innocentes interficit; et dum in mortem immaculati fertur infantis, 82 lactentium perimit turbas: quatenus iniquissimum regem, qui indebitum querebat sanguinem, prostrate multitudinis multiplex reatus inuolueret; nec aduertere poterat furentis insania quod ille qui mortuos uiuificare  ueniebat cogi in mortem non [m 1Kb] possit inuitus. [n 1Kb] Et hec omnia, carissimi, agebat per Herodem diabolus, ut per uoluntatis sue ministerium, aut Christum perimeret, aut paruulorum nece, [o 1Kb] letissimum Christi contristaret ingressum. [p 1Kb] Sed nulla sit apud fideles innocentium de morte tristitia: quia Christus iustissimus retributor, propter se passos sue fecit participes passionis, atque eos quibus libenter uitam parabat eternam, patienter permisit occidi. Proinde nos, dilectissimi, uenientes ex gentibus, quibus in stella dominica salutare lumen radiauit e celo, apud quos uirginis fidelis est partus, quibus Christus et in cunabulis [q 1Kb] Deus est, deuotionis ac fidei nostre munera deferentes, Herodis perfidiam declinemus et sanctificato corpore ac [r 1Kb] spiritu, nostram misericordiam  diligentes, sacratissimum semper Domini honoremus aduentum: ut sicut de eius illuminatione gaudemus, ita de nostra retributione letemur, adiuuante Domino nostro Iesu Christo [s 1Kb] .




HOMILIA XXuIII. De Epiphania Domini XII.





ADMONITIO.

83 Non minus hac ex homilia, quam ex aliis multis plane euincitur, editores Romanos in recensendis S. Ambrosii operibus neque ueteres codices mss., neque anteriores PP. editiones consuluisse; cum hanc homiliam in eiusdem S. doctoris sermones retulerint. Neque uero in auctore indicando solum, sed etiam in titulo errauerunt. Utrumque est demonstrandum. Et quidem quod pertinet ad primum, duodecim producimus codices pluries commendatos, S. Maximo hanc homiliam asserentes, ex quibus quatuor sunt uaticani: nempe 4951, 4222, Palat. 433, pag. 236, Regine 125, pag. 120; ex diuersis bibliothecis reliqui. Codex Laurentianus I, Plut. XIX, pag. 70, conceptis uerbis habet: Sermo S. Maximi episcopi unde supra, Casinensis item 106, pag. 30, a. t., Nouariensis 27, pag. 135, uercellensis 81, Lucensis 85, Augiensis XuI, Modetiensis E III, Taurinensis tandem homil. 25 De Epiphania Domini. Gymnicus, qui 25 annis precessit Romanam Ambrosii editionem, inter Maximianas homilias collocauit num. 5, pag. 55. Gymnicum secuti sunt Galesinius homilia 5 De Epiphania, pag. 102, Combefisius, tom. II, pag. 79, Cumdius tom. I, pag. 508, Margarinus in Biblioth. Max. tom. uI, pag. 12, et Raynaudus pag. 202. Titulus uero prorsus alienus est ab homilia. Sic  enim in edit. Rom. Sixtina hec homilia inscripta est: De baptismo Christi; cum tamen nullum de eo uerbum faciat auctor, et a capite ad calcem magos Christi natum inquirentes collaudet, et Iudeos incredulos uehementer redarguat.

ARGUMENTUM.--- Rationem reddit S. Maximus cur Dominus per inusitatum sidus fuerat hominibus manifestandus. Regis Herodis Iudeorumque incredulitatem inexcusabilem ostendit.

Salutare nobis est, fratres, atque conueniens, ut concurrentes ad festa dominica et mysteria Saluatoris nostri, de cuius natiuitate gauisi sumus, [a 1Kb] eius manifestatione letemur: quia sicut nascendo gloriosus est Dei Filius, ita apparendo mirabilis. Mirum namque quod Christus processit ex uirgine; nec minus magnificum quod ostensus e celo est. Mirum ualde quod nouum hominem terra suscepit; stupendum nichilominus quod nouum hunc hominem noua de celo stella prodiderit. Apud Iudeam Christus in presepi pastoribus uagiebat; et in Chaldea magorum  oculis inter sidera coruscabat. Apud Iudeos sordebat in pannis; apud gentiles fulgebat in gloria. Et quidem necesse erat ut celorum Dominum testimonium celeste precederet, et auctorem lucis signum [b 1Kb] lucis reuelaret. Magnum hoc, fratres, tremendumque mysterium, cum unus idemque annuntiatur de Patre Deus, et homo de matre; unus idemque filius femine, et filius maiestatis; unus idemque hominum particeps, et Dominus angelorum. Quis enim ualeat estimare quanti sacramenti, quanteque sit glorie, quod ille sugit ubera, qui pascit omnia, et qui uniuersis animantibus uiuendi substantiam prestat e celo, ob salutem terrestrium terreno 84 lacte nutritur? Nullus ergo ambigat, nemo cunctetur, quod Christus in terra degens fulgebat in celo, quia sic  uenit ad terras, [c 1Kb] ut non relinqueret celum. Et inde est quod uirginalem hunc puerum laudant angeli, mirantur pastores, celum attestatur, uenerantur et magi, quia mystica eius natiuitas sempiterno gaudio et terram letificauit et celum. Hunc ergo regem celestium hominumque rectorem, sub carnis mysterio uenientem, inuidus tremit Herodes, Iudea infidelis abiurat. Tremit Herodes infantem regie dignitatis, quia bonitatem nascentis ignorat: abiurat Christum Iudea, quem predicat, quia impietatibus suis metuens iusti iudicis refugit equitatem; et scelerum suorum obcecata tenebris, sola uidere non potest quod omnibus splendet e celo: et cum omnium patriarcharum doctrina, ac prophetica sanctorum  uirorum eloquia ad agnitionem Filii Dei Iudaica corda non flexerint, unius stelle radius fidem gentium suscitauit. Que tanta permutatio, fratres, queue ista conuersio est? Apud Iudeos propheta loquitur, nec auditur; apud gentiles stella tacet, et suadet. uere sicut scriptum est: Quibus non est nuntiatum de eo uidebunt; et qui non audierunt, intelligent . Ecce enim Chaldei, quibus nichil unquam fuerat de huiusmodi mysteriis predicatum [d 1Kb] intellexerunt natiuitatem Christi; ipsumque Christum sollicite [e 1Kb] perquirentes, celo [f 1Kb] monstrate stelle ducatu, inuenire meruerunt. Nec sane a quibuscunque uilibus, obscuris abiectisque hominibus hec sunt uel intellecta, uel uisa, sed a Chaldeis, id est, 85 apud quos [g 1Kb] superstitionum regnabat error.  In his ingressus mundum Christus primitias fidei salutaris inuenit: et factum est inter Iudeos atque gentiles quoddam perfidie fideique certamen. Nato enim Christo exsultabat Chaldea, et tota cum suis principibus Hierosolyma torquebatur. Insectabatur Iudeus, magus [h 1Kb] adorabat; et Herodes acuebat gladium, Chaldeus munera preparabat. Sed quid mirum si turba illa Iudaica Christi non suscepit infantiam, [i 1Kb] que etiam mortuos suscitantem contumaciter [i 1Kb] abusa contempsit? Quid mirum si in cunis iacentem Christum spreuere Iudei, quem, cum cecis uel noua daret lumina, uel repararet amissa, languoresque uarios salutifero sermone [k 1Kb] curaret, ad omnia beneficia Domini redimentis ingrati, mendacis lingue 86 calumniis incusabant? Quid mirum si in  eius natiuitate stelle splendentis indicia neglexerunt, in cuius passione, etiam sole lugente, letati sunt? Quid mirum, si Chaldeis aduentantibus, hi [l 1Kb] credere noluerunt, quos ad fidem ueritatis adducere concursus non potuit angelorum? Letemur itaque nos, fratres, et exsultemus in Domino, festiuitatem perennis mysterii omni cum gaudio celebrantes; qui natiuitatem dominicam non coniecturis carnalibus adnegamus, sed fide simplici confitemur; qui Saluatoris aduentum non nuntiantibus magis, sed attestante desuper Patre cognouimus; qui Christum Dominum, non iam inter cunabula uagientem querimus, sed regnantem ueneramur in celo Iesum Christum Dominum [m 1Kb] .




HOMILIA XXIX. De Baptismo Christi I.





ADMONITIO.

Quamuis codices Casinenses et uallicellani hac homilia careant, eorum tamen uicem supplent alii multi, certum de S. Maximo testimonium reddentes. Bibliotheca uatic. quatuor prestat mss. monumenta, scilicet  1267, pag. 185, Palat. 433, pag. 237, 4951, pag. 42, et 189, in quibus S. Maximo episcopo homilia inscribitur. Eadem inscriptio legitur in Laurentiano I, Plut. XIu, pag. 71, cui adiungimus duos Augienses XII et XuI, Lucensem 85, Nouariensem 27, pag. 136, et Taurinensem. In hoc codice titulus est: De Epiphania et de baptismo Christi homilia I. Apposite quidem; cum S. antistes de manifestatione Christi magis facta, et de portentosa aque in uinum conuersione in conuiuio Cane Galilee primum agat, deinde de Christi baptismo. uerum cum duo priora miracula nonnisi leuiter attingat, et tertium pluribus prosequatur, nos editoribus assensi de baptismo Christi homiliam inscripsimus. Gymnicus profecto ita habet pag. 38, Galesinius pag. 103, Combefisius tom. II, pag. 80, Cumdius tom. I, pag. 509, Raynaudus pag. 203, Margarinus in Bibl. Max. pag. 12, omnes de baptismo Christi scribentes. Hic adnotare non omittimus a sancto Augustino, atque a sancto Leone Magno, quorum primus sex sermones habet de Epiphania, alter octo, de sola manifestatione Christi per insolitum sidus magis facta, et in eis de uocatione gentium ad fidem pertractari; at de duobus aliis miraculis, que ab Ecclesia eadem in solemnitate celebrantur, altum silentium contineri. Peculiarem ergo sibi meretur commendationem S. Maximus noster, quod eleganter et erudite de triplici mysterio disseruerit, reconditamque in sacris Litteris doctrinam pro sua dicendi copia et facilitate non tam hac in homilia quam in sequentibus palam fecerit. In hoc Grecos Patres secutus uidetur, duos nempe Gregorios, Nyssenum et Nazianzenum, qui triplicem Christi apparitionem suis orationibus recoluerunt, diemque illum sextum mensis Ianuarii, diem Epiphaniorum appellarunt. Utrum autem eodem die quo magi, stella duce, ad adorandum natum Dominum peruenerunt, Christus factus quasi annorum triginta baptizari uoluerit a Ioanne, eodemque die conuiuio in Cana Galilee interfuerit, et aquam in uinum conuerterit, dissident inter se scriptores, aliqui affirmatiuam, negatiuam alii opinionem sectantes; cum nichil hac de re Ecclesia definierit, et solum una die trium illorum miraculorum complexa sit celebrationem. Sanctus Maximus in homilia quinta de baptismo Christi apertis uerbis affirmatiuam sententiam tuetur. Et si autem, inquit, ab aliquibus aut unum, aut aliud ex his factum esse credatur, ego tamen ea omnia euenisse credo ea die, atque unum in altero contineri.

ARGUMENTUM.--- Paucis colligit S. doctor, que superioribus homiliis complexus fuerat de Epiphania Domini, estque hec illius fere tota de baptismo Christi oratio, ex quo clarius illuxit diuinitas eius.

Complura nobis, fratres, atque diuersa festiuitas presentis diei salutarium mysteriorum sacramenta multiplicat. Nam, sicut posteritati sue fidelis mandauit antiquitas, hodie Saluator humani generis celestibus [a 1Kb] ostensus indiciis, a Chaldeis est adoratus . Hodie Christus beati Ioannis ministerio fluenta Iordanis benedictione proprii baptismatis consecrauit . Hodie etiam inuitatus ad nuptias diuinitatis sue potentiam manifestans aquas in uinum, aquas, inquam, 87 uertit in uinum, hoc est quas sanctificauit in baptismo, nobilitauit in nuptiis  . Tria quidem hec, fratres, unius [b 1Kb] fidei mysteria recensemus, sed que per unum Dominum dignatio Trinitatis impleuit. Neque enim aliquando in operatione uirtutum abesse sibi unitas potest, aut unquam separari ab inuicem poterit, quod deitate est indiuisum. Denique, cum baptizaretur Saluator, non se deesse Unigenito Pater in uoce prodidit, Spiritus in columba. Non ergo miremur, fratres, [c 1Kb] quibus in fide est Trinitas, si tria unum nobis diem mysteria consecrarunt. Hodie itaque, ut diximus, magus per stellam reperit quod Iudeus credere noluit per prophetas. Hodie gentilitas edocta de celo Redemptorem mundi inquirit ut regem, muneratur ut fortem, adorat ut Deum. Et quam recte, carissimi, in testimonium noue natiuitatis, noua [d 1Kb] terris stella resplenduit,  cuius utique Iudeorum gens perfida nec radium occultare possit, nec abscondere ueritatem; neque ulla iam per eos poterat locum habere maligne interpretationis obscuritas, ubi celum ipsum uniuersorum oculis sidereo lumine credenda fulgebat. Et quam hoc mirabile, quod exiguus stelle radius stupentia  alienigenarum corda permouit; cum illum Iudaicum populum, cui mare diuisum, cui prebitum manna de nubibus, nec ignea potuerit et ipsa de celo micans columna conuertere. Sed iam ad Christi baptismum properemus: uenit, inquit, iehsu ad Iordanem, ut baptizaretur a Ioanne; cui ait Ioannes: Ego a te debeo baptizari; et tu uenis ad me ? Ego utique a te debeo baptizari, quia mihi est ex paterna preuaricatione corruptio, et tibi in paterna [e 1Kb] maiestate communio. Ego in hunc mundum carnali sum parente profusus; tu uero huc ab ingenito Patre Unigenitus aduenisti. Me uiri et femine naturalis copula procreauit; te autem Altissimi obumbrante uirtute, ueneranda nobis uirginitas [f 1Kb] dedit. Ego terrenum animal, tu Agnus Dei; ego peccati lege  mortalis, tu autem aduersus peccata ueniens nescis subiacere peccato. Et post omnia, ego factus sum redimendus a te, tu autem natus ut redimas. Cui dignatus respondit iehsu: Sine modo: sic enim decet nos implere omnem iustitiam . Id est, omnia quidem uera sunt, que memoras: 88 sed hec mei aduentus est ratio, ut, quia sub lege factus sum, ordo legitimus suppleatur. ueni enim, non ut mihi uiuerem, cui uita eterna cum Patre est, sed ut conditionem uestre mortis [g 1Kb] auferam. Et hoc est iustissimum, ut, quia totum suscepi hominem, per omnia transeam hominis sacramenta. Et reuera, fratres, quomodo pro nobis Christus ad baptismum non ueniret, propter quos etiam corporee circumcisionis non uitauit iniuriam? Unde et Ioannes salutare mysterium  recognoscens, non iam Dei Filium, ut Baptista sanctificat, sed ut deuotus minister celestibus obtemperat imperatis; nec enim poterat non obedire seruus domino, preco iudici, regi miles, precursor auctori. Atque ut hec omnia Diuinitate agi plenius perfectiusque propheta dignosceret, in specie columbe  sanctus se Spiritus uideri dedit, et in uoce sermonis Pater audiri: ait enim: Hic est Filius meus dilectus, in quo mihi complacui . uidete et intendite, fratres, quantum gratie de diuina dignatione mortalitas consequatur: nam ut sacratissima redemptionis nostre mysteria confirmentur et ut manifestius eterna nobis Trinitas [a 1Kb] reuelaretur, baptizatur Filius in Iordane. Spiritus sanctificat sacramentum, Pater aperit ueritatem. Superest iam ut tertia deuotionis huius caritati uestre causa clarescat. Hodie nichilominus, ut perhibetur a patribus, Dominus iehsu in Cana Galilee de [b 1Kb] aquis effecit uinum . Nihil a uobis est, fratres, in huiusmodi mirabilibus de Creatore cunctandum; qui enim in exordio mundi [c 1Kb] dedit esse aquas, in fine quoque mundi quod  uoluit fecit ex aquis: maioris nempe maiestatis est [d 1Kb] creare que non erant, quam creata mutare. Et quid mirum, si ad preceptum Domini sui aqua transiuit in uinum cuius nutu [e 1Kb] salubrium fomenta imbrium et ipsa uini genitrix uua nutritur? Quid mirum, si Dominus omnium propter hominem aquas uertit in uinum, qui ut hominem conderet, terram transformauit  in carnem? Quid mirum, si eius iussu aqua meliorem proficit in saporem, cuius operatione, cum amara esset, [f 1Kb] in myrrha bibituris populis ligno medicante dulcata est; cuius imperio etiam, ut sitientibus in eremo non deesset, concita [g 1Kb] prosiliuit e petra? 89 Et ibi [h 1Kb] quidem aqua procedit e saxo, ubi adhuc figura spiritalis est poculi; hic uero per Christum efficitur uinum, ubi iam uera est bibentium salus. Quid igitur, fratres, hoc letius die, quid hac solemnitate sacratius, in qua partum uirginis, qui latebat in cunis, stella fulgentior gentibus [i 1Kb] coruscauit; in qua Unigenitum Dei in sanctificationem sui Iordanis unda suscepit, homo Spiritum sanctum uidit, Patrem mundus audiuit; 90 in qua etiam sobrio illo [i 1Kb] uini mirabilis poculo peccatis ebrium mortale genus  uisitasse se Christus ostendit? Et ideo, carissimi, in spiritualibus donis, lubrice carnis uoluptate deposita, spiritualiter gaudeamus, ut tenebras cordis nostri lumen stelle celestis irradiet, benedictio paterne uocis illustret, et salutare nos uinum Christo propinante letificet.




HOMILIA XXX. De Baptismo Christi II.





ADMONITIO

Ex Taurinensi codice plane constat S. Maximum homilias triginta edidisse de baptismo Christi. Harum perpauce supersunt, nec est earum seruata satis integritas propter uetustatem. Quam nunc damus e codice abbatie Sancti Dalmatii exscribi curauimus, quo in codice est De baptismo Christi homilia quinta; in Taurinensi autem codice numero est octaua, inscribiturque De eadem Epiphania et baptismo Christi. Stylus, sententiarum constans conformitas, adducendorumque locorum sacre Scripture ratio argumento sunt eam nonnisi Maximo acceptam referri oportere.

ARGUMENTUM.--- Christus, qui non tam Saluator quam magister sanctitatis aduenerat, salutem in baptismo instituit, et precessit exemplo in eum credituris, ut regenerationis lauacro a peccatis mundarentur, et iustificationis gratiam compararent.

Ex Euangelio, fratres, nuper audiuimus, Dominum nostrum Iesum Christum ad sacra Iordanis fluenta baptismi causa uenisse, seque in eodem flumine mysteriis celestibus consecrari uoluisse; quod quidem quare ipse prestiterit, mirari non debemus. Ipse enim primus, quod ceteris faciendum imperabat, exsequi uoluit, ut ueluti bonus magister doctrinam suam non tam uerbis insinuaret, quam actibus etiam ipse exerceret. Hec autem omnia hac die fuisse peracta manifestum est, idque ex ipsa etiam possumus  ratione colligere. Ratio enim exigit ut post Natalis dominici diem, etsi interpositis annis, eodem autem tempore ista sequeretur festiuitas, quamque etiam natalem appellandam puto. Tunc enim natus est hominibus, hodie renatus est sacramentis. Tunc per uirginem editus est, hodie per mysterium fuit  regeneratus. Ita enim infinita sua sapientia disposuit Dominus, ne longe inter se hominum uota distarent; atque adeo in uno eodemque tempore, quem genitum homines gratulabantur in terra, sanctificatum letaretur in celis: ut qui partum uirginis, nuntiantibus angelis, iam possidebant, ut Dei Filium, celis testantibus, retinerent, certique essent uerum Dei esse Filium quem uirgo pepererat; illum enim ut Deum Diuinitas ipsa agnoscebat. Noui enim partus noua merentur obsequia. Ibi cum secundum hominem nascitur, mater Maria eum suo sinu circumfouet; hic cum secundum mysterium gignitur, eum Deus Pater sua uoce complectitur. Ait enim: Hic est Filius meus, in quo mihi complacui bene, ipsum audite . Ergo mater in partu molli illum blanditur gremio,  Pater uero in baptismo pio illi testimonio fabulatur. Mater illum magis adorandum ingerit, Pater colendum gentibus manifestat. uenit igitur Dominus hodie ad baptismum, et corpus suum uoluit aqua dilui. Dicet fortasse aliquis: Si sanctus est, quare uoluit baptizari? Audi ergo: ideo baptizatur Christus non  ut sanctificetur ab aquis, sed ut aquas ipse sanctificet, et purificatione sui fluenta purificet illa que tangit. Consecratio enim Christi consecratio est maior elementi. Nam cum Saluator noster abluitur, iam tunc in nostri baptisma tota aqua mundatur, et purificatur fons, ut secuturis postmodum populis lauacri gratia ministretur. Precedit ergo per baptismum, ut Christiani post eum confidenter populi subsequantur. Atque ita columna ignis per mare Rubrum precessit, 91 ut quod monstrabat iter filii Isrel intrepide sequerentur; et ipsa prius per aquas gressa est, ut post se uenientibus uiandi semitam prepararet. Quod quidem, uti Apostolus  ait, baptismi mysterium fuit. Et baptismum plane quodammodo erat ubi  homines nubes operiebat, unda portabat. Hec autem omnia operatus est Christus Dominus, idem qui et modo: qui sicut tunc per mare Rubrum filios Isrel in ignis columna precessit ; ita nunc per baptismum Christianos populos in corporis sui 92 columna precedit. Ipse, inquam, illa est columna que tunc sequentium oculis lucem prestitit, modo uero lumen credentium oculis suppeditat; tunc in fluentis undarum semitam solidauit, nunc in baptismi lauacro fidei nostre uestigia corroborat: per quam fidem qui intrepidus ambulauerit, persecutorem Aegyptium non timebit, atque ad celestia regna perueniet, si fidem, quam tenet, bonis operibus confirmabit. Explicit.




HOMILIA XXXI. De Baptismo Christi III.





ADMONITIO.

Que de superiore homilia Maximo ascribenda animaduertimus, eadem in hanc satis apte cadunt. Itaque non dubito quin huius etiam auctor idem fuerit antistes Taurinensium. Hanc nos e codicibus abbatie Sancti Dalmatii duobus, atque ex Taurinensi accepimus. Uterque Sancti Dalmatii eam inscriptam refert hoc modo: Item et de baptismo Christi homilia III. Taurinensis uero: Item et de Epiphania et baptismo Christi homilia XXX.

ARGUMENTUM.--- Ioannes Baptista de Christo ad eum accedente, ut baptizaretur, predicat turbis, ipsum esse iustificationis auctorem; cum sit Agnus Dei, ad hoc missus, ut tollat peccata mundi.

Ante dies aliquot, fratres, prosecuti sumus Dominum nostrum Iesum Christum non iam sui causa baptizatum esse, sed nostri; cum enim ipse nulla peccata fecerit. Sed tamen ideo ad Iordanis fluenta uenit, ideo peccatorum illi turbe, que ad Ioannis baptisma accesserat, se immiscuit, tum ut Iordanis sanctificaret aquas, tum ut nos ad baptismi lauacrum inuitaret, et uos precipue catechumenos, qui sine baptismate paradisi gaudia non potestis consequi. Idque etiam credidit beatissimus ille Christi Baptista Ioannes. Nam ut Christum ad se uenientem uidit, ecce ad illam conuersus peccatorum turbam, qui ad  ipsum uenerant, ut baptizarentur, dixit: Ecce Agnus Dei: ecce qui tollit peccatum mundi. Ecce nempe illum, qui peccatum nunquam fecit. Ecce Agnus Dei. Ecce hic tollit peccata mundi. Ad illum igitur currite. Ab ipso baptismum suscipite. Potens est enim ipse peccata uestra mundare. Ab ipso et ego cupio baptizari. Atque id reuera optabat Ioannes, unde Christo dixit: Ego a te debeo baptizari, et tu uenis ad me? Hoc est, tu qui Deus es ad tuam descendis creaturam? Tu  qui rex es et dominus dominantium ad tuum uenis famulum? Tu qui sanctus es ad peccatorem descendis, ut ab ipso baptizeris? [a 1Kb] Et tanti officii ministerium Christo ipse recusauisset, nisi ipse illi id ut prestaret iussisset. Sine modo, inquit sermo diuinus qui ante lectus est; sic enim decet nos implere omnem iustitiam. Ego a te debeo baptizari . Baptizatur ergo a Ioanne iehsu, non quidem sibi, sed nobis. Baptizatur a creatura Deus, a seruo dominus, ut ipse impleret omnem iustitiam. Si igitur ille, qui peccatum non fecit, baptizatus est, quare et nos, qui peccatores sumus, baptizari non debemus? Si Christus, qui ipsa erat castitas, sobrietas, innocentia, serui sui uoluit tingi baptismate, cur et nos, quibus exuberans est sarcina peccatorum, non mundabimur ad salutem?  Faciamus igitur quod ipse uenerabilis Christi Baptista in se fieri optabat, et non obtinuit. Ille Christi baptisma cupiebat, ille ab ipso baptizari uolebat, et tamen id obtinere non meruit. Nobis sponte offertur baptisma; baptizemur igitur; nam ipse etiam Saluator noster, ut omnia legis mandata, quam ipse dederat, adimpleret, uoluit baptizari; sicut alibi etiam ipse dixit: Non ueni legem soluere, sed adimplere . Explicit.




HOMILIA XXXII. De Baptismo Christi Iu.





ADMONITIO.

93 Homilie huius nonnisi pars hec exigua e codicibus Sancti Dalmatii et Taurinensi describi potuit. Nam partes relique exciderunt, nescio cuius hominis culpa, qui ex codicibus iisdem folia duo detraxit. In Dalmatiano inscribitur: Item et de baptismo homilia IX, in Taurinensi: Item et eadem Epiph., et de baptismo Christi homilia XIu.

ARGUMENTUM.--- Ex hisce paucis intelligitur sanctum Maximum hac in homilia de manifestatione diuinitatis Christi in conuiuio Cane Galilee, deque eius baptismate egisse.

Saluatoris Domini nostri Iesu Christi omnipotens  uirtus ex lectione quam modo audiuimus euidenter colligitur. Quamuis enim omnipotentia illius, qua in principio rerum una cum Patre et Spiritu sancto celum ex nichilo creauit et terram, latere uideretur in homine, quem pro nostra assumpserat 94 redemptione,  suis est euidenter discipulis manifestata. Nam cum ad nuptias ueteris instituti uenisset in Cana Galilee, et derepente conuiuantibus defuisset uinum, ipse, qui nuptiis illis non erat dedignatus adesse, nuptias quoque illas miraculo uoluit comprobare, atque  aquas conuertit in uinum.  Ut ab omni mundi huius inquinamento liberati ad celestia regna peruenire possimus, ipso adiuuante, qui regnat in secula seculorum. Amen.




HOMILIA XXXIII. De Baptismo Christi u.





ADMONITIO.

Ex codicibus Taurinensi et abbatie Sancti Dalmatii constat hanc item homiliam ascriptam fuisse Maximo. Ac stylus quidem sententiarumque contextus, ac continuatio eius fuisse auctorem Maximum demonstrant. In Taurinensi codice ea est 29 homiliarum: De Epiphania et de baptismo Christi: in Sancti Dalmatii uero u de baptismo Christi. Is titulus uisus nobis est aptior.

ARGUMENTUM.--- Commemorato primum triplici Epiphanie mysterio, peculiarem de baptismo Christi sermonem instituit S. Maximus, magnaque gratiarum munera ab ipso promanantia disertissime explanat.

Credo, fratres, intellexisse uos predicationem  meam in die sancta Epiphanie, et uos precipue catechumenos, in qua dicebam tunc nonnullis asserentibus Dominum nostrum Iesum Christum stella duce uenientibus ab Oriente magis fuisse adoratum; aliis autem dicentibus eum aquas tunc in uina mutasse; quibusdam demum confirmantibus illum ea die fuisse in Iordane a Ioanne baptizatum; in omnibus tamen Filium Dei credi, in omnibus esse nostram ueram festiuitatem. Etsi autem ab aliquibus aut unum, aut aliud ex his factum esse credatur, ego tamen ea omnia euenisse credo ea die, atque unum in altero contineri. Christus enim Dominus noster, cum naturam reparaturus humanam in hunc mundum uenisset, Iudeos, e quorum semine secundum carnem natus erat, prius certe uocauit ad uitam. Sed tamen gentium  populum, prout pluries sanctitati uestre intimauimus, in ceca sua infidelitate non dereliquit. Nam qui cunctos ab eterna morte sua incarnatione mirabili deflendaque morte liberare uolebat, omnes quoque ad uenerabile fidei sue lumen euocauit. Angeli igitur pastoribus natum manifestant Redemptorem; noua tamen stella ad ipsius sacra ueneranda cunabula gentes inuitat. ueniunt pastores in Bethlehem; et cum muneribus magi ad ipsius cunabula currunt. Illum uenerantur pastores, adorant quoque et magi. In eius natiuitate insanus tremit Herodes, superba Synagoga pauet; gentilitas uero exsultat, et gaudet suum aliquando aduenisse Saluatorem. Et reuera Iudeis sua in infidelitate dimissis, ex gentibus 95 creuit Ecclesia. Nata equidem hac die est gentium Ecclesia, quia  per illam lucidissimam stellam tribus illis in magis ad ueri luminis agnitionem est euocata gentilitas.  Creuit autem, quia hac die etiam salutaris lauacri a Christo Domino institutum est sacramentum. Hodie enim, ut antiquorum nos docet ueneranda traditio, ad Iordanis fluenta Saluator noster accessit. Hodie qui erat sine peccato, inter peccatorum turbas, ut  baptizaretur, ad Iordanem accessit. Hodie demum Redemptor noster in Iordane baptizari uoluit, suumque uicissim sanctificare Baptistam. Baptizatur igitur in Iordane Christus, et Iordanis aquas suo hac die sanctificauit baptismate. Sed quid dico Iordanis? Uniuersam enim aquarum substantiam, que ubique est, suo sanctificauit baptismate. Ecce ergo quomodo in hac sanctissima die et Ecclesia ex gentibus in magorum uocatione est congregata, et quomodo etiam in Christi baptismate est spiritualiter renata, et quotidie renascitur. Quotidie enim ad regenerationis uitam ipsa transit 96 Ecclesia, quoties ad baptismum catechumenos recipit. Ante lauacrum enim infirmus est catechumenus [1 1Kb] ; suscepto autem baptismate, et Trinitatis acquirit notionem, et fit constans atque fidelis,  nec amplius, uti aqua quam hodierna die Christus Dominus inuitatus ad nuptias mutauit in uinum, pallens est nulliusque saporis; nam suscepto baptismate fidelis euadit atque mutatur in uinum. In uino enim sancti Spiritus significatur gratia, prout etiam ipse Saluator noster asseruit, cum dixit in utres nouos uinum nouum esse condendum . [a 1Kb] Ecce igitur quomodo in hac sacratissima die per noue stelle coruscationem ad fidem conuersa est gentilitas. Redemptor noster pro cunctis regenerationis salutare instituit lauacrum; et quare hac eadem die aquarum substantiam conuertit in uinum. Tantam autem gratiam Christus Dominus noster suo contulit baptismati, ut non tantum suum sanctificarit Baptistam, sed et Iordanis fluuius ipse conuersus sit retrorsum.  Explicit.




HOMILIA XXXIu. De Baptismo Christi uI.





ADMONITIO.

Maximo preclara hec homilia omnium editorum consensione ascripta est. Consonant his manuscripti codices  uaticani duo; Belgici duo, Martinensis et Camberonensis; duo etiam Casinenses. Subalpint quatuor, hoc est Taurinensis, Sancti Dalmatii, uercellensis et Nouariensis. His accedunt Augiensis, Lucensis, uallicellanus, Florentinus, Amiatensis. Monachi Benedictini congregationis Sancti Mauri, cum eam e sermonum sancti Augustini serie expunxerint, transtulerintque in appendicis numerum 134; tum confessi ultro sunt, eam non in editis modo eius operum collectionibus, sed in manuscriptis etiam exemplis asseri sancto Maximo antistiti Taurinatum. In codice Sancti Dalmatii multa sunt hac homilia comprehensa, que iam publicatis non congruunt. Eam nos in adnotationes ad pag. 93 seqq. reiecimus, ut a lectoribus conferri commode cum uulgatis possit.

ARGUMENTUM.--- Statuitur differentia baptismatis Christi a baptismo Ioannis. Huius lauacrum dimittere non poterat peccata, nisi fidei, et penitentie merito; cum baptismus Redemptoris culpas abluat ex se ipso, et iustitiam largiatur.

Licet, fratres dilectissimi, de solemnitate diei huius ueterum sit diuersa traditio: una tamen sancte deuotionis est fides. Et quanquam nonnulli hodie Dominum nostrum Iesum Christum, stella duce uenientibus ab Oriente magis estiment adoratum; alii autem asserant eum aquas in uina mutasse; quidam uero baptizatum illum a Ioanne confirment, in omnibus Dei Filius creditur, in omnibus est nostra [Al. uera festiuitas] festiuitas. Nam quod magis utique gentilibus et adorare Dominum, et munera offerre conceditur, gentium est prefigurata uocatio [a 1Kb] ; quod  uero fluentis Iordanis baptizatur Christus, aque nostro baptismati consecrantur. Oportet itaque, carissimi, ut aliqua nunc de ipso baptismate 97 sanctitati uestre, prout Dominus donauerit proferamus; ut simul et humilitatem Saluatoris nostri et mysteriorum gloriam agnoscatis. Predicabat in deserto Ioannes baptismum penitentie [Al. populo in remissionem peccatorum] populo peccatori. Non quo crimina commissa deleret, sed quo emendaret errantes. Nam remissio peccatorum Christi gratie seruabatur. Confluebat ergo ad Ioannem desiderio lauacri diuersorum copiosissima multitudo; [b 1Kb] quorum essent tam scelerati actus, uita tam perdita, ut eos uenerabilis Baptista uipereo semini compararet. Inter huiusmodi homines ille uirtutum celestium Dominus,  ille qui respicit terram et facit eam tremere, Christus iehsu non dedignatur humilis et quietus ad seruuli sui baptismum properare. Sed quid mirum de mansuetudine Saluatoris, si se prophete suis manibus inclinauit, qui se ab inimicis suis passus est crucifigi? Quo properante ad fluuium, talem Ioannes circumstantibus turbis erupit in uocem: Ecce Agnus Dei, ecce qui tollit peccata mundi . Hoc est dicere: Cessate iam, cessate a baptismo meo, quo penitentia suscipitur: ecce Baptista, per quem crimina dimittuntur. Desinite ulterius a conseruo uestro baptizari  uelle: presens est Dominus omnium nostrorum, qui  baptizat ad uitam: illum sequimini, illi credite, ab illo lauacrum salutis tota mente supplices postulate, a quo et ego ipse Baptista uester cupio baptizari. Non renuit quidem iehsu testimonium uocis huius; sed qui per ordinem uellet uniuersa complere nichilominus baptizari se expetit a Ioanne. Tum Baptista deuotus baptizandi sui potentia tremefactus, ait: Ego a te debeo baptizari, et tu uenis ad me ? Id est quoniam ego creatura sum, tu Creator; 98 ego seruus, tu Dominus; ego figura, tu ueritas. At iehsu ait: Sine modo: sic enim decet nos implere omnem iustitiam . Id est, quid nunc ista commemoras? propositum suscepte humilitatis implendum est. Tunc ille, qui presumere formidabat, uelociter paruit precipientis imperio. Baptizatur ergo iehsu non  sibi, sed nobis; baptizatur, non ut purificetur aquis, sed ut aquas ipse sanctificet; baptizatur nouus homo ut noui baptismatis constituat sacramentum. [c 1Kb] Aperti sunt, inquit, celi. Aestimo ut in celestibus esset miraculum de iis que gerebantur in terris, sicut ait: In quem concupiscunt angeli prospicere . Quomodo enim poterant non mirari uirtutes celorum, et dominationes, cherubim et seraphim, cum uiderent Dominum Sabaoth in fluuio ab homine baptizari? Ut autem Ioannis attestatio etiam celesti testimonio confirmetur, uidit Spiritum sanctum corporali specie, quasi columbam descendentem et manentem super Iesum . Audit et Patrem dicentem: Hic est Filius meus dilectus, in quo bene complacui . Aduertite, fratres dilectissimi, quanta  nobis in baptismate Domini nostri [d 1Kb] Iesu patefacta sit gratia, quam subtili sacramento Trinitas se hodie homini reuelauit. Pater enim auditur in uoce, Filius manifestatur in homine, Spiritus sanctus dignoscitur in columba. Quam mirifico autem mysterio Dominus noster iehsu Christus, uel tactu corporis sui, uel transitu glorie sue omnem ad momentum creaturam sanctificat, uiuificat et illustrat; aquas enim consecrat, dum baptizatur; terram sanctificat, dum sepelitur; mortuos suscitat, dum resurgit; celestia glorificat, dum ascendit ad celum, et sedet ad dexteram  Dei Patris [e 1Kb] .




EADEM HOMILIA EX CODICE OLIM SANCTI DALMATII.


Etsi, fratres, de ueneranda presentis diei solemnitate ueterum Patrum uaria sit atque diuersa traditio, una tamen in omnibus sincere deuotionis est  fides. Quamuis enim quidam Dominum nostrum Iesum Christum a uenientibus ab Oriente magis hodierna die credant fuisse adoratum, asserant alii hac  die illum a Ioanne baptizatum fuisse; quidam demum reputent hodie ipsum aquas in uina uertisse; singuli tamen eumdem Dei Filium credunt, atque adeo in omnibus uera est nostra festiuitas. Dum enim magis Deum adorare, atque sua illi munera offerre conceditur, omnium gentium iam ab eo tempore futura uocatio presignatur. Cum aque generosa in uina mutantur, animarum nostrarum per sacrosanctum baptismi lauacrum sanctificatio monstratur, atque mutatio. Quando uero in Iordane a Ioanne Christus baptizatur uniuersa aquarum substantia nostro consecratur baptismati. Baptizatur equidem hodierna die a Ioanne Christus, atque per illius baptismum Saluatoris nostri humilitas, atque mysteriorum gloria tunc apertissime est manifestata. Predicabat in deserto Ioannes baptismum penitentie populo peccatori; non quo iam perpetrata peccata deleret , sed quo errantes in uiam salutis reduceret. Equidem desiderio lauacri infinita peccatorum turba ad illum confluebat;  atque inter huiusmodi homines, quorum tam scelerati erant actus, perdita adeo uita erat, ut eos uiperino semini diuinus ille Baptista compararet, Christus Dominus se immiscere non est dedignatus, et seruuli sui manibus se inclinare non erubuit. Quo properante ad fluuium, talem circumstantibus turbis mirabundus Ioannes erupit in uocem: Ecce Agnus Dei, ecce qui tollit peccata mundi . Hoc est dicere: Cessate iam a baptismo meo, quo penitentia incepit. Ecce ille Baptista est a quo crimina dimittuntur. Desinite ulterius conserui uestri exoptare lauacrum  ad penitentiam. Ecce ille est qui baptizat ad uitam; illum ergo sequimini, illi adherete. Iis que ipse dixerit credite, quecunque iusserit facite, ab illo demum salutare lauacrum supplices deposcite; ego enim Baptista uester ab eo etiam cupio baptizari. uerum tale uocis testimonium iehsu non tenuit; sed qui per ordinem uolebat uniuersa compleri a Ioanne suo expetit baptizari. Ait enim illi iehsu: Sine modo: sic enim decet nos implere omnem iustitiam . Hoc est, quid nunc ista commemoras? Suscepte humilitatis propositum implendum est; et tunc ille qui presumere formidabat, uelociter paruit precipientis imperio. Baptizatur ergo a Ioanne iehsu non sibi, sed nobis. Baptizatur, non ut purificetur aquis, sed ut aquas ipse sanctificet. Et tunc aperti sunt ei celi: singule enim celorum uirtutes mirate sunt in fluuio Dominum Sabaoth. Tunc Spiritum sanctum corporali specie, quasi columbam descendentem, et manentem super eum uidit Ioannes; audiuit quoque et Patrem dicentem: Hic est Filius meus  dilectus, in quo mihi complacui bene . Ecce ergo nunc, fratres, quanta nobis in Domini nostri baptismate gratia sit patefacta, quam subtili sacramento Trinitas uniuersa se homini manifestauit. In uoce enim Pater auditur: Filius autem manifestatur in homine: Spiritus autem sanctus in columba dignoscitur. Quam uero mirabili mysterio ideo Dominus et corporis sui tactu et glorie sue transitu omnem in momento creaturam sanctificat, et uitali luce illustrat; fluenta enim omnia in suo baptismate consecrauit. Explicit.



HOMILIA XXXu. e Baptismo Christi uII





ADMONITIO

99 Est in editis huius homilie inscriptio: De gratia Christi, secus atque codices mss. plerique omnes postulent, resque ipsa ferat. Nam et Maximus de Baptismo Christi in ea copiose agit, non de gratia, et unus omnium est eorum, quos uidimus codex Martinensis, in quo de gratia Christi legatur inscriptio. Itaque iuxta codicem Taurinensem eam de Baptismo Christi inscripsimus. Codd. uat. 1267 et 4991, et uat. Reg. 125, Casin. 106, Florent. Laurentiane biblioth. II, Plut. XIu, Lucensis 85, Lambacen., Modet. E III, Nouarien. 27. Titulum preferunt de Epiphania, uel in Epiphania, quod dicta homilia eadem fuerit die Epiphaniorum, quo die peragitur baptismi Christi solemnitas. Fuere qui sanctum Ambrosium huius homilie auctorem fecerunt. Errarunt. Nihil enim est ab Ambrosii stylo distantius. Maximo certe accepta referri debet, cuius idem stylus est, et adducendorum locorum sancte Scripture, sententiarumque contexendarum eadem omnino, uti nobis quidem uidetur, ratio.

ARGUMENTUM.--- Nonnulla attingit Maximus de circumcisione, cui se subiecit Dominus, ut se uerum hominem, et legis Mosaice obseruatorem ostenderet. Iterum de baptismo Christi sermonem instaurat, et ex admirabili eius demissione preclara cumulat diuinitatis adorande argumenta.

Redemptionis nostre auctor eternus, omnipotens Dominus, Unigenitus Dei [a 1Kb] uiui inseparabilis semper permanens apud Patrem, ita pro nobis perfectum suscipere dignatus est hominem, ita quod Deus erat exinaniuit in semetipso, ut per omnia legalium sanctionum sacramenta transiret. Nam ut primum beate Matris sancto processit ab utero, circumcisionis signaculo dedicatur; siue ut indubitatam carnis sue ostenderet ueritatem; siue ne cum [b 1Kb] alienigenam alumna circumcisionis plebs Iudaica declinaret. 100  Dein, quia tradite per Moysem legis preteriri precepta non poterant, offertur pro eo purgationis holocaustum  ; et pro illo, fratres, holocaustum [c 1Kb] purgationis offertur, qui omnium hominum sordes purgaturus aduenit. Sed cum Ioannes premissus ante faciem eius concurrentes ad se populos et predicatione corrigeret et penitentie baptismo consecraret, ipse ad eum inter promiscuas uilesque turbas, uelut unus e populo properauit, et tanta [d 1Kb] sese benignissimus dignatione subiecit, ut illud sacratissimum caput tremendum potestatibus, angelis uenerandum, ad suscipiendum baptismum [e 1Kb] seruuli sui manibus inclinaret. Quem uidens Ioannes uenientem ad baptismum suum, ac [f 1Kb] dominice in eo glorie insignia recognoscens, dixit ei: Ego a te debeo baptizari . Hoc est terrenus a celesti, mortalis ab eterno, fragilis a potente. Et tu uenis ad  me? Ad precursorem iudex, ad creaturam creator, rex ad ministrum? [g 1Kb] et humiliabis te 101 mihi  exiguo, cuius tua non sum dignus calceamenta portare? Tu inter peccatores ad baptismum uenis, in cuius ore dolus inuentus non est , et per quem totius mundi peccata tolluntur: ac tantum te tuis subiicis creaturis, ut puteris obliuisci quod Deus es. Ego quidem hominem uideo, sed [a 1Kb] meum Dominum recognosco; humanum in te corpus aspicio, sed celeste intelligo sacramentum; neque me hec species carnis assumpte a fide ueritatis abducit: tu es Domine, tu es, ipse qui me ad ista misisti. Quomodo autem nunc ego astantem presentemque ignorare possum, quem dudum adhuc in utero uirginali, et intra materna uiscera constitutum, nec dudum ipse natus, agnoui? Cui Christus ait: Sine modo: sic enim [b 1Kb] decet nos implere omnem iustitiam . Sine modo, inquit Dominus; hoc est,  uera sunt quidem, nec renuo ista que memoras; sed ministerium ueni [c 1Kb] seruitutis implere, [d 1Kb] ut eos, quos peccatum subdit seruituti, ad meam reuocem libertatem. Nec mireris, Ioannes, si tuis me manibus inclino; qui enim [e 1Kb] contentus nasci, contentus circumcidi,  pannis etiam contentus 102 inuolui, quomodo non Iordanem hunc contentus libenter ingrediar? Noli putare iniuriosum mihi, indignumque uideri hoc baptisma; alie me manent iniurie, alie sunt contumelie, quas pro humana [f 1Kb] perpeti salute disposui. Post hec beatus Ioannes suscepit deuotus, quem timidus prohibebat. Nec ignorabat prophetarum ille precipuos a se Dominum baptizandum; sed ministerium suum noluit sine confessione complere; itaque et fides confessa est Dominum, et obedientia compleuit obsequium. [g 1Kb] Baptizato itaque Domino, et Spiritus sanctus adfuit, et uox de celo paterne maiestatis audita est, dicentis: Tu es Filius meus dilectus, in quo [h 1Kb] bene complacui . Quod factum, fratres, nostre proficere fidei manifestum est,  [i 1Kb] et presentia S. Spiritus, et auctoritas paterne uocis apud omne hominum genus, et testimonium Ioannis, et ueritas Filii, et sacramentum baptismi firmaretur: per quod magnificamus et glorificamus Deum Patrem omnipotentem, per Dominum nostrum Iesum Christum [i 1Kb] .




HOMILIA XXXuI. In die Cinerum.





ADMONITIO.

103 De auctore huius homilie nulla est controuersia, cum mire codices, et editores in Maximum conueniant. Sola discrepantia est in tituli appositione. Codex uatic. 1278, pag. 14, habet: Sermo S. Maximi in die Quadragesime; duo uatic. Palat. 432, pag. 120, et 435, pag. 147, differunt inter se; in primo enim legitur Homilia III de Quadragesima; in altero: Sermo S. Maximi in Quadragesima. In Augiensi XIu est: Homilia u de Quadragesima; duo Casinenses, 103, pag. 221, et 106, pag. 373, uallicellanus tom. II, pag. 219, Lambacensis, Laurentianus I, Plut. XIu, pag. 141, et S. Ioan. ad Carbonariam habent: Homilia de Quadragesima. Taurinensis uero pro secundo sermone in Quadragesima refert: Item et de ieiunio Quadragesime sermo II. Singularis est titulus codicis Lucensis 85: Sermo in capite ieiunii, et in memoriam reuocat perantiquam Ecclesie illius diei appellationem; scilicet: Feria quarta in capite ieiunii. Ea usum fuisse concilium Agatense habitum an. 506 docet canon relatus a Burcardo in cap. 26, lib. XIX Decret.: In capite Quadragesime omnes penitentes, etc. Hic obiter obseruari poterit quam uetus fuerit consuetudo in Ecclesia incipiendi ieiunium feria quarta ante dominicam in Quadragesima appellatam. Nec silentio preterire uolumus ex tot codicibus, quos uel nos ipsi lustrauimus, uel ab aliis excerpta accepimus, duos tantum Belgicos, Martinensem et Camberonensem habere inscriptum titulum: In die Cinerum. uerum eamdem exhiberi inscriptionem in aliis uetustis manuscriptis monumentis probabile uidetur, cum Damianus Ascendiensis celeber monachus Benedictinus, cuius homiliarum S. Maximi collectio edita fuit Colonie a Gymnico an. 1535, neque aliam ipsa anteriorem noscimus, primam de Quadragesima homiliam posuit, designato ei titulo: In die Cinerum. Hunc deinde secuti sunt editores reliqui, Galesinius pag. 107, Combefisius tom. II, pag. 49, Cumdius tom. II, pag. 42, Raynaudus pag. 205, Margarinus Bibl. Max. tom. uI. Omnes homiliam hanc In die Cinerum inscribunt. Optime animaduertit Remigius Ceillerius tom. XIu Histor. auctor. sacr. hac ex homilia erni, tempore sancti Maximi eodem die Cinerum legi in Ecclesia consueuisse idem Euangelium ex cap. uI S. Matthei; quem ritum huc usque seruatum uidemus. Quare Franciscus Caietanus Incontrius archiepiscopus Florentinus pietate et doctrina clarissimus in egregio suo opere edit. Flor. 1762: Explicatio de celeb. dierum festorum, pag. 56, initium huius Maximi homilie referens scripsit, in omnibus antiquissimis codicibus Euangelium illud ferie quarte ante primam dominicam Quadragesime affixum reperiri, ex quo intelligi plane posse, eo die a fidelibus plerumque exordium ieiunii quadragesimalis desumptum fuisse.

ARGUMENTUM.--- Iuxta Euangelium damnatur hypocrisis, seu penitentie ostentatio. Ieiunium enim debet esse sanctum; tantoque magis gratum et acceptum fieri potest apud Deum, quo clarioribus uirtutibus exornatur.

Quia nonnullorum est consuetudo, carissimi, aduenientes Quadragesime dies [k 1Kb] deuotiore ieiunio  preuenire, necessarie presens Euangelii decursa est lectio, in qua Dominus noster uirtutum spiritualium retributor, sanctam nobis, perfectamque dedit regulam ieiunandi, dicens: Cum ieiunatis, non eritis sicut hypocrite, tristes; exterminant enim facies suas, ut appareant hominibus ieiunare . Non enim Deo  ieiunat, sed hominibus, quicunque ostentatione ieiunii sui gloriam requirit humanam. Exterminant autem facies suas, qui merore simulato religiosum uultum populorum oculis mentiuntur: non uult enim discipline celestis magister irreligiose agi quod fieri pro religione precipitur; nec patitur inuocantium se laborem, quibus eternam parat mercedem, infructuose iactantie uitio deperire. Non eritis, inquit, sicut hypocrite, tristes. Si enim uere mestus et tristis es, quia ieiunas, 104 nullam tibi ut ingratus apud Deum gratiam reseruabis: quia quamuis opus facias bonum, prauitatem tamen degeneris animi inuitus operaris. Si autem pro quadam sanctitatis imagine tristitiam simulas, omnem fructum promissionis diuine obsequii tui ostentator amittis. Quod si Deo officium  tuum defers, cur illud hominibus pari tecum conditione uiuentibus uane glorie sectator ostentas? Hanc nimirum Paulus apostolus secutus sententiam dicebat: Nolite fieri inanis glorie cupidi . Inane enim est et uanum quidquid nullius ponderis ac uirtutis firmitate consistit. Inane est quod cum seculo pretereunte deficiens ad uitam non transit eternam: quidquid enim pro carnali honore laboratur corruptibili cum carne dilabitur, ut ait propheta: Omnis caro fenum et omnis gloria hominis ut flos feni; aruit fenum, et flos decidit; uerbum autem Dei manet in eternum . Nec possumus, dilectissimi, pro uno eodemque opere, et laudem mundi adulantis expetere, et premium uite celestis acquirere. Sed unge, ait, cum ieiunas, caput tuum, et laua faciem tuam.  Ungit reuera omnis deuotus caput suum, cuius religiosum  ieiunium sancte eleemonsyne ubertate pinguescit; et si altius aliquid cogitemus, unges caput tuum, quod est Christus, si bonis operibus 105 meliora subiungens, simplici cum deuotione letifices. Lauabis sine dubio et faciem tuam, atque eam omni letitie serenitate deterges, si diuino iucundior cultu nullius [a 1Kb] affectatione sordescat. [b 1Kb] Illotus eorum uultus est, qui falso oculorum merore preconia mundana mercantur; [c 1Kb] quos Apostolus sententia sua notat, dicens: Questum estimant esse pietatem . Et cum hec ita sint, non repellit Dominus lugentes uel peccata sua, uel mundum, qui dixit: Beati qui lugent, quoniam ipsi consolabuntur . [d 1Kb] Non reprehenditur ille, qui dudum corde deuio, et lubricis gressibus a tramite salutis elapsus, redintegrare  se Deo [e 1Kb] mesta penitentie satisfactione conatur, ut in quinquagesimo legitur psalmo: Cor contritum et humiliatum 106 Deus non spernit. Non utique spernit Deus sanctum merorem, sed [f 1Kb] seruientem sibi artificem et dolo simulatam non uult circumferre tristitiam: de quibus ait Christus ad discipulos suos: Amen dico uobis, receperunt mercedem suam . Quanta est igitur spes fidei eorum, uel que future retributionis exspectatio, qui omnem mercedem operum suorum in presenti seculo temporalis aure ambitione consumunt? Et ideo, fratres, inoffensam et Deo placitam in omnibus tenete mensuram: sit apud uos purum ieiunium, simplex misericordia, omnisque sincera deuotio, ut sanctam uitam uestram euangelica institutione perfectam plena Dei  nostri retributio prosequatur.




HOMILIA XXXuII. De ieiunio Quadragesime I.





ADMONITIO.

Hanc homiliam recitatam fuisse in dominica prima Quadragesime, ex Euangelio Matth. cap. Iu, quod a S. Maximo eloquentissima expositione illustratur, satis patet. Nullus tamen plures inter codices mss. sancto antistiti eam asserentes sub illa die refert, sed fere omnes simplicem titulum: De Quadragesima apponunt. Huiusmodi sunt duo codices, uaticanus unus 1268, pag. 57, alter cod. uatic. Palatinus 432, pag. 76, qui habent: De Quadragesima sermo sancti Maximi episcopi. Eadem epigraphe utuntur codd. uallicellanus tom. XI, pag. 175, Nouatiensis 27, pag. 204, Laurentianus I, Plut. XIu, pag. 109, Lucensis 85, Augiensis XIu, et Taurinensis num. 17 Sermonum De Quadragesima. Ab his differunt duo codices Belgici, Martinensis et Camberonensis, qui eamdem homiliam De ieiunio Quadragesime inscribunt. Editores omnes hunc pre ceteris titulum suscipientes primum huic locum inter homilias De Quadragesima dederunt, nempe Gymnicus pag. 72, Galesinius pag. 108, Combefisius tom. II, pag. 526, Cumdius tom. I, pag. 136, Raynaudus pag. 205, Margarinus in Bibl. Max. tom. uI, pag. 14.

ARGUMENTUM.--- Triplici modo diabolus aggressus est Christum, cum quadraginta dierum ieiunium absoluisset; et triplicem de hoste maligno Dominus triumphum reportauit. Hoc exemplo nos admonuit, quibus armis infenso aduersario obsistere debeamus.

Audistis, carissimi, sicut euangelica tuba cecinit,  Dominum ac Redemptorem nostrum aduersus tentamenta  diaboli reluctantem quidem uerbis, sed spiritu dimicantem; sermone enim certamen agit, sed peragit maiestate uictoriam. [1 1Kb] Nec sine ingenti mysterio huiusmodi putemus esse conflictum, in quo aut accensus diabolus in uerba [g 1Kb] prorumpit, aut rerum  Dominus tentatori suo uerbis nichilominus respondere  dignatur. In his autem omnibus nostre salutis est ratio. Nobis Saluator esurit: pro nobis [a 1Kb] loquitur; nos in illo uincimus, quia nos ei sumus causa pugnandi. Nam quis ambigat Unigenitum Patris, cui nulla obuiare poterat creatura, pro illis iniisse certamen, quorum se carne uestiuit? Humani igitur corporis forma hostem callidissimum prodire suasit ad prelium, quem uerus Dei Filius ueri hominis responsione confudit. Propter quod errabundus et anceps tentator mollia suspensaque tentamenta rimatur: quia licet carnalis uiri speciem contemplaretur in Christo, presentia tamen diuinitatis eius concitatus, suspicabatur eum plus esse quam hominem. Animabat itaque illum presumere congressum partus femineus, sed terrebat uirginitas parientis; quamuis  enim Christum Maria, Eue utique filia, peperisset, non tamen eum conceperat de Adam. Cum ergo uideret inimicus Dei Filium tanta per miracula procreatum, uoluebat secum, ut 107 arbitror, atque admirans dicebat: Quis est iste qui, nesciente me, hunc ingressus est mundum? Noui quidem quia de femina natus est, sed neseio unde conceptus. Astat ecce mater, sed patrem inuestigare non possum. Partum uideo, sed non [b 1Kb] agnosco nascentem: et quod stupori meo accrescit, inconsueta lege pariendi, etiam edito filio [c 1Kb] , mater exsultat ut uirgo. En iacet in cunabulis paruulus, suffundit lacrymis uultum, similemque [d 1Kb] esse mortalium uagitibus prodit; et cum nichil ei de infantia desit, nulla tamen illi est uelut in infante corruptio. Pannis obsitus sordet; sed celum  illi radio stelle letioris arridet, atque in honorem ipsius ministrantes ei angeli inter sidera terrasque concurrunt, et exsultantes annuntiant, quam non intelligo nouitatem. Quid hoc miraculi est? uideo quod aduertere nequeo, audio quod sustinere non possum; ut homo natus honoratur ut Deus. A seculis nunquam mihi hoc contigit, ut quisquam nasceretur homo, et humani uitii nichil haberet. Que hec tam noua potensque generatio est? Inter peccatores et impios natus, mortali etiam de matre progressus, purgatior cunctis nascentibus et ipso mihi celo purior apparet. Auaritie in eo radix nulla consurgit, nulla cor eius pulsat inuidia, nescit lingua eius mendacium, oculi eius concupiscentiam non admittunt, nulla aurium uoluptate mollitur; luxuries certe, per  quam mihi humanum subieci genus, pectus eius non potest penetrare: nulla illi iactantia inest, nulla [e 1Kb] malitia. Et quid plura? Nihil in eo reperio quod me delectet; omnes meos conatus euacuat. Quid agam? quo me conuertam? Fortiorem sentio; puto illum in regno meo uelle regnare, ne forte Deus sit iste, quem  nullum potest maculare delictum. Sed si Deus esset, quomodo indignitates partus feminei sustineret? Quomodo esset cunis pannisque contentus? Quis credere possit infantie uagitus in Deo? Cui non audienti ridiculum est Deum femineo lacte nutriri? Post omnia ecce esurit, cum utique esurire Deum ratio nulla [f 1Kb] persuadeat. Ignorabat nimirum diabolus, quia quod Christus nutrimenta perferebat infantie, quodque esuriebat ut homo, non erat fragilitatis corporee, sed celestis gratie sacramentum. Dei enim Filius, cui cum sempiterno Patre intemporalis constat eternitas, qui cum suo genitore naturaliter impassibilis 108 incorrupto regnat imperio, egit in carne nostra salutare mysterium; et ob hoc communem mortalium subiit passionem, ut inimicum generis humani hominis  certamine triumpharet; unde et presumptor ille furore suo cecatus ait ad Dominum: Si Filius Dei es, dic ut lapides isti panes fiant . Stultissima hec eius inanisque subreptio: per [g 1Kb] panem eum uult tentare, qui panis est, estimans illum esce penuria laborare, qui uoluntariam perferebat esuriem. Cui respondit Dominus: Scriptum est: Non in pane tantum uiuit homo, sed in omni uerbo Dei . Hoc est dicere: Frustra, diabole, iterum per escam supplantare conaris: sufficiat tibi suadendo [h 1Kb] cibos illicitos in paradiso Adam per te fuisse deceptum. Nec esuries me uincit, nec tuis suasionibus [i 1Kb] cedo, uoluntas enim Dei cibus est meus: uerbum Dei [i 1Kb] mihi est perfecta refectio. Qua sententia repercussus, iterum, ut estimo, dixit diabolus: Quid  hoc rei est, uideo illum esurire, et necessitatem [k 1Kb] non inuenio manducandi; omnia ut homo patitur, et omnia uincit ut Deus. Adam ille, Dei certe manibus factus, meis quondam cessit insidiis, hic natus e femina, neque suis necessitatibus flectitur, neque meis consiliis acquiescit; illum serpentis ore superaui, hic me etiam ipsum loquentem contemnit. Iterum stanti Domino super pinnam templi ait: Si Filius Dei es, mitte te [l 1Kb] deorsum . [m 1Kb] Quam turbatus hec loquitur, cui se putat precipitium persuadere, a quo nichil potuit de panibus impetrare. Cui respondetur a Christo: Scriptum est: Non tentabis Dominum Deum tuum . Id est, hoc quod suades, diabole, tentationis presumptio est, non consilium [n 1Kb] sanitatis, iactantie uanitas, non uirtutis exemplum; inane  est enim omne miraculum, quod utilitatem saluti non operatur humane. Et hac Domini responsione cassatus, ostendit ei omnia regna mundi et honores eorum dicens: Hec omnia tibi dabo, si procidens adoraueris me . Cui iterum respondetur: Scriptum est: Dominum Deum tuum adorabis, et illi soli seruies  . Id est, qui te, demon, adorauerit, non ei regna, sed inferna debentur. Adorare namque Deum uerum eique seruire, prerogatiua regnandi est: [a 1Kb] tu autem, qui honores mundi expetita preuaricatione promittis, nec regnum dare posse te noueris. Ecce, tentator, trina iam interrogatione nichil proficit; incertus uenit, redit incertior; aggressus 109 est ut probaret, reprobatus abscessit. Ergo nunc, fratres carissimi, quia ieiunantis Domini uictorias recensentes, triumphum nostre salutis agnouimus, ieiunia nostra religiosis sanctificemus obsequiis. Quid autem est aliud sanctificare ieiunium, nisi ieiunii causa sancta uelle, iusta facere, iniqua uitare? Sanctificat ille ieiunium, cuius cor adulatio potentum amicorum parentumque gratia, clientum etiam parua magnaque  munuscula [b 1Kb] a recti tramite non auertunt. Sanctificat ieiunium suum, cuius iustitia [c 1Kb] cor non uilescit. Sanctificat ille ieiunium, qui flammas seuientis iracundie mansuete mentis placabilitate restinguit. Sanctificat ieiunium, qui lasciuientes oculos turpi ab aspectu habenis castitatis auertit. Sanctificat ieiunium, qui conuiciorum iacula, scuto patientie repercussa dispergit.  Sanctificat ieiunium, qui litigantium tumultus pacifici sanitate sermonis, et lingue prudentioris arte compescit. Sanctificat ieiunium, qui consurgentes in semetipso uanarum cogitationum 110 spinas euangelico sulcante uomere, uelut quidam pectoris sui arator excidit. Sanctificat ieiunium, qui inopias egenorum pro quantitate substantie sue miserantis manus humanitate solatur. Apprime sanctificat ille ieiunium, qui preceptis diuine legis intentus, diabolica a corde suo respuit tentamenta. Et ideo, fratres carissimi, si uolumus Deo placita exhibere ieiunia, simus in [d 1Kb] corde fortes, in iudiciis iusti, in amicitia fideles, in iniuriis patientes, in contentionibus moderati, refugiamus turpiloquia, aduersus iniqua constantes, in conuiuiis sobrii, in caritate simplices,  inter subdolos cauti, condolentes tristibus, contumacibus resistentes, in suspicionibus parci, inter maliloquos taciti, inter humiles cequales. Si huiusmodi uirtutibus nostra uoluerimus sanctificare ieiunia, tribuente Domino, ad festiuitatem paschalis gratie, et ad gaudia celestium promissionum, indubitata fiducia et conscientia letiore ueniemus.




HOMILIA XXXuIII De Quadragesima II.





ADMONITIO.

Ab usitato editorum ordine hic recedimus, ut hanc homiliam inter priores de Quadragesima referamus. Nos non tam aliquorum codicum auctoritas permouet, quam ipsius homilie ratio. Nam S. Maximus de ieiunii quadragesimalis precepto adimplendo agit. Profecto titulus codicis uaticani 1278. pag. 9, est huiusmodi: In dominica prima Quadragesime sermo S. Maximi episcopi; alterius quoque codicis uaticani 6452, pag. 3: In dominica Quadragesime sermo S. Maximi episcopi. In reliquis quot codices, tot diuerse inscriptiones. Nam uaticanus 1268, pag. 56, prefert: De ieiunio Quadragesime; codex 99 Sancte Crucis in Ierusalem homil. 39 De S. Quadragesima; duo codices Modetienses: In Quadragesima sermo beati Maximi episcopi; item codex Bobiensis L +, Lucensis 85: In dominica in Quadragesima; uallicellanus tom. II, pag. 171: Sermo sancti Maximi de Quadragesima; Laurentianus I, Plut. XIu, pag. 108, a tergo: Sermo sancti Maximi unde supra; ac precedit homiliam in die Cinerum. Codex Bibl. Sancti Marci uenet. CLIII pag. 200. Item de Quadragesima sermo sancti Maximi episcopi; codex tandem Taurinensis: Item de Quadragesima sermo III. Si tot tanteque auctoritates mss. codicum Benedictinos monachos congr. S. Mauri non latuissent, profecto certius hac de homilia iudicium pronuntiassent. Cum uero ipsis tres tantum presto fuerint codices, Remigianus unus et duo Germanenses, qui inscriptum S. Maximi nomen gerebant, dubitanter de eo pronuntiarunt. uid. edit. opp. S. Ambros. Paris. 1690, tom. II, pag. 429, in pref. serm. 28. Itaque corrigenda inscriptio est in ueteribus editionibus opp. S. Ambrosii, Parisien. 1569 et 1603, et Romana 1590.

ARGUMENTUM.--- Spirituales quadragesimalis obseruantie fructus recenset Maximus; cum per eam remittantur peccata, uiuidior pietas, et solidior iustitia succrescat; eo plane modo, quo tellus ab hiemali frigore geluque constricta, afflante uere, solutisque niuibus in gramina et flores alacrior erumpit.

[e 1Kb] Ante dies deuotionem sancte Quadragesime predicantes sacrarum litterarum exempla protulimus, quibus approbaremus hunc quadragenarium numerum [f 1Kb] non esse ab hominibus constitutum, sed diuinitus consecratum; nec terrena cogitatione inuentum, sed celesti maiestate preceptum. Atque ideo qui constitutum numerum una die manducando preterit, non [g 1Kb] ut unius diei uiolator accusatur, sed ut totius Quadragesime transgressor arguitur. Unde  bonum est homini, [h 1Kb] ut dictum numerum sine labore ieiunet, et totius Quadragesime consequatur 111 pariter sanctitatem. Hec autem non tam sacerdotum precepta quam Dei sunt. Atque ideo qui spernit, non sacerdotem spernit, sed Christum, qui in suo [i 1Kb] loquitur sacerdote. uideamus igitur quo tempore hanc obseruantiam nobis indixerit Dominus, si non ueluti per istam deuotionem cuncta elementa uoluerit habere profectum. Ecce enim [i 1Kb] indicta Quadragesima, constricta hiemali gelu terra resoluitur, et aquarum fluenta meatus suos, glacie liquefacta, recipiunt; sic quoque corporum nostrorum hoc eodem tempore contracta sceleribus peccata soluuntur, et uite nostre purior cursus, liquefacto rigore diaboli,  meatum suum pristinum recognoscit. Terra, inquam, indicta Quadragesima, asperitatem deponit hiemis, [a 1Kb] ego, indicta Quadragesima, asperitatem relinquo delictorum. Illa terra aratris scinditur, ut mundanis sit congrua frugibus: mea terra ieiuniis exaratur, ut celestibus sit apta seminibus. Sicut enim reditum uberiorem capit, qui frequentius uexando exercet campum; [b 1Kb] ita maiorem gratiam percipit, qui exercet corporis sui campum sepius ieiunando. Ecce enim abstinentie tempore herba [c 1Kb] segetum [d 1Kb] reuirescit in messem, surculus arboris conatur in fruticem, palmes uinee pubescit in gemmam; et omnia de inferioribus ad altiora se subrigunt: ita hoc eodemque tempore hominum spes [e 1Kb] intermortua reuiuiscit in posterum, fides perdita reparatur in gloriam, temporalis uita proficit in eternam et omne genus humanum  ad celestia se subrigens, ab infimis ad altiora consurgit. Modo ferrum gestans agricola, sarmenta deputat uinearum. Ita et nunc Euangelium tractans episcopus, sordes amputat populorum, et ipso quadragenario curriculo uniuerse hoc agunt creature, quatenus, depositis superfluis, ornate uel compte in Pascha [f 1Kb] procedant. Modo omnia sunt in partu, ut tunc [g 1Kb] reperiantur in fructu. Tunc enim contra nature speciem spina profert rosam, [h 1Kb] calamus fragrat lilium, suauitatem arida uirgulta depromunt: ita [i 1Kb] et cuncta floribus adornantur, 112 ut festiuitatem [i 1Kb] diei magni creatura ipsa nitore sui celebrare credatur. [k 1Kb] Igitur et nos hoc eodem ieiuniorum tempore producamus de spinis nostris rosas, hoc est de peccatis iustitiam, de seueritate misericordiam,  de auaritia largitatem. [l 1Kb] Ipse enim spine sunt corporis nostri, que prefocant animam de quibus ait Scriptura: Spinas et tribulos tibi germinabit terra . Germinat enim mihi terra mea spinas, si me corporalis libidinis [m 1Kb] tribulatione compungit. Generat mihi tribulos, cum me diuitiarum secularium cupiditate discruciat. Spina enim Christiano auaritie  sue radix est; spina uiro bono honoris ambitio est: uidentur enim specie apud suos grata esse, sed ledunt. His ergo nisi uigilando et ieiunando [n 1Kb] carere non possumus; quin potius per abstinentiam ipse spine uertentur [o 1Kb] in rosam. Producit enim ieiunando libido castimoniam, superbia humilitatem. sobrietas parcitatem. Hi enim sunt flores uite nostre, qui suaue Christo redolent, qui odorem bonum Deo spirant. Unde ait Apostolus: Quoniam Christi bonus odor sumus Deo . Hanc ergo Quadragesimam largitus est nobis Dominus, ut huius temporis spatio in morem totius creature nunc [p 1Kb] concipiamus uirtutum germina, ut in die Pasche fructum iustitie proferamus. Hoc autem quadragenario numero [q 1Kb] se ipse Dominus exercuit, non ut profectum ipse caperet, sed ut profectum salutis nobis ostenderet.  Nec enim erat in illo spina peccati, que uerteretur in florem; ipse enim erat flos natus non de spina, sed de uirga, sicut ait propheta: [r 1Kb] Exibit uirga de radice Iesse et flos de radice eius ascendet : uirga enim erat Maria, nitida, subtilis, et uirgo, que Christum ueluti florem integritate sui corporis germinauit. Continuatis ergo quadraginta diebus [s 1Kb] hec ieiunia non esuriens Dominus procurauit: sed dicit illum euangelista  esuriisse postea. Quomodo ergo potest fieri, ut qui [t 1Kb] tot dierum numero famem sitimque non senserit, postea esurierit? Esuriebat plane, nec negare possumus quod esurierit; esuriit enim non cibum hominum, sed salutem: nec 113 escarum secularium epulas concupiuit, sed animarum  desiderauit celestium sanctitatem. Cibus enim Christi est redemptio populorum; cibus Christi est paterne uoluntatis effectus: sicut ipse ait: [u 1Kb] Meus cibus est, ut faciam uoluntatem Patris, qui me misit . Unde et nos 114 esuriamus cibum, non qui terrenis epulis apparatur, sed qui diuinarum Scripturarum lectione colligitur. [u 1Kb] Ille enim corpus ad tempus nutrit, [x 1Kb] hic animam reficit in eternum [y 1Kb] . Explicit.




HOMILIA XXXIX. Item de Quadragesima III.





ADMONITIO.

Tres sequentes homilie edite fuerunt a Benedictinis monachis congregat. Sancti Mauri inter sermones Ambrosianos, Paris. an. 1690, n. 19, 20, 21. Ex eorum monitis duo precipue colligimus: unum, quod ualde  dubitarint an S. Ambrosio sint tribuende; alterum, quod omnes ex eodem fonte manasse dixerint. Stylum enim uniformem exhibent idemque argumentum, quod in prima homilia proponitur, in duabus reliquis ampliori expositione exornatur, adeoque inter se colligantur, ut secunda homilia ad primam, et tertia ad secundam referantur. Sed quibus nos testimoniis S. Maximum auctorem probabimus? Fatemur equidem, nonnisi tres codices nos inuenisse, qui hanc primam homiliam S. antistiti nostro asserunt, nempe cod. 99 S. Crucis in Ierusalem homil. 17 De sancta Quadragesima, codex Laurentianus X, Plut. XIu, pag. 244, et Taurinensis cum titulo: Item de Quadragesima sermo XX. In tot, tantisque codd. uaticanis non occurrit nobis hec homilia nisi in cod. 1268, pag. 36, a tergo, cui Amanuensis dubitans inscripsit: De eodem ieiunio, ut putatur Ambrosii. Et iure fuit ipsi dubitandum, cum perrari admodum sint codices, qui hanc et duas sequentes homilias referant; ita ut nec ipsi Benedictini monachi editores de ullo codice mss. mentionem faciant. Memoratis testimoniis Maximo suffragantibus graues accedunt coniecture, quarum una est styli similitudo cum precedenti; altera, studiosa inter ipsas homilias colligatio, que propria est Maximi, ut Remigius Ceillerius obseruauit; tertia, quia harum postremam homiliam plures codices confirmant. Que tres homilie a nobis eduntur, ut exstant in opp. sancti Ambrosii edit. Parisien. an 1569.

ARGUMENTUM.--- Christi fidelibus quadragesimale ieiunium suscepturis redditur ratio cur huiusmodi dierum numero indictum sit ieiunandi preceptum; indeque cognosci ecclesiastice legis origo, et a maioribus tradita obseruantia potest.

Sancte Quadragesime rationem, cuius hodie initium celebramus, frequenter edidimus, et [a 1Kb] cur tot dierum numero ieiunemus sepe docuimus. Diximus enim quod Dominus iehsu Christus hunc eumdem numerum ieiunii consecrauerit, et continuatis diebus noctibusque non capiens cibum, unum ieiunii corpus effecerit, hoc est, licet diei ordo noctis interrumperetur aduentu, non tamen interruptus est ordo ieiunii. Unde erant apud eum plurima temporum curricula, sed abstinentie dies una, ostendens nobis ita  nos hunc numerum integrum ieiunare debere; ut quia totam Quadragesimam complecti non possumus solido, et uno ieiunio, uel quotidianis eamdem sine intermissione ieiuniis celebremus: [b 1Kb] ut si quisquam unam diem abstinendo pretermiserit, totam Quadragesimam uiolarit, et propter modici temporis cibum, magni fructum laboris amiserit. Sed dicet aliquis: Quadragesime aliquoties accepimus rationem, et eam consecratam a Domino frequenter audiuimus: sed cur eadem. Quadragesima quadraginta [c 1Kb] duos dies habeat audire gestimus. Legimus in ueteri Testamento , cum sanctus Moyses filios Isrel de iugo Aegyptie captiuitatis erueret, ut in terram eos repromissionis induceret, quadraginta et duorum dierum eum ad memoratam terram mansionibus peruenisse,  tantoque [d 1Kb] illum temporum numero potitum esse promissis, quanto et nos promissis nobis a Saluatore perfrui gratulamur. Eodem, inquam, numero Moyses per mansiones peruenit ad requiem, quo et nos per ieiunia properamus ad celum. Ieiunia enim nostra mansiones quedam sunt, per que iter spiritualiter facientes anime uirtutibus ambulamus, et diurno profectu repromisse nobis terre uiciniores efficimur,  ita ut citius 115 peruemat, qui deuotius ieiunauit. Pedes quidam anime [e 1Kb] pernices sunt fides atque ieiunium: qui cito de humilibus ad altiora conscendunt, cito de terrenis ad celestia gradiuntur. De his pedibus [f 1Kb] dicit Apostolus: Quam speciosi pedes euangelizantium bona . Hos pedes lauari precepit Dominus, sicut Apostolus ait de uidua: Si sanctorum pedes lauit . Digni enim honore euangelizantium pacem pedes sunt; qui spirituales ac nitidi doctrina super hominum corda gradiuntur. Quadraginta etiam et duorum dierum numero Isrel populus peruenit ad fluenta Iordanis; [g 1Kb] eodemque dierum circulo Christianus populus peruenit ad fluenta baptismatis. Et sicut ait propheta: Iordanis conuersus est retrorsum ; [h 1Kb] illic intreunte Isrelita in aquam fluminis unda superfugit, hic descendente  in fontem Christiano, criminum peccata diffugiunt. Et mirum illic retrorsum conuersus fluuius in originem suam [i 1Kb] reuertitur: hic imposterum reuocatus homo in originis sue infantiam reparatur. Ibi fontem suum, de quo [i 1Kb] egressa fuerat, unda perquirit: hic hominem suum, a quo exierat, innocentia recognoscit. Ibi exinanitur alueus fluctibus, hic euacuantur corda criminibus; ita ut seruos Dei illic aqua cenosa non madidet, hic famulos Dei [k 1Kb] conscientia tetra non polluat. Iordanis enim quidam est fons lauacri, per quem qui transiuerit, relictis sordibus, paradisum repromissionis ingreditur. In hoc ergo quadragenario et duali numero Isrel populus relinquens Aegyptum, Rubri maris fluenta transcendit, et nos  quoque in ipso numero relinquentes mundi Aegyptum, gehenne ardentis 116 stagna transimus. [l 1Kb] Illis solidatur aqua, nobis refrigescit incendium; et contra nature usum per estum siccatur mare, per fontem baptismi gehenna mitescit. In hoc, inquam mystico numero filii Isrel peruenientes ad myrrham, cum pre amaritudine aquam haurire non possent , iniecto in eam per Moyse ligno, [a 1Kb] dulcedinem suauiter potarunt; austeritatem, quam noxia unda gestabat, ligni abstulit sacramentum. Quod quidem in figuram factum puto. Aquam enim amaram [b 1Kb] in myrrha, legem esse puto ueteris Testamenti, que lex, priusquam cruce temperaretur Domini, erat immitis. Iubebat enim oculum pro oculo, dentem pro dente dari, et uelut austera nullum misericordie refrigerium porrigebat. At uero ubi ligno euangelice passionis est temperata, statim amaritudinem suam suauitate commutans, dulcem se cunctis prestitit ad  potandum, sicut ait propheta: Quam dulcia faucibus meis eloquia tua: super mel et fauum ori meo ! Dulcia enim sunt eloquia, que iubent: Si quis te percusserit in maxilla, prebe ei et alteram; si quis tibi aufert tunicam, relinque illi et pallium . Hec est ergo illa amaritudo que dulcedine commutata est, id est austeritas legis Euangelii gratia temperata est. Amara enim est legis littera sine crucis mysterio, de qua ait Apostolus: Littera occidit . [c 1Kb] At ubi passionis illi sacramenta iunguntur omnis eius spiritualiter amaritudo conditur; et de ea dicit Apostolus: Spiritus autem uiuificat .




HOMILIA XL. Item de Quadragesima Iu.





ADMONITIO.

117 Equidem nulli auctori in aliquibus codicibus, ut in uaticano 6452, basilice S. Petri sig. G, et in Urbeuetano; in nonnullis uero S. Ambrosio hanc homiliam inscribi, intelligo. uerum in pluribus manuscriptis eamdem quam superiorem et fuisse descriptam uideo, et sancti Maximi pre se ferre nomen; in codice Sancte Crucis in Ierusalem hoc titulo annuntiatur: De ieiuniis initio Quadragesime homilia XXXII: in Sangallensi: Item sequentia, scilicet LuIII de Quadragesima, in Taurinensi: Item de Quadragesima sermo XX; Sancte Crucis in Ierusalem 99 homil. 19, et Laurentiano X, Plut. XIu, pariter De Quadragesima inscribitur. Hec a monachis Sancti Mauri inter sermones Ambrosii tertio loco editur, a nobis, qui ueteres editiones, et mss. codices secuti sumus, secundo.

ARGUMENTUM.--- Suos auditores, ubi de abstinentie utilitatibus copiose dixit, ut quadragesimale ieiunium diligenter seruent, sanctus Maximus hortatur.

Intellexisse uos credo, fratres, cur hec nostra ieiunia illis mansionibus comparauerim, in quibus populus Isrel tanquam in procinctu quodam positus, Pharaonem regem quotidiano labore superauit, et ab inimicis suis quasi quibusdam castris mansionum sese statione defenderit; ita ut quicunque [d 1Kb] ex illo comitantium numero diurne stationis spatia non confecit, aut Pharao illum [e 1Kb] occupauerit, aut solitudo peruaserit. Sic ergo et nos propositum nobis quadraginta dierum iter debemus omni labore conficere, et quibusdam quasi castris nos ieiuniorum deuotione munire. Castra enim nobis sunt nostra ieiunia,  que nos a diabolica oppugnatione defendunt. Denique stationes uocantur, quod stantes et commorantes [f 1Kb] in eis inimicos insidiantes repellamus. Castra plane sunt ieiunia Christianis, a quibus si quis aberrauerit, a spirituali Pharaone inuaditur, aut peccatorum solitudine deuoratur. Peccatorum autem solitudinem patitur, qui deseritur societate sanctorum. Murus igitur quidam est Christiano ieiunium, inexpugnabilis diabolo, intransgressibilis inimico. Quis enim unquam Christianorum ieiunauit, et 118  captus est? Quis sobrius mansit [g 1Kb] et uictus? Temulentum aggreditur diabolus, luxuriosum oppugnat inimicus. [h 1Kb] Ubi autem ieiunium uiderit, inedia, infirmitate prosternitur: prosternitur, inquam, infirmitate, quia Christiana infirmitas fortitudo est. Unde ait Apostolus: Cum infirmor, tunc fortior sum . Sed requirit aliquis, [i 1Kb] quemadmodum sit fortis infirmitas? Tunc est fortis infirmitas, quando caro tabescit ieiuniis; anima puritate pinguescit. [i 1Kb] Quantum enim illi ciborum succus subtrahitur; tantum huic iustitie uirtus augetur. Tunc igitur homo imbecillis quidem est [k 1Kb] ad secularia, sed fortis est ad diuina opera. Tunc enim magis de Deo cogitat, tunc iudicium metuit, tunc uincit inimicum. Ait enim Saluator de diabolo: Hoc genus non elicitur, nisi in  ieiunio et orationibus . Dicit utique a diabolo energumenum nonnisi ieiuniis posse purgari. uidete ergo que ieiunii uirtus sit, [l 1Kb] quantam homini suo prestet gratiam, quod tantam prestet alteri medicinam: quemadmodum proprium sanctificet hominem, quod ita purificet alienum. Mira enim res est, alter ieiunat, et alteri prodest ieiunantis utilitas. Ergo, fratres, abstinentie arma minime deponamus, et quadraginta dierum ieiunia sine intermissione curemus. Hic est enim perfectus numerus ad uincendum;  Dominus enim diabolum, posteaquam quadraginta dies ieiunauit, euicit, [a 1Kb] non quod non et ante ieiunia eum uincere potuisset; sed ut 119 ostenderet nobis tunc nos diaboli [b 1Kb] posse esse uictores, cum per quadraginta dies uictores ieiunando desideriorum carnalium fuissemus; [c 1Kb] cum autem, qui hunc numerum consecratum gule intemperantia uiolasset, tanquam imbecillem, et miserum facile eum ab inimico posse superari. [d 1Kb] Quomodo enim potest in altero diaboli improbitatem uincere, qui gule intemperantiam in se ipso non uincit? [e 1Kb] Prior ergo homo tui uictor esto, ut possis esse uictor alterius. Sunt enim intra te proprii [f 1Kb] tui hostes, qui quotidie te oppugnant. Ecce enim auaritia te diuitiarum ambitione circumuenit, luxuria epularum suauitate captiuat, heresis  scientie [g 1Kb] peruersitate peruertit. uince ergo inimicos proprios, ut uincere possis alienos. Non enim, fratres, leue peccatum est, fidelibus indictam Quadragesimam a Domino [h 1Kb] non ieiunare, et ieiunia consecrata uentris uoracitate dissoluere. Scriptum [i 1Kb] est: Qui dicit se in Christo manere, debet sicut ille ambulauit, et ipse ambulare . Si uis ergo Christianus esse, debes [i 1Kb] , quod Christus facere. Ille qui peccatum non habebat, Quadragesimam ieiunauit; tu non uis Quadragesimam ieiunare, qui peccas. Ille, inquam, peccatum non habebat, sed pro nostris ieiunauit peccatis. Qualis ergo apud conscientiam tuam Christianus es, cum Christo pro te esuriente tu prandes? Cum Saluatore pro te ieiunante [k 1Kb] reficeris. Non igitur, sicut dixi, leue peccatum est, indictum uiolare ieiunium.  Nam ut hoc exemplis breuiter approbemus, legimus in libris [l 1Kb] Regum, cum Saul rex Isrel bellum contra Allophylos gereret, uniuerso cum exercitu indixisse ieiunium, et abstinentibus cunctis, eum contra aduersarios pugnare cepisse . Bonus plane rex qui hostes suos non tam armis  quam deuotione uincebat, et plus dimicabat religione 120 quam telis. [m 1Kb] Cum ergo Saul abstinentiam diei suis omnibus indixisset, et Ionathas eius filius precepti nescius inter medias hostium acies uictor incedens fauum mellis intincta sceptri summitate, gustasset; tanta indignatio repente commota est, ut et differretur uictoria, et Diuinitas lederetur. Denique nec bello finis imponitur, nec regi responsum propheticum datum. Unde intelligimus, quod Saul hostes non tam uirtute militum quam militum abstinentia superabat. Denique unius culpa cunctis confertur ignauia, et unius delicto omnibus generatur infirmitas. Deficit enim uirtus in exercitu, ubi [n 1Kb] deficit in obseruatione ieiunium. Quod ut peccatum Saul ex ipsa Diuinitatis offensione cognouit, statim  Ionathe dixit non esse parcendum, sed peccatum admissum effusione eius sanguinis expiandum. uidete quanta apud Saul regem fuerit religionis obseruantia, qui offensum Deum [o 1Kb] optauit etiam parricidio mitigare et quanta sit resoluti culpa ieiunii, que nonnisi sanguinis effusione punitur. Etsi ignorans Ionathas indictum a patre ieiunium [p 1Kb] quia resoluit, morti addicitur: qui sciens indictum a Christo resoluit ieiunium, quid meretur? Ergo, fratres, statutum nobis custodiamus [q 1Kb] obseruatione ieiunium, ut hostes nostros sprituales carnalesque uincamus. Habemus enim, sicut nostis, carnales hostes. Ieiunemus igitur, ut eos et exercitus noster, et Saul superet et [r 1Kb] obtineat. Fauus enim [s 1Kb] quidam mundi est uoluptas, seu uitia, que, sicut scriptum est, ad tempus quidem impinguant  fauces, nouissima amariora sunt felle . [t 1Kb] Oremus igitur, ut nobis ieiunantibus illum spiritualium fauum largiatur Dominus, qui in eterna beatitudine [u 1Kb] in palato faucis anime dulcescat. Ipso adiuuante, qui uiuit et regnat in secula seculorum. Amen.




HOMILIA XLI. Item de Quadragesima u.





ADMONITIO.

121 Etsi magna sit huius cum duabus superioribus homiliis colligatio; discrepant tamen inter se codicum scriptores: quorum alii, ut in uaticano 4652, sancti Leoni Magni nomen inscribunt; nonnulli, ut in Laurentiano I, Plut. XIu, pag. 112, a tergo, sancti Ambrosii; plures uero, ut in Sangallensi homil. 59, de Quadragesima, in 99 Sancte Crucis in Ierusalem, et in Taurinensi serm. 21, sancti Maximi. Iam uero neque a Balleriniis, qui nouissimam operum sancti Leonis editionem diligentissime curarunt, in sermonibus eiusdem  numeratur, neque a monachis Sancti Mauri sancto Ambrosio sine dubitatione attribuitur. Itaque nunquam dabimus eam non esse Maximi, nisi auctoritate ueterum codicum, atque rationum monumentis ostendatur, aut Leonem, aut Ambrosium, aut alium quempiam fuisse eiusdem homilie auctorem. Hoc nostros lectores monitos uolumus, sermonem, in quo agitur de aqua amara, quam Moyses dulcem fecit, a Benedictinis monachis Sancti Mauri in appendicem opp. sancti Augustini referri sub num. 25, propterea quod iisdem pene uerbis scriptus apud Origenem homil. 7 in Exod. legatur. uerum nichil simile hac in homilia sancti Maximi comperies. si animum ad Augustini uerba a nobis pag. seq. relata, aduertas.

ARGUMENTUM.--- Rursum sanctus Maximus Quadragesime figuram fuisse quadraginta duas mansiones populi Isrelitici in deserto docet, non modo corpeis gressibus, sed etiam religiosis actibus ambuantis.

Retinent adhuc sensus uestri, fratres, nos hoc [a 1Kb] superiori dominica predicasse, quod huius Quadragesime nostre figuram ille quadraginta et due mansiones habuerint, per quas populus Isrel exiens de Aegypto diurno profectu terram repromissionis intrauit, et quasi quibusdam salutis gradibus post iugum seruitutis ascendit ad regnum . Figura, inquam, fuit in illis mansionibus ieiuniorum nostrorum non solum in quantitate numeri, sed etiam in obseruatione uirtutum; non enim tantum  filii Isrel in itinere deserti corporeis gressibus ambularunt, quantum in uia Domini religiosis actibus profecerunt. In uia plane ambulauerunt Domini, que illos [b 1Kb] potauit in fluctibus, et pauit e celo. Esurientibus enim in eremo manna non defuit, periclitantibus in mari terra non fugit. Ibi mare [c 1Kb] in semitam sternitur, hic celum ad pabulum referatur. Propter gratiam famulorum Dei Iordanis fluenta sua retinet. aquam suam [d 1Kb] myrrha commutat. Illic retrorsum conuersa, que sequebatur unda, precedit: hic in melius temperata, que [e 1Kb] amarum stillabat, uena dulcescit, et mirum in modum 122 fluuius cursum perdidit, fons saporem. Sed quoniam diximus, filios Isrel uenientes ad [f 1Kb] myrrham, aque amaritudine laborasse, eamque, nonnisi ligni iniectione potare  potuisse, typum quoque in illa fuisse ueteris Testamenti uideamus, quo exinde proficiscens populus ipse peruenerit [1 2Kb] . Peruenit in locum, qui dicitur [g 1Kb] Elim, in quo erant duodecim fontes purissimi, et septuaginta uirentium multitudo palmarum. uidete  mysterium Dei, quemadmodum post amaritudinem legis fluenta euangelice pietatis exuberent. Ibi fons unus austerus est ad bibendum, hic plures ut omnes dulces sunt ad potandum. Ibi post fatigationem nulla refectio, hic post laborem refrigerium, atque uictoria. Sitientibus enim fontes ministrantur, palme uincentibus offeruntur. Palme, inquam, offeruntur uincentibus, quia post legis duritiam ad Euangelii gratiam peruenisse, uicisse est. Premium enim quod dam uictoris est os uiuo fonte diluere, dexteram triumphali palma munire. Per fontem enim lingua confessionis purificatur, per palmam dextera martyris honoratur. Illa, quia Christi exaltauit gloriam, hec, quia aram sacrilegii recusauit. Premium enim quoddam est palma martyrii, que confitenti lingue  dulcem fructum tribuit, et uictrici dextere gloriosum prestat ornatum. Est plane palma martyribus suauis ad cibum, umbrosa ad requiem, honorabilis ad triumphum, semper uirens, semper uestita foliis, semper parata uictorie, atque ideo non 123 marcescit palma, quia martyrum gloria non marcescit. [h 1Kb] Ipse denique palme sedenti super asinam, et uenienti ad templum Domino a populis offeruntur. Cum enim discipuli uestimenta sua sternerent, et iter [i 1Kb] Christo suis amictibus communirent; non habuit maius premium, nisi palmas, quod ei deuotio plebis offerret, significans, stratis in itinere uestibus; impollutam uiam esse in mundo, oblatis palmis ipsum mundi esse uictorem. Ipse, inquam, uictor est, de quo ait Scriptura: uicit leo de tribu Iuda , ipse  plane uictor, qui destruxit diabolicam mortem, uitam illuminauit eternam. Palme igitur aduenienti eriguntur Christo. Scriptum est: Iustus sicut palma florebit . Recte ergo aduenienti iusto eriguntur uexilla iustitie, et auctori suorum obsequuntur tituli triumphorum.  Prius autem quam tollantur palme, iter Domini usque ad templum discipulorum uestibus operitur, et ut impolluta sit semita Saluatoris, apostolorum amictibus communitur. Quod quidem in mysterium factum puta. uia enim Christi, que ducit ad templum, fides eius est atque doctrina. Hanc igitur uiam discipuli, ut nos sine offensione gradiamur, amictus proprii corporis exuentes, suo strauere martyrio, ut inter diuersarum gentium turbas iustitie semitam membrorum suorum uestimenta 124 substernant, et cenosam [a 1Kb] myrrhaginem, mundi operiant, et impollutam uiam Saluatoris ostendant. Ad duodecim ergo fontes post [b 1Kb] myrrham uenit populus Isrel. Legimus in propheta: Benedicite Domino de fontibus Isrel . Dominus Christus est, qui nonnisi per apostolorum ora discitur, discipulorumque  doctrinam. Apostoli dicendi sunt fontes, quia  uelut [c 1Kb] fontes purissimi gratia predicationis exuberant, et post amaritudinem legis uenarum suarum larga sapientia sacramenti pocula dulcedinem stillant. Nec mirum, si potus dulcis est fontium, in quorum sinu cibus dulcior est palmarum. Apostoli ergo sunt fontes, qui totius terre faciem doctrine sue flumine rigauerunt, et fatigatis gentium populis potum diuini mysterii propinarunt. Septuaginta autem palmas iuxta fontes apostolicos generatas, septuaginta illos dicipulos dixerim, qui secundo ab apostolis gradu propter salutem hominum a Domino diriguntur: quos Lucas Euangelista  describens binos et binos asserit destinatos. Qui uere uelut palme post curas hominum cum exsultatione redeuntes gloriantur apud Dominum, sibi etiam demonia  esse subiecta. Recte igitur comparantur palmis, qui palmarum premio diaboli exstitere uictores.




HOMILIA XLII. Item de Quadragesima uI.





ADMONITIO.

225 Ad homiliarum sancti Maximi typis editarum seriem reuertor. Hec in codicibus sex legitur cum inscriptione huiusmodi: Sermo sancti Maximi de Quadragesima; in duobus uaticanis, id est 1268, pag. 81, a tergo, et Palatino 433, pag. 390, in Laurentiano I, Plut. XIu, pag. 110, a tergo, in Taurinensi serm. 16, in Aunensi XIu, et in Lucensi 85. Quamobrem a Gymnico pag. 79, a Galesinio pag. 110, a Combefisio tom. II, pag. 528, a Cumdio tom. II, pag. 137, a Raynaudo pag. 206, a Margarino in Biblioth. Max. tom. uI, pag. 15, inter homilias S. Maximi numeratur, Quid? Nonne ex ipsa scribendi ratione, sanctum Maximum illius esse auctorem satis explorate percipitur?

ARGUMENTUM.--- Inducitur diabolus suis matis dolis, an Christus uere sit Deus, explorans. Christi ope adiuti uincere diabolum possumus. A uitiis ieiunandum est, ut rite Quadragesime dies celebremus.

Conflictus ille mirabilis, quem inter celi Regem,  et regni celestis tyrannum fuisse, caritatis uestre auribus sancti Euangelii lectio, nunc decursa testata est, dominice nobis incarnationis triumphale mysterium sonat. Omnipotens enim Dominus ineffabilis pietatis affectu captiuitatem miseratus humanam, simulque uolens diabolicam potestatem suo [d 1Kb] remouere de mundo, misit unigenitum Filium suum, non diuinitate degenerem, non uirtute dissimilem, non uoluntate discordem, qui nostram suscipiens carnem, spreta ueteri conditione nascendi, de femina incorrupti corporis noua lege nouus Filius nasceretur, quatenus diabolus salutarem hunc hominem in consortium deitatis adscitum, etsi tentare presumeret, superare non posset. Itaque cum uideret leo ille feralis agnum Dei post longissimum, atque continuum  quadraginta dierum ac noctium ieiunium esurire, et esurientem Deum esse non crederet, arte illum callidissime tentationis aggreditur, dicens: Si Filius Dei es, dic ut lapides isti panes fiant . Cogitabat, ut estimo, apud se tanti doli artifex, et dicebat: Si hic ipse est, cuius precepto esurientibus per deserta populis manna fluxit e celo ; si ipse est, quem noui ego flumina produxisse de petra , poterit nunc in panem lapides [e 1Kb] transformare, etsi non mea petitione, sua tamen necessitate, qui [f 1Kb] esurit. Quod si fecerit; Deum probabo: si nequiuerit; hominem deprehendam. 126 Exspectabat ergo diabolus panem, quem non tam sibi acquirere quam  mundo conabatur auferre. Sed rerum Dominus, qui et panem de lapide posset efficere, et exploranti humane nollet salutis clarescere sacramentum, sic suum moderatus est sancto in ore responsum, ut nec ipse, qui ueritas erat, mendacium loqueretur, nec ille, qui ab initio mendax est, quam non erat crediturus, possit agnoscere ueritatem. Ait ergo Dominus: Scriptum est: Non in pane tantum uiuit homo, sed in omni uerbo Dei . Accepit tentator ex lege responsum, cui contraire non possit: non accepit panem, quem non manducandi consuetudine, sed decipiendi fraude poscebat. In quo enim Filius Dei panem necessarium haberet humanum, cui omnis erat propria in diuinitate substantia? uel qua ratione, qualicunque de lapide Christus terrenum faceret panem ,  cum ipse, sicut legitur , spiritalis et panis esset, et lapis? Illusus itaque, irrisusque tentator, aliam machinam tentationis aggreditur. Nam cum secreto suo arcanoque consilio [1 1Kb] staret Dominus supra pinnam templi, ait illi diabolus: Si Filius Dei es, mitte te deorsum. O quam stulta hec suasio, nimiumque peruersa, ut Filio Dei diceret: Mitte te deorsum. Nunquid non rectius dixisset: Si Filius Dei es, ascende  [a 1Kb] in celum? Quod utique si faceret Dominus, [b 1Kb] uere illum Dei esse Filium comprobaret. Sed inimicus celi, ne tentando quidem ascensum uult suadere celestem: deorsum, et in ima prouocat: quia optat omnes cadere, qui se sensit pre omnibus cecidisse; nec [c 1Kb] intelligit cecus, quia illi conatur ruinam suadere, qui non solum cadere non potest, sed ruinas uenit emendare lapsorum. Dominus enim, ut lectum est, erigit elisos, Dominus soluit compeditos . Qui ergo uenerat non decipi, sed decepta saluare, 127 explorantis artem tanta mensura cautissime responsionis euacuat, ut tenebrosus hostis non solum mysterium pro nobis propositum uidere non possit, sed magis magisque responsis dominicis circumactus obscuriore confunderetur incerto. Ait enim  illi spiritualis prelii bellator inuictus: Scriptum est: Non tentabis Dominum Deum tuum . Quam simplex in hac responsione prudentia, et quam circumspecta simplicitas, per quam nec ueritas reticetur, nec reprobus potest probare, que uera sunt. uere, ut scriptum est: Lux in tenebris lucet, et tenebre eam non comprehenderunt . Audit diabolus, Deum non esse tentandum; non tamen agnoscit, Deum hominemque esse, quem tentat: uidet enim pariter Christum, et respondere, que hominis sunt, et possit, que Dei sunt. Sed nequitie eius nec ista sufficiunt; tertie adhuc tentationis laqueos nectit: Duxit, inquit, illum in montem excelsum ualde, et ostendit ei omnia regna mundi, et honores eorum, dicens: Hec omnia tibi dabo, si procidens adoraueris  me. Sollicite, fratres, aduertite quia cadere est omne quod suadet inimicus; uere enim procidit omnis, qui adorat diabolum; et uere cadit, qui potestates honoresque mundi per artes sacrilegas, inimico promittente, sectatur. Sed Dominus ac Saluator noster solita cum responsione [d 1Kb] confudit, dicens: uade retro, Satana; scriptum est enim: Dominum Deum tuum adorabis, et ipsi soli seruies. Sanctarum illi Scripturarum testimonia ingeruntur, non ut inconuertibilis doceatur; sed ut impudens confutetur. [e 1Kb] Retro ei abire precipitur mundi qui dabit regna; ut imperio Filii Dei, cui uoluntarius non cedebat, subiaceret inuitus, atque illum a quo se adorari improbe poscebat,  probaret merito ab omnibus adorandum. Et quid plura, carissimi? Dum nefanda tentator loquitur, dumque inconcessa presumit, quasi ab homine uictus obmutuit, et quasi a Deo iussus abscessit. Et necesse erat [f 1Kb] ab illius iam tentatione discederet, in quo tota se 128 mole mouens, totisque nisus uiribus, ne uestigium quidem sue reperire potuit uoluntatis. Stupens atque demirans post tot secula inuenisse hominem humanas concupiscentias non habentem, natumque in carne nichil penitus corruptionis habere carnalis. Discedente itaque retrorsum diabolo, accedentes, ut lectum est, angeli ministrabant ei. Triumphus iste quante sit glorie obsequia nos edocent angelorum. Nec mirum sane si eius angeli ministeriis [g 1Kb] occurrerunt, cuius uictoriam mirabantur. Et  ideo, fratres, si nolumus a diabolo superari, inhereamus ei qui diabolum triumphauit; adherere autem est Christo, credere, et paterne illi deitatis esse naturam, et materni corporis ueritatem. uincere autem diabolum, ipso suffragante Domino, poterit quicunque salutaria Dei precepta suspirans studuerit exosam cunctis tumide mentis sue inclinare superbiam, radicem omnium malorum auaritiam cercere, inimicam bonarum uirtutum refrenare luxuriam, hostem sancte caritatis inuidiam mitigare, inutilia, et sepe periculosa obtrectantium uitare colloquia, [h 1Kb] usure etiam perniciosa non amare compendia, custodem pacis iustitiam muneribus non grauare, noxia factionum horrere commenta, inglorium et nonnunquam cruentum indebiti honoris ambitum declinare, incentiua  discordie contumeliose lingue maledicta cohibere, mendacia nichilominus, que uitam maculant, animam uulnerant, amicitias dissipant, Christiano ab ore repellere, atque ab omnibus superstitionibus demonum idolorumque sacrilegiis per que uel maxime benignitas Omnipotentis offenditur, ueri Dei amore diffugere. Si ergo ab his, atque uniuersis huiusmodi sceleribus, uitiisque ieiunemus; sancte huius Quadragesime rite celebrabitur dies, et omnium solemnitatum nostrarum festa exsultantes, cum fiducia letioris conscientie, et tranquillitate temporum transigemus, adiuuante Domino nostro Iesu Christo




HOMILIA XLIII. De Quadragesima uII.





ADMONITIO.

129 Benedictini monachi congregationis Sancti Mauri hanc homiliam in appendicem sermonum sancti Augustini reiecerunt, incerti, cuinam auctori accepta referenda esset. uerum Maximo esse omnino tribuendam non modo editores, Gymnicus, Galesinius, Cumdius, Combefisius, Margarinus, Raynaudus statuunt, sed codicum etiam mss. Laurentiani I, Plut. XIu, uallicellani tom. II, pag. 203, Lucensis 85, Augiensis, Martinensis, Taurinensis postulat auctoritas, quibus suffragatur et styli mira similitudo, et ratio adhibendorum sacre Scripture testimoniorum, qua uti Maximus consueuerat. Nos eam ante subsequentem edendam existimauimus, non solum quod ita codices plerique ferant; uerum etiam quod hec ad precedentem referri uideatur.

ARGUMENTUM.--- Omnia, que pertulit Christus, nobis sunt incitamenta ad eum imitandum. Non alia ratione passus est se tentari a diabolo, nisi ut nos doceret, quibus armis eum refellere debeamus.

Peractum a Domino nostro Iesu Christo, quod lectum est, cum tentatore certamen, nostre securitati, fratres carissimi, salutique [a 1Kb] proficit; quia [b 1Kb] quos olim apud paradisum persuasione serpentis paterna preuaricatio deiecit in mortem, dominicus nunc triumphus erexit ad uitam [c 1Kb] . Nobis itaque uicit qui dignatus est esurire pro nobis. Aggreditur itaque diabolus tentare Christum, exploratque sollicitus si forte illum Dei esse Filium deprehendat, cui nullum [d 1Kb] corruptionis sue [e 1Kb] uidet esse uestigium. Miratur pariter ac turbatur huiusmodi in hoc [f 1Kb] seculum aduentasse hominem,  qui natus quidem esset de femina, sed non esset ab homine procreatus. Suspicatur illum Dei esse Filium, quem continuatum quadraginta dierum uidet explicuisse ieiunium; sed rursus dubitat diuinam illi [g 1Kb] inesse naturam, quem quasi infirmum inter ceteros homines perspicit esurire. Stupet attonitus que sit ista nouitas, humanum non habere peccatum, et necessitatem peccatoris hominis sustinere. Christus autem Dominus Redemptorque noster, ut perditum infirmumque hominem reuocaret ad Deum, esuriem, lassitudinem, merorem et omnia in se humani corporis infirma suscepit. Inter ista ergo diabolus dubius et incertus, hoc cum esuriente Domino sermone congreditur: Si Filius Dei 130 es, dic ut lapides isti panes fiant . Stultus, et audax, qui putaret  Dei Filium diabolicam uoluntatem edendi necessitate facturum: quasi [h 1Kb] impossibile esset in panem lapides commutare, qui quondam sitientibus in deserto populis de petra arida largissima aquarum fluenta produxit : aut esurienti sibi post quadraginta dierum ieiunium escam non poterat prouidere, cuius precepto, ut innumerabilis Hebreorum exercitus pasceretur, celestia de nubibus [i 1Kb] alimenta fluxerunt . Sed uero omnipotens Unigenitus, qui nostram magis [i 1Kb] esuriret salutem, tali tentatorem suum responsione confudit: Non in pane tantum uiuit homo, sed in omni uerbo Dei . Quo responso, carissimi, ut explorator, qui incertus uenerat, incertior redderetur, inestimate prudentie Dominus, nec inesse sibi esuriem denegauit, nec  manducandi necessitatem se habere professus est. Non, inquit, in pane tantum uiuit homo, sed in omni uerbo  Dei. Hoc est: etsi ego [k 1Kb] esuriam, mihi tamen, diabole, [l 1Kb] non est necessarius panis; uerbum autem Dei cunctis fidelibus substantiam sempiterne salutis operatur. Sed doceri nescius inimicus, stanti Domino super pinnam templi iterum ait: Si Filius Dei es, mitte te deorsum; scriptum est enim, quod Angelis suis mandauit de te, ut manibus tollant te, ne unquam offendas ad lapidem pedem tuum . Mitte te, inquit, deorsum. Diabolice est consuetudinis, fratres carissimi, precipitium persuadere, sed obedire ei ille non poterat, qui cadere nesciebat. Nec quidquam de Domino surreptor impetrat, quia non sunt religionis eius uerba sed [m 1Kb] fraudes. Quem Redemptor humani generis rursus telo sententie 131 celestis euerberat, dicens: Scriptum  est: Non tentabis Dominum Deum tuum. Qua responsione ne quid manifesta ueritate auctor falsitatis audiret, uerborum sensuumque moderator Dominus [n 1Kb] ex alto dare, nec prodidit se posse, nec non posse mentitus est, sed scriptum est, ait: Non tentabis Dominum Deum tuum. Id est, Deum tentat, qui iactantie sue uitio superfluam et inutilem uult ostentare uirtutem. Quid enim utilitatis habet, quid commodi confert, [o 1Kb] si per preceps hinc in plana descendero? aut cur adulationis [p 1Kb] tue tentamentis ista persuadeas, cum tui sit operis de superioribus corruentem ad inferiora deiicere? Post hec uero, ut lectio decursa testatur: Duxit illum in montem excelsum, et ostendit ei omnia regna mundi, dicens: Hec omnia tibi dabo, si procidens  adoraueris me: ut fallax deceptor offert, quod non habet; et ut uere cecus celorum Domino terrarum regna promittit: Hec omnia, inquit, tibi dabo si procidens adoraueris me. uere [q 1Kb] procidit et cadit, qui non largiente Deo, sed ad nutum diaboli acquirit seculi dignitates. Respondit autem ei Dominus: uade retro, Satana; scriptum enim est: Dominum Deum tuum adorabis, et illi soli seruies. Qui tentando ad hoc usque peruenit, ut se ab adorando Dei Filio posceret adorari, estimans, quod Christus, qui decipi laudis sue subreptione non potuit, indignatione ingeste contumelie se proderet exploranti. Sed fortissimus propugnator, qui pro uita ac libertate nostra aduersus tyrannum suum nouum bellum gerebat, nec molli adulatione frangitur, nec durissimis iniuriis commouetur,  sed ita ad omnia inimici tentamenta respondit, 132 ne posset in uno eodemque Deo et homine celestis  mysterii deprehendere sacramentum. Et ideo, fratres, dominici certaminis, uictorieque exemplum sequentes, et diabolicas precauentes insidias, horum quadraginta dierum acceptabile Deo nostro ieiunium celebremus. Tunc enim dolos aduersarii superare poterimus, si continuatis precibus, aut per casta ieiunia corporis uitia compescamus, aut cor nostrum ab omni uanitate et ambitione purgemus, ut ait ipse Saluator: Hoc genus non eiicitur, nisi ieiuniis, et oratione . Bene autem ieiunat quicunque esuriem suam refecti pauperis satietate sustentat: bene ieiunat, qui diuini recordatione ieiunii semetipsum refrenans ab omni [a 1Kb] illecebrarum uoluptate suspendit: bene ieiunat, qui carnem suam uitiorum germina pullulantem, sanctarum [b 1Kb] meditatione  uirtutum, et sobrietatis amore castigat: bene  ieiunat, qui fraternas iniurias pacifici pectoris lenitate dimittit: gratissimum Deo [c 1Kb] defert ieiunium, qui mentem suam a prauis cogitationibus, oculos a concuspiscentia, linguam manusque a lite custodit. Et post omnia, frater, beatus eris, et bene esuries panem ac sities poculum, si Christiane mentis affectu ceperis esurire et sitire iustitiam, sicut ipse Dominus dixit: Beati qui esuriunt et sitiunt iustitiam, quia ipsorum est regnum celorum . Propter quod, carissimi, si uolumus diabolum superare cum Christo; si desideramus transeuntes a seculo regnare cum Deo; si optamus sacratissimum resurrectionis dominice diem letis mentibus celebrare, ab esca quidem uel potu pro uiribus temperemus, a uitiis autem totis uiribus ieiunemus.




HOMILIA XLIu. De Quadragesima uIII.





ADMONITIO.

133 In editione operum sancti Petri Chrysologi ueneta an. 1750, pag. 20, nec homilia refertur perinde ac si prescripta ab eodem sancto archiepiscopo Rauennatium fuerit. Animaduertit errorem editor Augustanus, quare an. 1758 locum ei in sermonibus Chrysologi dandum non putauit. Codicibus quidem antiquis, iisdem optime note adiungenda est auctoritas, est ea profecto adiudicanda Maximo. uaticani 6450 et 6452 sic habent: Sermo sancti Maximi de ieiunio quadragesimali. Non discrepant codices Laurentianus I, Plut. XIu, uallicellanus tom. II, Nouarien. 27, Lucensis 85, Augiensis, in quibus ea inscriptio legitur: De Quadragesima. In preclaro codice monasterii Cisterciensis Montis Amiate hanc prefert inscriptionem: Dominica prima Quadragesime sermo beati Maximi episcopi. De Maximo homilie eiusdem auctore summa est editorum Gymnici. Galesinii, Combefisii, Cumdii, Margarini, Raynaudi, etc., consensio.

ARGUMENTUM.--- De ieiunio Christi, et Moysis. Christus sicut Deus esse diuinis uirtutibus creditur, ita et homo esse infirmitatibus dignoscitur humanis. Sic castigamus membra ieiuniis, ut animas uirtutibus saginemus.

 Aduertite, fratres carissimi, quanta nobis spiritualis uite documenta succrescunt, [d 1Kb] quamquam magnificis ad propositum sanctitatis prouocamur exemplis, quod quadragenis referuntur diebus beatus Moyses, et Dei Filius ieiunasse. Illud sane perspicite, quia quantum distat seruus a domino, tantum necesse est eorum distare ieiunium. Moyses enim ueteris editor legis est, Christus noui conditor Testamenti. Ieiunat Moyses ut preceptis legalibus unius populi erudiat disciplinam: Christus ieiunat, [e 1Kb] ut uniuersas redimat gentes. Ieiunat Moyses ut presentis uite mandata suscipiat; ieiunat et Christus ut eterne salutis sacramenta constituat. [f 1Kb] Ieiunat Moyses ut Deum uideret; ieiunat et iehsu ut unum se esse cum Deo, dum diabolum triumphat, ostenderet. Moyses post  ieiunium scriptas digito Dei tabulas, populo preuaricante confregit; Christus suo ieiunio mansurum [g 1Kb] per  secula Euangelium conseruauit. Quid illud est autem, quod cum uterque quadragenos [h 1Kb] ieiunauerit dies, non uterque post ieiunium esuriisse perhibetur? Moyses utique non esuriuit, ut in homine fragili operata diuinitas 134 probaretur; esuriuit Dei Filius,  ut assumptione carnis nostre [i 1Kb] fragilem se suscepisse hominem reuelaret. Quod non [i 1Kb] esurit Moyses celestis est possibilitatis exemplum; quod esurit Christus nostre est redemptionis sacramentum. Huiusmodi [k 1Kb] Dominus peregit in sua carne mysterium, ut, sicut Deus esse diuinis uirtutibus creditur, ita et homo esse infirmitatibus dignoscatur humanis. Et hinc est quod Christus ut homo esurit, et esurientes pascit ut Deus; [l 1Kb] hinc quod fatigatur itinere, et claudis uirtutem tribuit ambulandi; hinc quod oculos suos laxat in [m 1Kb] lacrymis, et mirabiliter cecis reformat aspectum; hinc quod appropinquante morte tristatur, et mortuum Lazarum suscitat de sepulcro. Hec omnia, fratres, [n 1Kb] conditor ac redemptor noster ut Deus et homo agit; non quia talis illi nascendi necessitas fuit, sed  quia tale in celo et in terris uoluit regnare mysterium. Illud etiam quante est admirationis in Christo,  quod ita ad omnia tentatoris interrogata respondit, ut nec ueritatem regni sui tyranno proderet, nec mysterium suscepte carnis explorator agnosceret? Tanta denique sermonem suum subtilitate circumtulit, ut ille totius doli artifex inimicus furoris sui errore deceptus, dum Christum tentat ut hominem, Deum in homine non uideret. Nos uero, fratres, quibus propugnator inuictus hanc uenerabilem Quadragesimam dedicauit, repudiantes carnalia desideria, sic castigemus membra ieiuniis, ut animas uirtutibus saginemus. Ieiunet in 135 nobis perniciosa luxuries, ieiunet omnis iniquitas, ieiunet odiosa contentio: abstineamus ab epulis, magis abstineamus a uitiis: sic nos temperemus, sic sobrii simus a uino, ut nulla nobis uoluptatum dominetur ebrietas. [a 1Kb] Quid  enim prodest obseruatione quadraginta dierum ieiunandi nos tempora custodire, et legem non tenere ieiunii? Quid prodest uobis uacare a conuiuiis, et diem litibus occupare? Quid prodest proprium non edere panem, et uictum diripere miserorum? Ieiunium  Christiani egentis debet esse refectio; ieiunium Christiani pacem debet nutrire, non iurgia. [1 1Kb] Quale illud est autem, quod non uesceris carnibus, et de ore tuo omni esca sordidius egreditur maledictum? Quale est, quod sanctificatur uenter ieiunio, et polluitur lingua mendaciis? Recte sane, frater, 136 frequentabis ecclesiam, si gressus tuos lethalibus laqueis auida illa non implicet, et inuoluat usura. Recte orabis Dominum tuum, si precibus tuis obuia tibi cordis tui non obsistat [b 1Kb] inuidia. Recte contundes manibus pectus, si omnem inde furorem maligne uoluntatis [c 1Kb] excusseris. Iuste etiam dabis denarium pauperi, si alii illud pauperi non tulisti. Hec ergo est, carissimi, religiosa esuries, hic fidelium pastus animarum, ut ieiunium nostrum sanctificet castitas,  ornet patientia, benignitas foueat, misericordia letificet, commendet humilitas: his Quadragesimam Christi prout possumus, uirtutibus subsequamur, ut gemino quodam corporis, animique ieiunio, diuine nos semper gratie commendemus.




HOMILIA XLu. Dominica in ramis Palmarum super illud psalmi XXI: Deus, Deus meus, respice in me.





ADMONITIO.

Huiusce homilie titulus in memoriam nobis questionem illam reuocat, que orta inter eruditos est de antiquitate ritus benedicendi in Ecclesia ramos Palmarum. Edmundus Martenius monachus Benedictinus congregationis Sancti Mauri harum rerum imprimis peritus in eo libro, quem De antiqua Ecclesie disciplina in diuinis celebrandis officiis inscripsit, cap. 20, num. 2, ullum in libris liturgicis eius benedictionis uestigium exstare negat ante seculum octauum nominis Christiani. Nam in calendario Romano edito a Frontone dominice solemnitatem paschalem precedentis fieri mentionem animaduertit; benedictionis uero Palmarum non item. Contra, alii eius benedictionis initia repeti oportere censent. In horum sunt numero Benedictus XIu, ut dignitate, ita eruditionis et doctrine laude cumprimis prestans, et Meratus part. 2, tom. I. pag. 1004. His uero presidio est Romanum calendarium antiquius, quod quarto seculo, uel saltem ineunte quinto perscriptum arbitrantur, inque codicibus manuscriptis duobus repertum ferunt, quorum est alter monasterii Auenionensis Sancti Andree, alter monachorum Grassensium in Septimania, quem eidem monasterio a Carolo Magno dono fuisse datum perhibent calendarii eiusdem editores pag. 63 et 64. In eo autem sic indicta legitur statio: In Dominica in Palmas ad sanctum Ioannem in Lateranis. Prouocat idem ad Sacramentarium, quod uulgo Gelasianum appellari solet, et in quo dominicus dies ante Pascha dominica dicitur in Palmas de passione Domini. Qua ex re confici aiunt facile posse, idcirco ei dominice inhesisse Palmarum nomen, quod eo die benedici palme consuescent. Meum certe non est definire, utra harum sententiarum sit potior. Hoc dico breue: si huiusce homilie inscriptio tam est uetus quam ipsa est homilia, quinto iam seculo ritum benedicendarum palmarum inualuisse, confitendum erit. Codices uaticani tres, 385, 1268, 1269, hunc eidem homilie titulum: In dominica Palmarum, prefixum exhibent. In codice Sangallensi hec eius est inscriptio: De psalmo XXI in ramis Palmarum: in duobus Nouariensibus 27 et 24: Dominica in Palmas sermo beati Maximi episcopi. In Cisterciensi Montis Amiate: In dominica in Palmis sermo beati Maximi episcopi de psalmo XXI. In Sancti Emmerami Ratisponensi: Dominica in ramis Palmarum sermo sancti Maximi. In Augiensi: Sermo sancti Maximi in Palmis. Fateor, in codicibus duobus Sancte Crucis in Ierusalem 90 et 99, in Laurentiano I, Plut. XIu, et in Taurinensi Palmarum omitti mentionem. Hinc intelligi plane potest, 1o hanc homiliam ascribendam esse Maximo, cum in nullo codicum ueterum ea alteri cuiquam attribuatur, ac in plerisque sancti Maximi nomen preferat; idque ultro concedant editores Gymnicus, Galesinius, Raynaudus et Margarinus, stylique ratio cum genuinis homiliis Maximi congruat, summique sit in ea atque in ceteris conformitas sententiarum; 2o inscriptionem In ramis Palmarum iure a nobis fuisse aliis inscriptionibus antelatam, propterea quod maior codicum numerus aut hanc, aut huius similem gerat.

137 ARGUMENTUM.--- Propheticum Dauidis psalmum explicat S. Maximus, et uaticinium ueram in Christo significationem habuisse demonstrat.

Psalmi uigesimi primi, qui lectus est seriem decursuri,  diligenter prius debemus intendere quid in superscriptione contineat, ut, cognita eius origine, intelligentiam ipsius facilius consequamur, et manifestato capite, possint rectius membra distribui. Inscribitur  enim ita: In finem pro susceptione matutina psalmus ipsi Dauid. Nisi fallor, susceptio matutina solis ortum [a 1Kb] semper anteuertit, et priusquam orbem radiorum clarus splendor illuminet, matutinum noctium tenebris terminum ponit; ac resoluta sensim caliginum cecitate, rebus cunctis facies quedam ac lumen [b 1Kb] infunditur; et cum ueluti sub una materie tenebrarum mundus in confusione iacuerit, interueniente matutino, diuersa specierum uarietate distinguitur; hoc est, cum omnia ceca fuerint, oculi omnium reparantur. Nox enim quodammodo aufert oculos mundo, aurora restituit; atque ita ante matutina susceptione perfruimur, ut gloriosius postmodum solis splendore potiamur. Sed quoniam, sicut dicit Apostolus: Lex spiritualis est, et spiritualibus  spiritualia comparanda sunt , solem hic iustitie arbitror designari; hoc est Christum Dominum, qui nobis ignorantie tenebris, et peccatorum cecitate submersis, celestis doctrine sue lumen infudit; et quos non [c 1Kb] habebamus, oculos cordis inseruit, et uelut radios quosdam apostolos suos misit, qui nos de [d 1Kb] nocte teterrima delinquentie liberarent, et paulatim, resolutis in nobis tenebris peccatorum, matutina [e 1Kb] nos susceptione consuescerent; ut perfecti facilius possimus tolerare solis ardorem, hoc est primum nos preceptis simplicioribus erudirent, quo capaciores efficerent celestium secretorum. Huius itaque solis iustitie matutino, peccatorum caligo tota perimitur, sicut ipse propheta ait ex persona Domini: In matutinis interficiebam omnes peccatores terre  . Hoc est: oriente in nobis sole iustitie, qui habitaculum [f 1Kb] Domini sumus, omnis cogitatio iniqua subuertitur [1 1Kb] .




Totus autem hic psalmus digestus est ex persona Domini Saluatoris, quippe cum plura de eo in Nouo sint posita Testamento. [2 2Kb] Dicit itaque: Deus, Deus meus, respice in me: et reliqua. Quare assumpti hominis agit causam, [g 1Kb] ut interrogare quodammodo  uideatur, dicens: Deus omnium, qui es Deus meus, cur me dereliquisti? nichil enim mihi conscius sum. Secundum enim prophetam nesciebat peccatum, nec erat dolus in ore eius. Hec autem dicit, ut manifestaret propter nos se esse derelictum, quorum peccata portabat, ac uidentes disceremus et nos pro ipso sancto et iusto mori, cum pro [h 1Kb] peccatoribus et ille moreretur. Denique hac uoce in passione usus est, sicut in Euangelio legimus: Eli, Eli, lamma sabacthani? hoc est: Deus meus, Deus meus, quare me dereliquisti ? Hac, inquam, uoce usus est, ut quod prophetia annuntiauerat rei exitus approbaret. Et quoniam sequentia pene [i 1Kb] manifesta sunt, illum inspiciamus uersiculum in quo ait: Ego autem sum uermis et non homo . Cur totius  Dominus creature uermiculo se uoluerit comparari, possumus hoc quidem humilitati primitus assignare, que sanctorum uirtus est maxima, sicut sanctus Moyses ante Deum animal se irrationabile profitetur, Dauid [i 1Kb] pulicem se sepe commemorat. Sed magis illud accipiendum puto: quoniam uermis nulla extrinsecus admixtione alieni corporis, sed de sola [k 1Kb] ac pura terra procreatur, ideo illum comparatum Domino, quoniam et ipse Saluator de sola et pura Maria generatur. Legi etiam in libris Moysis de manna uermiculos procreatos : digna plane et iusta comparatio; siquidem de manna uermiculus gignitur, et Dominus Christus de uirgine procreatur. Quin potius ipsam Mariam manna dixerim, quia est subtilis, splendida, suauis et uirgo; que uelut celitus  ueniens, cunctis Ecclesiarum populis cibum dulciorem melle defluxit, quem qui edere et manducare neglexerit, uitam in semetipso habere non poterit, sicut ipse Dominus ait: Nisi quis manducauerit meam carnem, et biberit meum sanguinem, non habebit uitam in semetipso ; sed potius ipse cibus in iudicium conuertetur, sicut Apostolus dicit: Qui manducat et bibit indigne, iudicium sibi manducat . Quod filiis Isrel subtiliter 139 prophetatum est in  Testamento. Manna enim illis contra diuina precepta tractantibus, uermes effecti sunt; id est contumacie ultores et iudices. Que similitudo Christum indicat Dominum: quem qui suauem cibum et dulcem potum haurire neglexerit, iudicem patietur, sicut ipse ait: Neque enim Pater iudicat quemquam, sed omne iudicium dedit Filio . Quod autem dicit: Diuiserunt sibi uestimenta mea, et super uestimentum meum miserunt sortem : hoc factum in Euangelio reperimus, quod milites quatuor, qui crucifixerunt Saluatorem, in quatuor partes eius sibi diuiserunt uestimenta; uestimentum uero eius, quod assutum non erat, sed erat de superiore contextum, sorte perceperunt. Que igitur ista uestimenta [a 1Kb] sunt, uideamus; qui milites, quodue etiam uestimentum.  uestimenta esse puto prophetias, uel Scripturarum celestium lectiones, quibus Christi Domini annuntiatum est sacramentum: quas prophetias unum canentes, et unum per omnia nuntiantes aduersarii Saluatoris, hoc est 140 peruersi heretici, qui quotidie  in illo tanquam milites manus impias [b 1Kb] ingerunt, hoc pro sua sibi diuidunt uoluntate, [c 1Kb] et unius corporis uestimenta per uaria membra distribuunt, atque spoliantes Dominum, sua falsa dogmata uestierunt. uestimentum autem eius, quod non erat consutum, sapientiam eius celestem possumus approbare: [d 1Kb] quia erat de superiore contextum. Nostra [e 1Kb] autem sapientia, hoc est humana consuitur; assuitur enim cum liberos damus ad studia grammaticis, tradimus philosophis, erudimus eos, ut sapientia in illis, que non erat, acquiratur. Domini autem sapientia non assuta est, non quesita; non enim didicit a magistro, sicut ipsi Iudei dicunt: Quomodo hic litteras nouit, cum non didicerit, et ipse dicat: [f 1Kb] Doctrina mea non est [g 1Kb] de hoc mundo, sed eius qui me misit .  Hoc est, quod ait de superiore contextum, quo uestimento, uel quibus omnibus uestimentis Ecclesia catholica semper amicta est, sicut propheta ait: Astitit regina a dextris tuis in uestitu deaurato .




HOMILIA XLuI. De accusato et iudicato Domino apud Pilatum.





ADMONITIO.

141 Magna est in libris tam editis, quam manuscriptis de auctore huiusce homilie uarietas. Ea in codicibus uaticano 1270, pag. 27, et Laurentiano I, Plut. XIu, pag. 290, sancti Ambrosii nomen prefert. In quibusdam aliis, sancti Augustini. Ioannes Gillotius in editione Parisiensi operum sancti Ambrosii an. 1569 eam publicauit in sermonum numero 49. Sancti eiusdem archiepiscopi nomine Gillotium secuti sunt curatores Sixtine editionis eorumdem sancti Ambrosii operum. uerum lapsum errore fuisse Gillotium constat ex illustri testimonio Gennadii scriptoris et ueteris, et accurati, qui in opusculis sancti Maximi hanc item homiliam numerat, quam inscriptam narrat: De accusato et damnato Domino apud Pilatum. Accedit codicum mss. uetustissimorum quatuor auctoritas. Nam in Sangallensi, in duobus S. Crucis in Ierusalem 90 et 99, et in Taurinensi eadem homilia ad numerum est adnotata concinionum S. Maximi post precedentem. In his tamen aliquanto est discrepans inscriptio: in 90 Sancte Crucis sic habet: Incipit de accusato Domino apud Pilatum, et de Susanna. In 99: De accusato Domino apud Pilatum. In Taurinensi: Item de accusato Domino et iudicato. In Sangallensi, ut in 99 Sancte Crucis hec ipsa homilia succedit superiori. Monachi Benedictini congregationis Sancti Mauri, in appendice ad quintum tomum Operum sancti Augustini, serm. 152, eam sancto Maximo tribui monent, testimonio usi Louaniensium, inscribuntque De passione Domini, et Susanna. Louaniensibus consentiunt editores homiliarum Maximi Gymnicus, Galesinius, Cumdius, Raynaudus, Margarinus, uno excepto Combefisio, qui eam pretermisit. Nihil autem est cause, cur ab iis mihi esse dissidendum putem.

ARGUMENTUM.--- Christus accusatus apud Pilatum tacet, non ut accusationem suam tacendo confirmet, sed defensione non indigens ut uincat; quemadmodum Susanna apud inimicos suos tacuit et uicit.

Mirum forsitan uideatur uobis, fratres, cur Dominus apud presidem Pilatum a principibus sacerdotum accusetur, et taceat, nec nequitiam eorum sua responsione conuincat, cum utique ingestam accusationem nonnisi refellere soleat subsecuta defensio. Mirum, inquam, fiat, fratres, quod arguatur Saluator, et taceat; taciturnitas enim interdum pro consensu habetur; uidetur namque confirmare, quod obiicitur, cum non uult respondere, quod queritur. Accusationem ergo suam Dominus tacendo confirmat? Non  plane accusationem suam tacendo confirmat, sed  despicit non refellendo; bene enim tacet, qui defensione non indiget. Ambiat defendi, qui metuit superari. Festinet loqui, qui timet uinci. Christus autem cum condemnatur, et superat; cum iudicatur, et uincit, sicut ait propheta: Ut iustificeris in sermonibus tuis, et uincas [h 1Kb] cum iudicaris . Quid ergo opus erat ei loqui ante iudicium, cui ipsum iudicium erat plena uictoria. 142 uincit enim cum iudicatur Christus, quia sic innocens approbatur; unde ait Pilatus: Innocens ego sum a sanguine huius iusti . Melior est igitur causa, que non defenditur, et probatur; plenior iustitia est, que non uerbis astruitur, sed ueritate fulcitur. Taceat lingua necesse [i 1Kb] , ubi ipsa equitas sibi adest; taceat in bono negotio, quia et malas causas obtinere consueuit.  Nolo sic defendi iustitiam, sicut solet iniquitas excusari.  Quod uincit Christus, non orationis est, sed uirtutis; scit enim Saluator, qui est sapientia, quomodo tacendo uinceret, quomodo non respondendo superaret: atque causam suam mauult comprobare quam dicere. Que enim res illum compelleret ad loquendum, cum silentium satis sufficeret ad uincendum? Sed fortasse metus eum cogeret, ne salutem perderet, nisi quod ipsa erat tota causa uictorie; suam enim salutem perdidit, ut salutem omnium lucraretur; in se uinci maluit, ut uictor esset in cunctis. Sed quid de Christo loquar? Susanna mulier [a 1Kb] apud inimicos suos tacuit, et uicit . Non enim apud Danielem iudicem uerborum se [b 1Kb] ratione defendit, non patrocinii sermone [c 1Kb] tutata est; sed in sancta femina, tacente lingua, pro ea castitas loquebatur.  Castitas enim Susanne adfuit in iudicio, que eam defendit et in paradiso; ibi enim pudori eius consuluit, 143 hic saluti; ibi ne macularetur pudicitia, hic ne innocentia damnaretur. Castitas ergo Susanne [d 1Kb] et presbyteros, et impudicos conuicit in paradiso, et in iudicio falsos accusatores obtinuit, bisque uictrix reos facit testimonii, quos reos fecerat adulterii [e 1Kb] . At quem tandem iudicem meretur castitas? Danielem puerum iuniorem, nec dum pubescentis etatis. Multum igitur de Deo pudicitia consequitur, cum iudicem uirginem promeretur; secura enim est de uictoria castitas, cui est iudicatura uirginitas. Pudicitie autem causam, nisi uir pudicus  audire non debuit; talem enim arbitrum meretur castimonia, apud quem non periclitetur uerecundia. Cognito igitur Daniel Susanne negotio, cum eam falsis accusationibus uellet plebs imperita damnare, ait idem: Mundus ego sum a sanguine huius . Quo dicto peccantis populi reuocauit errorem. Hac ergo uoce circa Susannam Daniel utitur; qua circa Dominum usus est Pilatus; ait enim Pilatus: Mundus ego sum a sanguine huius iusti . 144 Eadem igitur sententia soluitur pudicitia, qua est absoluta iustitia. Sed Daniel melius quam Pilatus; ille enim pudicum sanguinem non condemnat, sed liberat; hic autem iustum sanguinem et confitetur, et tradit. Quid enim profuit testimonium perhibuisse innocentie, et uelut reum addixisse nequitie, nisi  quod grauius peccatum est, unum eumdemque et pronuntiare iustum, et tradere [f 1Kb] quasi criminosum? Ipse enim iniquitatis sue testis est, qui ore absoluit, et corde condemnat. Lauerit licet manus suas Pilatus, tamen sua facta non diluit; et quamuis abstergere se putauerit iusti sanguinem de suis membris, [g 1Kb] eo tamen sanguine mens eius tenetur infecta. Ipse enim occidit Christum, qui eum tradidit occidendum; iudex enim constans et bonus, ne sanguinem innocentis addiceret, nec inuidie cedere debuit, nec timori. Daniel ergo melius quam Pilatus: ille peccantis populi reuocauit errorem; hic autem furentis Synagoge sacrilegium confirmauit.




HOMILIA XLuII. De eodem iudicio II.





ADMONITIO.

Non deest hoc loco copia rationibus, quibus efficiatur hanc homiliam esse sancto Maximo tribuendam. Harum sunt precipue tres. Prior petitur ex nexu colligationeque cum homilia superiore, in qua de iis disseruerat, de quibus in huius initio pergit disserere. Altera est ratio ex codicibus Sangallensi, Taurinensi, Sancte Crucis in Ierusalem, Laurentiano accepta, in quibus hec eadem homilia succedit superiori, sanctique Maximi nomen prefert. Postremum suppeditat editorum Gymnici, Galesinii, Raynaudi, Combofisii, et Margarini consensio. Styli nexusque sententiarum eadem in hac est, atque in homiliis superioribus ratio. Itaque lapsi sunt qui sancto Ambrosio eam esse ascribendam notarunt; laudandique propterea monachi Benedictini congregationis Sancti Mauri sunt. qui eam e numero operum eiusdem sancti archiepiscopi sustulerunt.

ARGUMENTUM.---De similitudine iudicii in Susannam, et in Christum instituti, deque eadem pena, qua Iudas et heretici puniuntur.

Ante dies [h 1Kb] prosecuti sumus sancte Susanne iudicium simile admodum fuisse iudicio Saluatoris, et iisdem criminationibus laborasse memorate castitatem femine, quibus Christi laborauit integritas. Similiter enim persecutores in Susanna passa est pudicitia. Illa enim dum in adulterio [i 1Kb] conuincit presbyteros, ipsa tanquam adultera retinetur; hic dum [i 1Kb] in sacrilegio arguit Phariseos, ipse [k 1Kb] tanquam sacrilegus accusatur.  Quod quidem sacrilegium in Phariseis maius adulterium uocari potest; grauius est enim religionis adulterum esse quam corporis; et plus est integritatem diuinitatis ledere quam integritatem hominis uiolare. Condemnatur ergo Susanna, condemnatur 145 et Dominus; illa, quia castitatem corporis tuebatur; hic quia religionis castimoniam defendebat. Similis igitur erat in utroque causa iudicii, nisi quod meliore usa est iudice Susanna quam Dominus. Hunc enim preses iudicat, hanc propheta, hunc audit  uir, qui Phariseorum seditionibus terrebatur; hanc audit puer, qui sancto Spiritu replebatur. Iste, quod sentit, constanter pronuntiat, non defendit. Susanne enim iudex quam absoluit et liberat: Domini cognitor, quem absoluit, damnat et tradit. Simile ergo fuit pene per omnia Susanne Dominique iudicium. [a 1Kb] [1 1Kb] Siquidem, nec accusatio in his fuerit ipsa dissimilis. Susannam enim seniores deferunt, Dominum [b 1Kb] accusat Iudas; illa doctores sui; hunc discipulus proprius criminatur *. Susannam, inquam, pseudopresbyteri arguunt; prodit pseudepiscopus Saluatorem. Episcopus enim et Iudas fuit, sicut ait Propheta de eo dicens: Fiant dies eius pauci, et episcopatum eius accipiat alter . Sed nec locus, frater, in utraque causa uidetur dissimilis. Susanna  enim [c 1Kb] in paradiso ab accusatoribus circumuenitur; Dominus in hortuli paradiso a traditoribus circumdatur: illa ibi insidiatores patitur; iste hic sustinet proditorem. uideamus autem exitum utriusque iudicii. Susanne accusatores tanquam falsi testes prophetica sententia feriuntur; et eiusdem criminis puniuntur rei, cuius dammare innocentis sanguinem gestiebant; Domini autem traditorem non inuenio a iudice esse damnatum; non enim eum damnat Pilatus, non damnat populus: sed, quod grauius est, se ipse condemnat, [d 1Kb] cessante iustitia, iudicatur. Quem enim alter iudicat, potest utcunque esse exscusabilis; reus autem sine excusatione est qui conscientie sue iudicio condemnatur: quem alter iudicat, potest quandoque a suo iudice sperare indulgentiam:  qui se ipse iudicat, a quo indulgentiam postulabit? Referens enim 146 Iudas dominici sanguinis pretium, ait Iudeis: Peccaui, quod tradiderim sanguinem innocentem . Magnum igitur dominice  innocentie testimonium est, dum accusator eius et confitetur de scelere, et reus est de mercede; dum enim miser refudit uenditionis pretium, putat se facinoris sui soluere posse contractum; sed nec iste absoluitur; dum enim auctor uenditionis sue reus est, constat istos sceleratum cum sacrilego iniisse contractum, sua ergo sententia Iudas proditor condemnatur. Mirum forte sit uobis, quod non eum populus iudicauerit, non preses addixerit. Hoc sacrilegi solet esse iudicium, ut impietatem ipse, dum recordatur et puniat; scelus suum, dum recognoscit, et uindicet; omnium enim supergreditur sententias, qui a sua conscientia, sua sententia condemnatur. [e 1Kb] Hoc, inquam, sacrilegi solet esse iudicium ut conscius facti ipse se damnet, sicut ait apostolus Paulus  de heretico dicens: Hereticum hominem post unam et secundam correctionem deuita, sciens quia subuersus est, qui eiusmodi est, et delinquit proprio iudicio condemnatus . Ipse enim se damnat hereticus, cum de Ecclesia ipse se proiicit, et de cetu sanctorum nullo compellente procedit; ipse enim ostendit, quid mereatur a cunctis, qui suo iudicio separatur a cunctis. Ipse, inquam, se damnat hereticus: quia cum omnes criminosi, episcopi sententia proiiciantur de consortio Christiano, [f 1Kb] hereticus cuncta preueniens, sententia sue uoluntatis abiicitur. Tali ergo hereticus, quali et Iudas pena damnatur: ut idem sui et reus sit sceleris, et iudex sit ultionis; tali, inquam, hereticus, quali et Iudas pena [g 1Kb] damnatur; nec immerito, quia Dominum, quem ille uendidit,  iste blasphemat; quem ille persecutoribus tradidit, quotidie iste persequitur. Persequitur enim hereticus Dominum cum diuinitatem ei derogat, et asserit creaturam.




HOMILIA XLuIII. De Iuda proditore.





ADMONITIO.

147 Huius homilie tanta est cum superiore colligatio, ut harum unius cognito, utriusque qui fuerit auctor cognoscatur. At de auctore magna in codicibus manuscriptis uarietas, interque scriptores defensio, cum in codice uaticano 1268, S. Ambrosio; in altero autem item uaticano codice, qui est num. 6452, atque in Florentino Sancte Crucis Minor., nunc Laurentiano Iu, Plut. XXXIII, sancto Ioanni Constantinopolitano episcopo accepta [forte ascripta] referatur. Deest auctoris nomen in cod. uatic. 4951, ut etiam in Urbeuetano. Exstant etiam fortasse aliqui in quibus sancto Augustino ascripta legatur. Non enim eam editores aliquot sancto eidem Augustino attribuissent, ut re ipsa attribuunt, nisi huius nomen esse in uno saltem aliquo codice preferretur. Sed dubitationem tollunt Gennadius uetus auctor imprimis ac diligens, cumque Gennadio codices 99 Sancte Crucis in Ierusalem, Taurinensis, Laurentianus X, Plut. XIu, et Sangallensis. Itaque monachi Benedictini congregat. Sancti Mauri in appendice serm. sancti Augustini, serm. 80, pag. 102, edit. Antuerp. an. 1700. Iam pridem, inquiunt, auctori suo restitutus, Maximo episcopo Taurinensi, cuius nomen gerit in scriptis et excusis libris. De titulo non laboro. Eo sum usus quo Gymnicus, editoresque ceteri usi sunt, etsi non sum nescius in Monachis ipsius congregationis Sancti Mauri sic eamdem homiliam esse inscriptam: In Matth. cap. XXXIII, de Iuda proditore, et de agro in perigrinorum sepulturam comparato ex pretio uenditionis Christi.

ARGUMENTUM.---Historiam proditionis Iude S. Maximus allegorice exponit.

Retinet [h 1Kb] dilectio uestra nos hoc proxima Dominica  predicasse, quod Iudas Scarioth, propria sententia condemnatus ad Phariseos dominici mercedem sanguinis reportauit, et actus penitentia refuderit  uenditionis pretium laqueo se suspendit; ut qui se multauerit pecunia, multaret et uita. Intelligens enim quantum scelus admiserit, non suffecit ei sacrilegii carere mercede, nisi careret et salute; [a 1Kb] dignum enim se morte iudicauit, quod Christum uitam [b 1Kb] omnium tradidisset [c 1Kb] . Seuerissimus igitur sui iudex Iudas uel in ulciscendo confitetur, quem negauerat in tradendo. Restituit ergo pecuniam Phariseis; sed nec Pharisei eam libenter accipiunt; dicunt enim [d 1Kb] inhibitum sibi esse in suis eam habere thesauris. [e 1Kb] uidete igitur, quanta uis dominice sit pecunie, [f 1Kb] quam inde Iudas reiicit; hinc Pharisei in loculos non recludunt: iusti enim sanguinis 148 pretium pertimescit iniquitas possidere. Consilium tamen ineunt Pharisei ut ex ea ager figuli comparetur,  in quo peregrinorum corpora collocentur. Quod quidem prouidentia [g 1Kb] factum puto, ut pretium Saluatoris non peccatoribus sumptum prebeat, sed perigrinis requiem subministret; non sacrilegis sit ad [h 1Kb] lusum, sed defunctis sit ad sepulcrum; ut iam exinde Christus [i 1Kb] et uiuos sanguinis sui passione redimat, et mortuos pretiosa passione suscipiat. Pretio ergo [i 1Kb] Domini sanguinis ager figuli comparatur. Legimus in Scripturis, quod totius generis humani salus redempta sit sanguine Saluatoris, sicut ait apostolus Petrus: [k 1Kb] Non enim redempti estis corruptibilibus auro, uel argento, sed pretioso sanguine agni incontaminati, et immaculati Iesu Christi . Igitur, si pretium uite nostre sanguis est Domini; [l 1Kb] uide ergo, quia illa non tam redempta sit agri terrena  fragilitas, quam totius mundi incolumitas sempiterna: ait enim Euangelista: Non enim uenit Christus ut iudicet mundum, sed ut saluetur mundus per ipsum . [m 1Kb] uide, inquam ne pecunia illa non tam comparatio sit agri parua portio, quam 149 totius mundi copiosa possessio, sicut ait Dauid propheta: Postula a me, et dabo tibi gentes hereditatem tuam, et possessionem tuam terminos terre . Ager ergo iste mundus hic totus est, in quo nos dispersi, et disseminati Domini fructum boni operis germinamus. Sed fortasse perquiras a me, si ager mundus est, quinam sit figulus, qui mundi possit habere dominatum? Nisi fallor ipse est figulus, qui uascula corporis nostri fecit e limo: de quo dicit  Scriptura: Et fecit Deus hominem de limo terre . Ipse est figulus, qui carnium nostrarum cenosum lutum uapore sui spiritus animauit, et materiem fluidam, atque terrenam [n 1Kb] ignito calore decoxit. Ipse, inquam, est figulus, qui nos per manus suas formauit ad uitam, per Christum suum reformauit ad gloriam, sicut ait Apostolus: Ad eamdem imaginem reformamur de gloria in gloriam ; scilicet, ut qui a [o 1Kb] priore factura propriis uitiis corruimus, in secunda natiuitate figuli huius misericordia reparemur; hoc est, qui per Ade transgressionem [p 1Kb] morte concidimus, per Saluatoris gratiam denuo resurgamus. Ipse plane est figulus de quo dicit beatus Apostolus: Nunquid dicit figmentum ei, qui se finxit: Cur me fecisti sic? Et iterum: Nunquid  non habet potestatem figulus luti ex eadem massa facere aliud quidem uas in honorem, aliud uero in contumeliam ? [q 1Kb] Ex eodem enim luto corporis nostri Deus pro meritis singulorum alios reseruat ad penam, alios ad gloriam. Istius utique figuli ager Christi sanguine emptus est peregrinis; peregrinis, inquam, qui erant 150 sine domo, sine patria, et toto orbe exsules iactabantur, requies Christi sanguine prouidetur; ut quibus non est in mundo possessio, his in Christo sit sepultura. Istos autem peregrinos quos esse dicimus, nisi deuotissimos Christianos, qui renuntiantes seculo et nichil possidentes in mundo, in Christi sanguine requiescunt? Christianus enim, qui mundum non possidet, hic totum possidet Saluatorem. Ideo autem peregrinis  Christi sepultura promittitur, [r 1Kb] ut quis se a carnalibus uitiis tanquam peregrinum et alienum custodierit, is Christi requiem mereatur. Sepultura enim Christi quid est aliud, nisi requies Christiani? Nos ergo peregrini in hoc mundo sumus, et tanquam hospites in hac luce uersamur, sicut ait Apostolus dicens: Etenim dum sumus in hoc corpore peregrinamur a Domino . Peregrini, inquam, sumus, et nobis Saluatoris sanguinis pretio empta est sepultura. Consepulti enim sumus, sicut ait Apostolus, cum illo per baptismum in mortem . Baptismum igitur Christi nobis est sepultura, in quo peccatis morimur, criminibus sepelimur, et ueteris hominis conscientia resoluta, in alteram natiuitatem  rediuiua infantia reparamur; baptismum, inquam, Saluatoris nobis est sepultura: quia et ibi [a 1Kb] perdimus ante, quod uiximus, et ibi denuo accipimus, ut uiuamus. Magna igitur sepulture huius est gratia, in  qua nobis et utilis mors infertur, et uita utilior condonatur; magna, inquam, huius gratia sepulture, que et purificat peccatorem, et uiuificat morientem.




HOMILIA XLIX. De Passione, et Cruce Domini I.





ADMONITIO.

Qui primum sancti Ambrosii operum editionem curarunt arbitrati sunt hanc homiliam eidem sancto doctori attribui oportere. His repugnat Gennadius, qui eam sancti Maximi scriptis annumerat, inscribique ait: De cruce Domini. Qua de re confer prefat. monachorum congregat. Sancti Mauri ad sermones pretermissos Ambros., quo loco hanc eamdem homiliam in numerum 514 sermonum sancti Ambrosii a curatoribus Sixtine editionis ascriptam aiunt monentque Maximo, ex Gennadii sententia, esse restituendam. Quod si in codicibus uaticano 1270, et S. Crucis olim Minor. Conuent., nunc biblioth. Laurentiane Iu, Plut. XXXIII, Sancti Mediolanensis antistitis nomine inscripta est; inter Maximi tamen homilias numeratur in insignis note codicibus duobus 90 et 99 S. Crucis in Ierusalem, et in Laurentiano X, Plut. XIu. In hoc eius titulus est: Incipit de die sancto Pasche, et de cruce Domini; qui in Taurinensi breuius enuntiatur: Item et de cruce Domini. Consentiunt editores operum Maximi Gymnicus, Galesinius, Cumdius, Raynaudus, Margarinus, apud quos eidem est homilie hec prefixa inscriptio: De passione et de cruce Domini homilia prima.

 151 ARGUMENTUM.---Proposita, que de Ulyssis narratur fabula, de salutifera Christi cruce disserit, quam in Ecclesia esse arborem nauis docet.

Seculi ferunt fabule Ulyssem illum, qui decennio marinis iactatus erroribus, ad patriam peruenire non poterat, cum in locum quemdam cursus illum nauigii detulisset, in quo Sirenarum [b 1Kb] dulci cantus crudelis uarietate resonabat; et aduenientes sic blanda modulatione mulcebat, ut non tam spectaculum uoluptatis caperent, quam naufragium salutis incurrerent. Talis enim erat illis oblectatio cantilene, ut, quisquis audisset uocis sonitum, quasi quadam captus illecebra, non iam tenderet ad eum quem uolebat portum, sed pergeret ad exitium, [c 1Kb] quod nolebat. Igitur cum Ulysses incidisset hoc dulce naufragium, et suauitatis  illius uellet declinare periculum; dicitur, inserta cera auribus sociorum, seipsum ad arborem nauigii religasse: quo et illi carerent perniciosa auditus illecebra, et se de periculo nauigii cursus auferret. Si ergo de Ulysse illo refert fabula, quod eum arboris religatio de periculo liberauit: quanto magis predicandum est quod uere factum est; hoc est, quod hodie omne genus hominum de mortis periculo crucis arbor eripuit? Ex quo enim Christus Dominus religatus in cruce est, ex eo nos mundi illecebrosa discrimina uelut clausa aure transimus; nec pernicioso enim seculi detinemur auditu, nec cursum melioris uite deflectimus in scopulos uoluptatis. Crucis enim arbor non solum religatum sibi hominem patrie representat, sed etiam socios circa se positos uirtutis  sue umbra custodit. Quod autem crux ad patriam post multos errones redire nos faciat, Dominus declarat dicens latroni in cruce posito: Hodie mecum eris in paradiso . Qui utique latro diu oberrans, ac naufragus, aliter ad patriam paradisi, de qua primus homo exierat, redire non poterat, nisi fuisset arbori religatus; arbor enim quedam in naui crux est in Ecclesia, que inter totius seculi  blanda et perniciosa naufragia incolumis sola seruatur. In hac ergo naui quisquis aut arbori crucis se religauerit, aut aures suas Scripturis diuinis clauserit, dulcem procellam luxurie non timebit. Sirenarum enim quedam suauis figura 152 est mollis concupiscentia [d 1Kb] uoluptatis, que noxiis blandimentis constantiam capte mentis effeminat. Ergo Dominus Christus pependit in cruce, ut omne genus hominum de mundi naufragio liberaret. Sed ut omittamus Ulyssis fabulam, que ficta, non facta est, uideamus si quod in Scripturis diuinis exemplum simile possumus inuenire, quod Dominus per semetipsum postea completurus, per prophetas suos ante [e 1Kb] promiserit. Legimus in ueteri Testamento , cum Moyses sanctus filios Isrel de captiuitate Aegypti  produxisset, atque idem populus in deserto graui a serpentibus incursione laboraret, nec aliqua illis armorum defensio posset obsistere; tunc sanctus Moyses diuino repletus Spiritu, serpentem ereum affixum ligno, inter medias morientium erexisse turbas, et mandasse populo, ut de illo signo spem gererent sanitatis, atque hac re tantam medicinam contra morsum aspidum prouenisse, ut, quisquis uulneratus in illam serpentis crucem aut respiceret, aut speraret, statim remedium salutis acciperet, cuius facti etiam Dominus in Euangelio meminit, dicens: Sicut Moyses exaltauit serpentem in deserto, ita exaltari oportet Filium hominis . Unde si affixus serpens ligno filiis Isrel contulit [f 1Kb] sanitatem; quanto magis salutem prestat populis Dominus in patibulo crucifixus?  Etsi figura tantum profuit, quantum prodesse credimus ueritatem? Serpens igitur primus crucifigitur: recte plane, ut, quia primus apud Deum peccauerat diabolus, primus crucis sententia feriretur; in ligno enim [g 1Kb] crucifigitur; rationabiliter factum, ut, quia homo in paradiso per arborem concupiscentie deceptus fuerat, nunc idem per ligni arborem saluaretur, atque eadem materia, que causa mortis fuerat,  [a 1Kb] nunc idem esset remedium sanitatis. Deinde post serpentem in Saluatore homo ipse crucifigitur; scilicet ut post auctorem puniatur et facinus; per primam enim crucem uindicatum est in serpentem, per secundam in uenena serpentis; hoc est: primum auctor ipse punitur, deinde eius malignitas condemnatur. uirus enim, quod persuasione sua in hominem transfuderat, nunc reiicitur, nunc curatur; nam cum homo passioni addicitur, non morti traditur, sed mortis in eo facinus emendatur; hoc enim agit Dominus per hominem, quem suscepit, ut dum innocens patitur, preuaricationis illius diabolice in eo inobedientia [b 1Kb] corrigatur, 153 et deinceps liber a culpa  fieret, ac liber esset a morte. Habentes igitur dominum Iesum, qui nos passione sua liberauit, in ipsum aspiciamus semper, [c 1Kb] et ipsius signo speremus, nostris uulneribus medicinam; hoc est si forte nobis uenenum auaritie se diffundit, ipsum consideremus, et sanat; si scorpionis nos libido compungit, ipsum rogemus, et curat; 154 si terrenarum cogitationum nos morsus lacerant, eumdem precemur, et uiuimus. Hi enim sunt spirituales serpentes animarum nostrarum, propter quos conculcandos Dominus crucifixus est, de quibus ipse ait: Super serpentes et scorpiones ambulabitis, et nichil uobis nocebunt  [1 2Kb] .




HOMILIA L. De cruce Domini II.





ADMONITIO.

Huius quoque homilie esse auctorem Maximum, non autem Ambrosium, monachi Benedictini congregationis Sancti Mauri, Gennadium eumdem secuti, iudicarunt. Neque uero grauissimi huius scriptoris testimonium reiiciendum est, quod in tribus codicibus seculi XII, uidelicet uaticano 1270, pag. 27, et 6451, pag. 18, et Iu Plut.: XXXIII, olim Sancte Crucis Minor. Conuent., modo bibl. Laurentiane, sancti Ambrosii nomen legatur. Nam nobis codices presto sunt, iique preclari ac ueteres quinque, in quibus nostri sancti Maximi nomen scriptum uidemus: Sangallensis, et 90 Sancte Crucis in Ierusalem homilia 36, et 99 Sancte Crucis in Ierusalem homilia 59, et Laurentianus X, Plut. XIu, pag. 298: Item de cruce et de resurrectione Domini; et Taurinensis: Item et de eadem , et sepultura Domini. Accedit summa editorum consensio Gymnici, Galesinii, Cumdii, Raynaudi, Margarini. Sed is a ceteris de epigraphe dissidet. Nam apud illos ea sic habet: De cruce et passione Domini. Apud Margarinum uero: Homilia II de cruce et sepultura Domini. Monitos ad extremum lectores uolo, in editione nostra homiliam eamdem in hec uerba desinere: Omnes, quos retinebat mortuos, germinauit; propterea quod cetera, que in superioribus editionibus leguntur ad homiliam De corpore Christi pertineant, ut suo loco demonstrabitur.

 ARGUMENTUM.---Rursum disserit de salutaris crucis signo, quo ait scindi mare, terram coli, celum regi, homines conseruari.

Diximus hesterna die quod crux Domini salutem generi contulerit humano; et uerum est. Passio enim illius nostra redemptio est, mors eius uita nostra est; ideo autem mala hec cuncta sustinuit, ut nos bona omnia sentiremus; ideo crudelitatem in se exerceri maluit, ut nobis misericordiam largiretur, bonus ideo in nos ita esse uoluit, ut ante in se esset immitis: auferens enim per crucem humani generis iniurias, omnes eas in sua passione consumpsit, ut ulterius non esset [d 1Kb] homini quod noceret. Grande ergo crucis est sacramentum; et si intelligamus, per hoc signum etiam mundus ipse saluatur nam cum a  nautis scinditur mare, prius ab ipsis arbor erigitur uelum distenditur, ut, cruce Domini facta, aquarum fluenta rumpantur; et hoc dominico [e 1Kb] securi signo portum salutis petunt, periculum mortis euadunt;  figura enim sacramenti quedam est uelum suspensum in arbore, quasi Christus sit exaltatus in cruce; atque ideo confidentia de mysterio ueniente, homines uentorum procellas negligunt, peregrinationis uota suscipiunt. Sicut autem Ecclesia sine cruce 155 stare non potest; ita et sine arbore nauis infirma est; statim enim [f 1Kb] diabolus inquietat, et illam uentus allidit; at ubi signum crucis erigitur, statim et diaboli iniquitas repellitur, et uentorum procella sopitur. Sed et bonus agricola cum parat terre solum uertere, et uite alimenta perquirere, nonnisi per signum crucis id facere conatur; dum enim aratro dentale subiicit, affigit aures, stiuam inserit, figuram crucis imitatur; [g 1Kb] compactio enim ipsa similitudo quedam est dominice passionis. Celum quoque  ipsum huius signi figura dispositum est. Nam cum quatuor partibus, hoc est oriente, et occidente, ac meridiano, et septentrione distinguitur, quatuor quasi crucis angulis [h 1Kb] continetur. Ipsius enim incessus  hominis, cum manus leuauerit crucem pingit, atque ideo 156 eleuatis manibus orare precipimur, ut ipso quoque membrorum gestu passionem Domini fateamur; tunc enim citius nostra exauditur oratio, cum Christum, quem mens loquitur, etiam corpus imitatur. Hoc etiam exemplo Moyses sanctus, cum contra Amalech bellum gereret, non armis, non ferro, sed eleuatis eum ad Deum manibus superauit; sic enim habes scriptum: Cum eleuasset manus  suas Moyses, uincebat Isrel, [a 1Kb] cum autem deposuisset manus suas, conualescebat Amalech . Hoc igitur dominico signo scinditur mare, terra colitur, celum regitur, homines conseruantur. Hoc, inquam, dominico signo etiam reserantur inferna; nam ex quo homo Dominus iehsu, qui ipsam crucem gestabat, sepultus in terra est; ueluti dirupta ab eo [b 1Kb] exarata terra, omnes, quos retinebat mortuos, germinauit [1 1Kb] .




HOMILIA LI. De sancto latrone I.





ADMONITIO.

Magna est scriptorum de auctore, de titulo, deque initio huiusce homilie dissensio. Qui in codices uallicellanum II, et uaticanum 6452 eam intulere calligraphi, sancto Leoni Magno adiudicandam existimarunt. Sed hos Ballerinii fratres in celebri editione operum eius sancti pontificis nichili faciendos esse putarunt. In codice uaticano Palatino 4951 omittitur auctoris nomen. Eam in Ambrosianos sermones coniecit Gillotius editor Parisiensis opp. Ambrosianorum, quem secuti sunt curatores Romane Sixti editionis. Nobis autem est, esse Maximo asserendam. Cur autem sic statuamus cause sunt sane multe. Nam et nexus cum homilia superiore satis, et stylus qui plane Maximianus est, et ratio adducendorum locorum sacre Scripture que certe est Maximo peculiaris, et codices mss. insigniores, ut Sangallensis, ut 99 Sancte Crucis in Ierusalem, ut Taurinensis, ut Laurentianus X, Plut. XIu, in eam nos sententiam induxerunt; in qua eo sumus maiorem in modum confirmati, quo monachi Benedictini congregat. Sancti Mauri, eam esse apud Maximum uidendam moneant in sua sermonum sancti Ambrosii collectione. Maximo item eam ascribunt Gymnicus, Galesinius, Cumdius, Raynaudus et Margarinus. Ac de auctore quidem huius homilie hactenus. Nunc de titulo. Is in codicibus Sangallensi, et Taurinensi, et apud Gymnicum, Galesinium, Raynaudum, Cumdium, Margarinum est: De sancto latrone. In Laurentiano X: De sancta passione. In Sancte Crucis in Ierusalem 99: De die sancto Pasche. In uaticano Palatino 4951: De fide sancti latronis, qui in cruce Dominum confessus est. Nos peruulgatum adsciscendum nobis putauimus, qui ut animaduertimus, est De sancto latrone. Restat locus de homilie initio. In codicibus uaticano 6452 et uallicellano II est huiusmodi: Audit in presenti dilectio uestra, fratres, quid sit, quod iste latro in cruce Domini constituto non solum peccatorum suorum ueniam consequitur, sed etiam paradisi amenitate donatur, etc. In editione Sixtina operum sancti Ambrosii: Quoniam hodie Euangelii lectio de latrone fecit mentionem, uideamus, etc. Neutram harum lectionum secuti sumus. Eam probauimus que et insignioribus codicibus continetur, et firmata est editorum consensione.

 ARGUMENTUM.---De causis, ob quas latro penitens, cum Christo cruci affixus, tam cito paradisum ab eodem promeretur.

Quoniam hesterno die de latrone fecimus mentionem, uideamus quis iste latro sit, qui in cruce Domino  constituto non solum peccatorum suorum ueniam consequitur, sed etiam paradisi amenitate donatur: ut qui propter scelera damnatus fuerat ad penam, propter fidem transferretur [c 1Kb] ad gloriam, fueritque illi crux, quam pertulit, non tam supplicii damnatio, quam salutis occasio. [2 3Kb] In cruce enim positus  Christum [a 1Kb] Dominum nostrum credidit crucifixum; 157 et ideo qui consortio passionis utitur, consortio paradisi condonatur. Beatus enim latro, dum supplicium patitur, regnum celeste consequitur. Ecce reus dicitur, [b 1Kb] sicut cui damnari [c 1Kb] ad tempus expediuit. Non enim perueniret ad gloriam, si non contradictus esset ad penam. uideamus, inquam, cur tantorum criminum reus, tam cito a Saluatore paradisum promeretur; cum alii multorum temporum lacrymis frequentibusque ieiuniis, uix delictorum suorum ueniam consequantur. Magna, fratres, et multiplex causa est: primum, quod iste latro deuotione fidei tam repente mutatus est, ut presentem penam despiceret, ac de futura ueniam precaretur, et magis crederet utile sibi esse de eterno iudicio petere, quam [d 1Kb] de temporali supplicio  postulare; reminiscens enim scelerum suorum, et penitudinem gerens, plus incipit [e 1Kb] auere quod sperat, quam sentire quod patitur. [f 1Kb] Potuit enim, [g 1Kb] nisi de futuris amplius cogitasset, qui in Christum semel crediderat, de presenti magis supplicio deprecari, [h 1Kb] Deinde illud ad gratiam eius maioris est meriti, quod Christum in cruce positum credidit, et passio, que aliis scandalum [i 1Kb] fecit, illi ad fidem profecit; crucis enim passio multis scandalum fuit, sicut dicit Apostolus: Non autem predicamus Christum crucifixum, Iudeis quidem scandalum, gentibus autem stultitiam . Recte ergo meretur paradisum, qui crucem Christi non putauit esse scandalum, sed uirtutem; [i 1Kb] dicit enim idem Apostolus: Ipsis uocatis Iudeis Christum Dei uirtutem, et Dei sapientiam .  Recte plane et Dominus huic donat paradisum, quia quem Iudas Scarioth in hortulo paradisi distraxerat, hic in crucis patibulo confitetur. [k 1Kb] Mira res: confitetur latro quem discipulus abnegauit; mira, inquam,  res: latro honorificat patientem, quem Iudas prodidit osculantem: 158 ab hoc pacis blandimenta uenduntur, ab illo crucis uulnera predicantur; ait enim: Memento mei, Domine, cum ueneris in regnum tuum . [l 1Kb] Hec est fidei plena deuotio, ut cum de uulneribus Domini profluus sanguis cernitur, tunc de potestate eius uenia postuletur; cum uidetur eius humilitas, tunc magis [m 1Kb] teneatur eius diuinitas; cum morti addictus putatur, tunc [n 1Kb] regis illi honorificentia deferatur. [1 1Kb] Iste enim fidelis latro non credidit moriturum, quem annuntiat regnaturum; non putat subdendum inferis, quem dominaturum confitetur in [o 1Kb] celo; non arbitratur eum apud tartarum detineri, a quo etiam se postulat liberari. Cernat licet eius hiantia uulnera; spectet ipsius sanguinem  profluentem, [p 1Kb] Deum tamen credit, quem reum nescit; iustum fatetur, quem non meminit peccatorem: ait enim illi alteri exprobranti latroni: Nos quidem recte digna factis recipimus; hic autem nichil mali gessit . Intellexit enim, quod pro alienis peccatis has plagas susciperet, pro alienis sceleribus hec uulnera [q 1Kb] sustineret; et sciuit, quod illa in corpore Christi uulnera, non essent Christi uulnera, sed latronis; atque ideo plus amare cepit, postquam in corpore eius sua uulnera recognouit. Ait enim propheta: Quoniam ipse infirmitates nostras portat, et pro nobis dolet; nos autem existimabamus eum esse in dolore, [r 1Kb] liuore eius sanati sumus . Plus ergo in cruce positus [s 1Kb] liuorem eius cernens, latro [t 1Kb] diligit Deum: mira res: plus in cruce latro Christum  diligit, quam Iudas dilexit in cena: ille per cibum supplantat Magistrum; hic credidit Dominum per dolorem, sicut ait propheta: Qui edebat panes meos [u 1Kb] adampliauit aduersum me supplantationem  . Cognouit igitur hic latro omnem Domini passionem ex ipsius fieri uoluntate, et in potestate eius esse uel [a 1Kb] morti 159 animam tradere, uel ad uitam iterum remeare, sicut ipse Dominus ait:  Potestatem habeo ponendi animam meam, et potestatem habeo 160 iterum sumendi eam . Usque adeo autem illum liberum ab inferni legibus iudicauit, ut etiam se ab iis posceret liberari.




HOMILIA LII. De eodem S. latrone II.





ADMONITIO.

161 Affinem esse superiori hanc homiliam primo quisque intuitu agnoscet, cum eiusdem latronis fides commendetur, nouisque eius excellentia rationibus illustretur. Illa igitur indubiis codicum et editorum suffragiis S. Maximo uindicata, hanc sibi sociam adsciscit. Neque uero ad id ostendendum peculiares probationes congerere nobis opus esset, nisi maius astruere ueritatis fundamentum studeremus. Quatuor ergo codices afferimus, nempe S. Crucis in Ierusalem 99, homilia 48, Sangallensem, homil. 65, et Laurentianum X, Plut. XIu, pag. 285, cum titulo: Item sequentia, et codicem Taurinensem: Item de eodem, de beato Petro et ancilla. Editores supra relati similem huic epigraphem posuerunt. Gymnicus pag. 129, ita habet: De eodem latrone, et Petro apostolo, et ancilla ostiaria, homil. 2. Galesinius pariter pag. 126, Raynaudus pag. 215, Cumdius tom. II, pag. 1335, Margarinus in Bibl. Max. tom. uI, pag. 23. His igitur muniti presidiis facile editorem Parisiensem et Romanos de suppositione arguimus, qui eam sub Ambrosii nomine, ut precedentes, recuderunt; sicuti codices uaticanum 6452, et uallicellanum II, idem nomen ferentes. Sed singularis est titulus homilie huius in Sixtina editione: Collecta, quam hodie legit Ecclesia, fratres carissimi, sic habet: Deus, a quo et Iudas reatus sui penam, etc.

 ARGUMENTUM.---Primum de prestantia fidei generatim agitur; deinde de fide S. latronis, qui iustificatus est, quia certus de diuinitate deque uoluntate Christi, se magis postulauit liberari; postremo de trepidatione apostolorum in passione Christi, deque ancilla ostiaria.

Meminit, fratres, uestra dilectio me dedisse rationem [b 1Kb] cur tantorum criminum inueteratus latro, et scelerum suorum confessione damnatus, paradisum in ipso supplicii patibulo potuerit promereri, et tanta fuerit celeritate saluatus, ut peccata eius gratia preuenerit antequam pena, et prius in malis suis gloriari ceperit quam puniri; non enim patitur supplicium, dum paradisum promeretur. Petro dicitur a Christo: Non potes me modo sequi, sequeris postea . Et huic dicitur: Hodie mecum eris in  paradiso . [c 1Kb] [1 1Kb] Tanquam discipulus ille differtur, et hic tanquam socius inuitatur; ille adhuc reseruatur ad premium: [d 1Kb] etiam ad consortium iste diligitur. Non potes, inquit, me modo sequi. Impossibile est Petro sequi Dominum: etiam facile [e 1Kb] latroni est esse cum 162 Domino. Hodie [f 1Kb] mecum eris in paradiso.  Non in aliud differtur tempus, non in diem alteram reseruatur; ipsa hora, qua paradisus [g 1Kb] Dominum suscipit, suscipit et latronem: unus passus est pro salute cunctorum, et duobus pariter immortalitatis ianua reseratur. Sed hanc [h 1Kb] totam gloriam latroni fides prestitit. Fides enim est, que peccata [i 1Kb] cooperit, que uincit crimina, que facit de latronibus innocentes: quamuis enim delinquentium [i 1Kb] grauis culpa sit, fidei tamen maior est gratia: plus enim, credidisse Christo, quam seculo deliquisse: et plenioris est meriti, ueniam sperasse de Domino, quam culpam contraxisse de mundo; sicut enim perfidia criminosum facit, ita fides perfecit innocentem. Denique Iudas posteaquam fidem perdidit, innocentiam apostolatus amisit: omnium enim criminum reus  factus est, posteaquam uirtutum omnium Dominum denegauit. Sicut ergo sufficit isti ad scelera, deseruisse Christum; ita illi sufficit ad innocentiam, Domino credidisse. Facit igitur et fides innocentes latrones, et [k 1Kb] perfidia apostolos criminosos. Magna igitur et perfecta fides in illo latrone fuit, [l 1Kb] magna  est et admirabilis fides, que Christum crucifixum 163 gloriari magis credidit, quam puniri; in hoc enim totius forma salutis est, Saluatorem tunc maiestatis Dominum [a 1Kb] recognoscit, cum uidetur humilitatis patientia cruciari; unde ait Apostolus: Si cognouissent, nunquam Dominum maiestatis crucifixissent . Hec, inquam, perfecta fides est, [b 1Kb] Christum in cruce non reum credere. Unde ille latro iustificatus est, quia Saluatore in patibulo constituto, Iudeis insultantibus, [c 1Kb] uel criminosa dicentibus: Libera te ipsum, si potes : ille certus de diuinitate eius, et securus de uoluntate, se magis postulat liberari. Magna, inquam, fides in illo latrone [d 1Kb] , et sanctis apostolis comparanda: nisi quod et forte precesserit: precessit etenim deuotione, qui  precessit et premio; prior enim latro ad paradisum, quam apostoli peruenerunt. Denique Petrus Dominum sequitur, et iste comitatur. Dominus autem secundum fidem et meritum tribuit et remunerationis obsequium. Omnes enim, sicut legimus , in passione Saluatoris discipuli trepidarunt, omnes  164 eum pene, cum traderetur, reliquerunt; factum est, sicut scriptum est: Percutiam pastorem, et dispergentur oues gregis  [1 1Kb] . Denique fidem Petrum nec admonitus potuit custodire: toties lapsus est, quoties ne laberetur admonitus: et nisi modum quemdam tertio denegandi ei Dominus statuisset, forsitan sepius interrogatus, sepius abnegasset. Tantam enim trepidationem discipulis intulit passio Saluatoris, ut, quod apostolo Christus ante predixerat, ancilla destrueret, et magis preualeret ostiaria ad perfidiam, quam apostolus ad cautelam. Non bona ostiaria, que Petrum ideo in domum sacerdotis includit, ut a fide Saluatoris excludat. Male Adam induxit Eua, male Petrum introduxit ancilla; illa exclusit a paradiso, hec exclusit a Christo; illa  persuasione sua uirum decepit, hec interrogatione sua apostolum circumscripsit; illa ad preuaricandum Adam impulit, hec Petrum [e 1Kb] ad negandum, et idem sexus in utraque ostiarie officium gerens aut excludit a uita, aut includit ad mortem.




HOMILIA LIII. De penitentia Petri, et ostiaria ancilla.





ADMONITIO.

165 Octo sunt codices in quibus hanc homiliam S. Maximo ascribi legimus, quorum antiquior est codex Sangallensis homil. 66, deinde Ratisponensis S. Emmerami pag. 23, Martinensis homil. 54, Laurentianus X, Plut. XIu, pag. 76, Taurinensis cum titulo: Item et de penitentia Petri, ed de ancilla; reliqui habent: Item sequentia. Codex Casinensis CXI, pag. 11, a tergo, et Augiensis Xu inscriptione non conueniunt; in primo enim legitur: De penitentia Petri; in altero: De die sancto Pasche. Exstat quoque in codice Ambrosiano H 146, octingentis et ultra abhinc annis scripto, quem octauo loco nominamus. Codex ergo uaticanus 1270, in quo uno S. Ambrosio nuncupato, atque editores Parisiensis et Romani eidem S. doctori hanc homiliam tribuentes eam uim non habent, ut plurimorum mss. consensum euertant; contradicentibus etiam ipsis Gymnico pag. 133, Galesinio pag. 127, Raynaudo pag. 216, Cumdio tom. II, pag. 1336, et Margarino in Bibl. Max. tom. uI, pag. 23. His scribentibus homilie titulum: De penitentia Petri, et ostiaria ancilla assensi sumus. Benedictini monachi congreg. S. Mauri in sepe laudata prefatione ad sermones S. Ambrosii admonent omnia Maximum homilie huius auctorem conclamare, idemque se de reliquis homiliis, que inter se colligantur, sentire profitentur.

 ARGUMENTUM.---De muliebri usitato ad decipiendum sexu; de Adamo ab Eua, de Petro ab ostiaria decepto; de utriusque resipiscentia; deque prestantia lacrymarum. Exemplo Petri nostra peccata curemus; qui post lacrymas pastor assumptus alios regendos accepit.

Diximus, fratres, quod ad similitudinem Eue, Petrum ostiaria mulier quoque deceperit: et sicut Adam femina circumscripserit, ita et apostolum [f 1Kb] femina circumuenerit. Usitatus enim ad decipiendum sexus est: fraudis sue uasculum in ostiaria diabolus recognoscit, [g 1Kb] quia fideles uiros nonnisi per mulierem oppugnare consueuit. Ibi Adam per Euam fugat ; hic Petrum uincit per ostiariam; fuit enim, sicut legimus, in paradiso deliciarum diabolus; nec defuit,  sicut intelligimus in pretorio Iudeorum. Ibi immine bat Satanas serpens: hic Iudas coluber perurgebat. Est ergo eadem similitudo deceptionis in Petro que in Adam fuit, quoniam eadem est et similitudo mandati. Accepit enim a Domino uterque mandatum, Adam ne tangeret, [h 1Kb] et apostolus ne negaret; ille ne lignum scientie presumeret, hic ne 166 crucem sapientie preteriret; sed transgrediens uterque preceptum, pari modo delinquunt; gustat ille quod non licet, loquitur iste quod non decet; et tamen facilior [i 1Kb] negatio Petri, quam Ade preuaricatio; citius enim apostolo, quam protoplasto subuenitur. Hunc enim Deus ad uesperam requirit errantem, illum Dominus pullorum cantu denegantem. Adam reus facti nudus  erubuit, Petrus conscius dicti, correptus ingemuit; ille tanquam deprehensus festinat ad latebras, hic tanquam emendatus prorumpit ad lacrymas; ueluti latenti enim, et celanti se a Diuinitate Ade dicitur: Adam ubi es ? Non quod Adam conspectum Domini latere potuerit, sed quod peccatrici conscientie nullus locus tutus uel certus sit, dum metuit deprehendi. Respexit Dominus Petrum, et apertis oculis eius emendauit errorem . Recte oculis emendat, quia scriptum est: Oculi Domini super iustos, et aures eius in preces eorum . Ergo Petrus prorupit [a 1Kb] ad lacrymas, nichil uoce precatus. [1 1Kb] Inuenio enim quod fleuerit: non inuenio quid dixerit; lacrymas eius lego, satisfactionem non lego. Recte plane Petrus fleuit et tacuit, quia quod defleri solet,  non solet excusari, et quod defendi non potest, ablui potest; lauat enim lacryma delictum, 167 quod uoce pudor est confiteri. Lacryme ergo uerecundie consulunt pariter, et saluti, nec erubescunt in petendo, et impetrant [b 1Kb] in rogando: lacryme, inquam, tacite quodammodo preces [c 1Kb] sunt, ueniam non postulant, et merentur; causam non dicunt, et misericordiam consequuntur; nisi quod utiliores lacrymarum preces sunt quam sermonum; quia sermo in precando forte fallit, [d 1Kb] lacryma omnino non fallit; sermo enim interdum non totum profert negotium; lacryma semper totum prodit affectum. Et ideo Petrus iam  non utitur sermone [e 1Kb] quo fefellerat, quo peccauerat, quo fidem amiserat; ne per id ei [f 1Kb] non credatur ad confitendum, [2 1Kb] quo usus fuerat ad negandum; ac per hoc mauult et causam suam flere, quam dicere, et [g 1Kb] quod uoce negauerat, lacrymis confiteri. Inuenio autem et aliud cur tacuerit Petrus; ne tam cito uenie postulatio per impudentiam plus offenderet quam impetraret; solet enim citius mereri indulgentiam, 168 qui [h 1Kb] uerecundius deprecatur. In omni igitur culpa ante flendum est, [i 1Kb] sic precandum. Scimus iam [i 1Kb] hoc exemplo, quemadmodum nostra peccata curemus. [k 1Kb] Ecce nichil nobis apostolus nocuit quod negauit, et plurimum profuit quod emendauit. Denique imitemur eum alibi dicentem: cum enim tertio interrogaretur a Domino: Simon, amas me? Respondit [l 1Kb] tertio:  Domine, tu scis, quia diligo te: ait Dominus: Pasce oues meas . Et hoc tertio: quod quidem dictum ad compensationem prioris [m 1Kb] fecit erroris; qui enim Dominum tertio negauerat, tertio confitetur; et quoties culpam delinquendo contraxerat, toties gratiam diligendo conquirit. uidete ergo, quantum fletus profuerit Petro: antequam fleret, lapsus est: posteaquam fleuit, electus est; et qui ante lacrymas preuaricator exstitit, post lacrymas pastor assumptus est: et alios regendos accepit, [n 1Kb] qui prius se ipse non rexit.




HOMILIA LIu. De eodem Petro apostolo.





ADMONITIO.

 Hanc homiliam, qua dilucide comprobatur primatus Petri, non esse ascribendam censeo sancto Ambrosio, ut in codicibus duobus, uaticano 1277, pag. 62, et Urbeuetano, et in nonnullis editionibus legitur; sed sancto episcopo Taurinensi Maximo. Id colligi potest ex huius cum superiore nexu, ex scribendi ratione simili, ex congerie contrapositorum, que propria est Maximi, atque ex numero codicum, in quibus eiusdem nomen inscribitur. Codices hi sunt quinque, Sangallensis homil. 67, S. Crucis in Ierusalem 99, homil. 50, Taurinensis, Laurentianus X, Plut. XIu, pag. 288, et Iu, Plut. XXXIII bibl. olim S. Crucis Minor. Conuent. nunc in Laurentiana. Supra laudatus codex uaticanus 1277 habet inscriptionem huiusmodi: Sermo in natali S. Petri proprius; uaticanus alter 6451: Sermo in uinculis S. Petri. Neuter eorum conuenire potest, non primus, quia dies natalis sanctorum dici solet dies transitus eorum ad gloriam; non secundus, quod nichil de celebritate uinculorum Petri hac in homilia legatur. Codex Taurinensis habet: Item et de eodem S. Petro; ceteri: Sequentia, uidelicet eamdem homiliam, que est de penitentia Petri. Alcuinus pag. 336 edit. uenet. 1537 eamdem sub nomine Maximi inter sermones festi SS. Petri et Pauli collocauit. Gymnicus uero pag. 136, Galesinius pag. 128, Raynaudus pag. 216, Cumdius tom. II, pag. 1237, et Margarinus in Bibl. Max. tom. uI, pag. 24, designato titulo: De eodem Petro apostolo, S. Maximo ascripserunt. Nos et titulum, et idem homilie principium seruamus  ut in Maurina appendice serm. S. Augustini num. 192, pag. 226, edit. Antuerp. an. 1700, et in codice uaticano 6451, legimus.

 169 ARGUMENTUM.---Petrus pastor gregis, Ecclesiarum petra totius operis Christiani compagem molemque continens, cuius operis consortium cum Christo habet. De Petri in mari ambulantis fide, atque dilectione.

Astruximus [a 1Kb] superiore dominica, S. Petrum in Saluatoris passione suis erroribus profecisse, et posteaquam negauit Dominum [b 1Kb] Deum, fuisse meliorem Fidelior enim factus est, postquam fidem se perdidisse defleuit; atque ideo maiorem gratiam reperit quam amisit; tanquam bonus enim pastor tuendum gregem accepit, ut qui sibi ante infirmus fuerat, fieret [c 1Kb] omnibus firmamentum; [d 1Kb] et qui ipse interrogationis tentatione nutauerat, ceteros fidei stabilitate fundaret. Denique pro soliditate deuotionis Ecclesiarum  petra dicitur, sicut ait Dominus: Tu es Petrus, et super hanc petram edificabo Ecclesiam meam . Petra enim dicitur, eo quod primus in nationibus fidei fundamenta posuerit, et tanquam saxum immobile totius operis Christiani compagem, molemque contineat. Petra [e 1Kb] autem pro deuotione Petrus dicitur, et petra pro uirtute Dominus nuncupatur, sicut ait Apostolus: Bibebant autem de [f 1Kb] spirituali consequente eos petra; petra autem erat Christus . Recte consortium meretur nominis, qui consortium meretur et operis; in eadem enim domo Petrus fundamentum posuit, Petrus plantat, Dominus incrementum dat, Dominus irriguum subministrat . Petrus enim tentationibus suis proficit, fletibus suis gaudet, periculis suis crescit. [g 1Kb] Sic namque in mari,  dum super undas temerarius uiator ingreditur, nutat incessu, sed conualescit affectu; periclitatur corpore, sed deuotione non labitur; mergitur pedibus, sed Christi dextera [h 1Kb] sustentatur; sustentat fides, quem unda mergebat; et quem fluctuum procella turbabat, Saluatoris dilectio confirmabat. [i 1Kb] Ambulauit enim in mari Petrus magis dilectione quam pedibus; non enim uidebat ubi pedum uestigium poneret; uidebat autem ubi figeret uestigium caritatis. In mari enim positus considerat Dominum, et amore eius ductus descendit 170 in mare, non cogitat labentes aquas, non fluenta currentia; et dum Christum respicit, non respicit elementum. Credit fide etiam inter undas solidum inuenire  uestigium: [i 1Kb] iactatur licet fluctibus mare, uentis pelagus, confirmetur non tamen [k 1Kb] turbatur Petri semita, que ducit ad Dominum. Ambulat igitur super aquas Petrus, et sub pedibus eius mollis unda non cedit. Legimus in ueteri Testamento  filios Isrel per mare Rubrum siccis itineribus ambulasse, et ad securitatem gradientium, ne laberetur unda, in soliditatem quamdam eam fuisse mutatam. [l 1Kb] Quanto hoc melius, ubi, ambulante Petro, nec mutatur unda, nec labitur, nec solidatur aqua, nec refugit. Melius, inquam, est, ubi eadem unda, que fluctuat et sustentat, ubi idem gurges, qui mergitur et famulatur. Illic ut portaretur per mare populus Isrel, meatum suum natura perdiderat: hic portatur in aquis Petrus, [m 1Kb] cursum suum fluenta non perdunt.  Temerarius ergo uiator apostolus, noui itineris uiam carpit, modo curuati gurgitis molem ascendit, modo subsidentis sinus, unda descendit, et inter marinos fluctus ascensus [n 1Kb] illi itineris, descensusque non deest. Sed ubi turbatus uentis, exagitatus procellis, [o 1Kb] incipit timere quod credidit, statim ei gurges subtrahitur, unda subducitur; [p 1Kb] mox defatiscente fide, fatescit semita; tunc exclamans, Dominum Iesum saluum se fieri deprecatur; quem [q 1Kb] apprehensum manu Saluator liberat, et obiurgat, dicens: Modice fidei, quare dubistati? Hoc est, cur tam modice fidei es, ut qui credendo [r 1Kb] mare ambulare ceperas, non id perseuerando transires? Scriptum est enim: Qui perseuerauerit usque in finem hic saluus erit . Sed dum cunctaris et dubitas, iter quod ingressus  fueras perdidisti. Cur, inquam, tam modice fidei es, ut non ea fide, qua uenire ceperas, perueniens? Intellige ergo quia in mari credulitas te portabat, perfidia submergebat. Igitur, fratres, sanctus Petrus dum fluctuat, dum mergitur, dum periclitatur, sic peruenit ad Dominum; ostendit nobis quod nonnisi per pericula properatur ad Christum; multi enim diabolici 171 fluctus sunt in hoc mundo, tentationum multa naufragia; a quibus ita liberari possumus, si clamantibus manum suam 172 Saluator extenderit. Nos ergo clamare ad Dominum non cessemus: ille auxilium solitum non negabit [s 1Kb] [1 2Kb] .




CLASSIS SECUNDA. HOMILIAE AESTIuAE DE TEMPORE.



HOMILIA Lu. In festo Pasche. I.





ADMONITIO.

 Mirum fortasse uidebitur, quod homilia hec tam elegans, tantaque eruditione elaborata nonnisi septem in codicibus nobis occurrerit, ex quibus tres in Maximum conueniunt, reliqui discrepant inter se. Nam duo uaticani codices, 1270 et 1240, eam quidem continent, sed auctoris nomine carent. Tertio autem in codice uaticano 4951, pag. 100, a tergo hec est inscriptio: Sermo S. Faustini episcopi, et in margine alia manu adnotatur: Queratur, id est auctor. Notum est eruditis uiris clarissimos Edmundum Martenium, et Ursinum Durandum, tom. u Thesauri Anecdot. edit. Lugdunen. an. 1717, hanc homiliam sub eodem S. Faustini episcopi nomine publici iuris fecisse. Eam se ex codice ms. S. Ilidii Claromontensis exscripsisse fatentur; sed ex duobus Faustinis, quos nominant, neutrum huiusce orationis auctorem fuisse contendunt, ac proinde manifestam demonstrant suppositionem. Exstat etiam in codice II, pag. 21, bibl. olim S. Crucis Minor., nunc in Laurentiana S. Augustino ascripta; quam tamen Benedictini monachi congreg. S. Mauri inter Augustinianos sermones non numerant. Itaque, ut conuenientibus in Maximum tribus codicibus fidem omnem merentibus, Taurinensi scilicet, ubi est cum titulo: Item de Pascha sermo u, Casinensi CXI, pag. 4, et Ambrosiano, S. Maximo homiliam asserimus. Editores omnes, Gymnicus pag. 140, Galesinius pag. 130, Combefisius tom. u, pag. 478, Cumdius tom. I, pag. 1443, Raynaudus pag. 217, Margarinus in Bibl. Max. tom. uI, pag. 24, hanc primam in festo Pasche inscribunt, collocantque in numero eiusdem sancti episcopi homiliarum.

 ARGUMENTUM.---Figuras omnes ueteris Testamenti, quibus presignata fuit Christi Domini passio et resurrectio, sanctus Maximus diligenter complectitur et explicat. Hortatur auditores suos ut perspiciant, quantum ualeant et debeant.

Beneficia [a 1Kb] Dei nostri cum magna atque mirabilia sint, tamen nec noua probantur esse nec subita, sed ab initio seculi et predicta sunt oraculis, et prefigurata mysteriis. Sacram enim Domini passionem ab ipsis mundi coalescentis exordiis ueteris Testamenti responsa cecinerunt; et ideo Christum Dominum predicatum, atque annuntiatum [b 1Kb] suis aperte ex ipsorum libris ac uoluminibus asserimus. ualidis absque dubio nititur priuilegiis, qui causam de aduersariis asserit instrumentis; speciosa uictoria est contrariam  partem chartulis suis ueluti propriis laqueis irretire, et testimoniorum suorum uocibus confutare, et emulum telis suis euincere, ut pugnatoris tui argumenta suis probentur utilitatibus militare. Itaque in Domini nostri persona, dum ex Ade primi hominis costa mater cunctorum uiuentium Eua producitur , ex huius sacro latere ac [c 1Kb] salutari uulnere Ecclesia omnium fidelium parens reparanda monstratur. In eius typo Abel iustus occiditur , et innocens, fraterna 173 tanquam  Iudaica impietate mactatur. Hic idem Dominus in nouissima mundi senescentis etate per figuram beati Abrahe longeui patris offertur: quo tempore dum nouo sacrificio in unici sui iugulum pius parricida consurgit, ex improuiso aries oculis eius apparuit, sicut loquitur sermo diuinus: Et uidit Abraham arietem inter uepres herentem cornibus . Inter uepres inquit. Requiramus que sit ista nouitas. Inter uepres, id est, in multitudine circumstantium peccatorum: herentem cornibus, id est, ad crucis cornua clauorum confixione pendentem: sicut in alio loco legimus: Cornua in manibus eius sunt . Hoc ideo, quia uenerandas [d 1Kb] manus patibuli brachia susceperunt. Inter spinas autem deputatus est, quando spineo serto innocentie et iustitie  auctor illusus est. Sed altius introspicere debemus quidnam sit quod Isaac a patre [e 1Kb] altaribus admouetur, ac subito aries pro eo non mutata, sed duplicata oblatione supponitur. Gemina hic adoranda substantia Redemptoris ostenditur. Dei enim Unigenitus offertur, et uirginis primogenitus immolatur. Hoc quoque dominice passionis [f 1Kb] prefigurabant insignia, quod legimus beatum Eliseum sepulcro conditum, ingesto a latrunculis cadauere intra tumulum suum corpus exstincti tactu sacri corporis suscitasse  . [a 1Kb] Quis hic aliud prefiguratur, nisi [b 1Kb] noster iehsu Christus, qui resurrectionem de morte largitur, et uitam sepultus operatur? In latrone reum mundum, in prophete uirtutibus Christum Dominum recognosce. Adhuc celeberrime per Scripturas sanctas etiam in Ione prophete laboribus, et erumnis Christi passio et resurrectio [c 1Kb] presignatur. Hic Ionas, quod fidei uestre non arbitramur incognitum, typum Domini gessisse prescribitur; ipse enim Dominus dicit: Sicut enim fuit Ionas in uentre ceti tribus diebus et tribus noctibus: ita erit Filius hominis in corde terre tribus diebus et tribus noctibus . Hic, inquam, Ionas ad predicandum Niniuitis ire celestis offensam Domino iubente dirigitur ; sed prescius tristem prophetiam populi conuersione  uacuandam, nauem profugus, que Tarsum petebat, ingreditur: 174 sed nautis [d 1Kb] turbatis, exorta tempestate, sorte fluctibus datur, et faucibus ceti piscis dimersus excipitur: sed pisce illesum eructante depositum tertia die terris refunditur. [e 1Kb] uidete Dominum etiam in ueteri Testamento, in serui forma mirabiliter apparere. uidete quomodo se ante actis seculis indicauit sub seruilis forme humilitate uenturum *. Ionas iram Domini predicaturus ad magnam Niniuitarum destinatur urbem dicturus: [f 1Kb] Quadraginta dies, et Niniue subuertetur, et Christus ad mundi mittitur ciuitatem, ut diem salutis, et prefinitum iudicii tempus annuntiet. Ionas nauim expetit, Christus Ecclesiam. Ionas fluctibus agitatur, Christus mundi turbinibus exercetur. [g 1Kb] Nisi Ionas  pessumdetur, nauis periculum non sedatur, sic et non liberatur Ecclesia, nisi Christi morte saluetur. Naute dimissuri Ionam, tamen uerentur et dicunt: Domine, ne des super nos sanguinem innocentem . [h 1Kb] Nonne uobis uidetur nautarum increpatio Pilati esse confessio, qui [i 1Kb] tradit Christum, et tamen lauat manus suas, et dicit: Mundus ego sum a sanguine iusti huius . [i 1Kb] Quam congrue personam gentilem fides gentium predicat. Dicit itaque Ionas in oratione sua: Tolle igitur, Domine, animam meam, quia melior est mihi mors quam uita. Dicat hoc uerius Dominus noster iehsu Christus, quia melior est mihi mors quam uita; id est uiuens unam Iudeorum entem saluare non potui moriar et  uniuersus mundus una morte saluetur. Ionam cetus piscis excepit immersum, sed non contigit deuoratum; et quem malitia hominum perdidit, bestia esuriens custodiuit; plenis uisceribus famem patitur, et in predam quam absorbuit nichil sibi licere miratur. Quis est iste qui intra auidos rictus assumi potest, consumi non potest? Cibus est, corruptio non est; traditur perditionis profundo, et seruatur ipsius mortis obsequio. Quis est iste qui uastissimos sinus periculorum [k 1Kb] tutus ingreditur, et sub altitudine immensa conclusus, atque mortifera, uitali ere pascitur, et demissus in alienam rerum naturam, in uite exsilium, cum uita peregrinatur, et mortis superstes 175 annuntiat uenturam mundi salutem [l 1Kb] quod hic Dominus noster iehsu Christus, quem  seua mors, inexplicabilis bellua, in escam suam rapuit, et predam suam captiua contremuit. Contremuit, inquam; nam si nouerat crucifixum, tamen, quem non meminerat reum, non poterat tenere damnatum: quia culpam non facit pena, sed causa. Quasi solitum cibum perditum [m 1Kb] in origine mundi hominem deuorauit, sed magnam esse cibi ipsius dignitatem prefocata cognouit; atque ideo diuinus sermo commemorat: Et precepit Dominus pisci et euomuit Ionam in aridam . Precepit ergo bestie, precepit morti semper esurienti, precepit abyssis et inferno, ut mundo [n 1Kb] restituant Saluatorem. Euomuit autem, hoc debemus accipere, quod ex imis uisceribus mortis uictrix uita remearit, atque eam ex imis precordiis inferni perditio exulcerata reddiderit.  uidemus itaque in prophete afflictionibus apertissime prefiguratam [o 1Kb] et mortem pariter et resurrectionem. Quapropter quod impletum cernis in seruo, credere non cuncteris in Domino. Que cum ita sint, perspice, o homo, quantum ualeas, 176 et perpende quantum debeas; perspice quantum ualeas, ut tandem uilis esse tibi desinas; ut uel [p 1Kb] pro hoc erubescendis subiacere uitiis dedigneris: dum generositatem tuam de creatoris et reparatoris dignitate metiris. Habet causas, quibus [q 1Kb] se ipse confundat, cur indignis dominis, uicto corde, subdatur, cui gloria eterna promittitur, ac si gemino priuilegio, qui dudum diuine imaginis participatione uidebaris honoratus, efficeris etiam commercii nobilitate pretiosus; [r 1Kb] unde  tuam fortis esse possis contra hostem tuum, interroga statum tuum, quod tibi Dominus ad debellandum in membris tuis mundi principem, ac spiritales nequitias superandas, liberam contulit facultatem; ac sic impossibile non putes, ut transferri obtineas in angelicas beatitudines, cum in hoc seculo angelicas  deuiceris potestates. Non ergo te degenerem ac despectum faciat uita, quem uel factura probatur illustrem protulisse, uel gratia, sed cursum fideles Christi ad superna fiducialiter extollant; nam qui [a 1Kb] se celesti pretio uident redemptos, ad celestia non dubitent preparatos.




HOMILIA LuI. De Maria Magdalene, et de resurrectione Domini II.





ADMONITIO.

Etsi hanc ut homiliam S. Maximo probemus, nonnisi duos codices afferre possumus, Taurinensem uidelicet, cum titulo: Item de eodem, et Maria Magdalene, et Sancte Crucis in Ierusalem 99, homilia 61, cuius inscriptio est: Incipit de Maria Magdalene; tamen non dubitamus futurum neminem, qui nos esse reprehensione dignos putet, quod illum auctorem eiusdem fuisse censeamus, ubi doctissimos Maurinos in eadem sententia uersari intelligat. Hos igitur si uelit, consulat in appendic. sermonum sancti Augustini num. 153, et in pref. ad sermones Ambrosianos. Illud animaduertendum est, in codice 172, pag. 6, bibl. olim. edil. eccl. Metropol. Florentine, nunc Laurentiano, hunc esse homilie titulum: Feria tertia in Paschate sermo sancti Augustini episcopi; in codice uaticano 1270, pag. 38, a tergo, nonnisi hec uerba legi: Unde supra, cuius precedens est: De Resurrectione Domini, S. Gregorio PP. ascripta; in codice uero Urbeuetano, pag. 123, a tergo, sine nomine: De resurrectione Domini feria quinta. Cum hic Maximus de resurrectione Domini precipue sermonem habeat, titulum codicum mss. preferimus, inscriptioni editorum: De sepultura Domini, et Maria Magdalene. Ita Gymnicus pag. 122, Galesinius pag. 124, Combefisius tom. u, pag. 585, Cumdius tom. II, pag. 1585, Raynaudus pag. 214, et Margarinus in Bibl. Max. tom. uI, pag. 21, a quibus S. Maximo attribuitur.

 ARGUMENTUM.---De obiurgata Maria Magdalena a Christo, quod cum post resurrectionem quereret in sepulcro, et uellet tangere. Non in terra, neque secundum carnem querere debemus Saluatorem, si uolumus eum inuenire et tangere, sed secundum diuine maiestatis gloriam.

Heret adhuc sensibus nostris, fratres, hoc nos ante dies paucissimos predicasse, quod Maria Magdalene non leuiter fuerit obiurgata, cur post resurrectionem Dominum quereret in sepulcro, et non reminiscens uerborum eius, quibus se ab inferis tertia die esse resurrecturum dixerat, putaret eum inferni legibus detineri. Arguitur enim non leuiter, cur non [b 1Kb] memoraretur resurrectionis promissum, ac mortis scrutaretur indicium. Fides enim humilis et ignara, querit quod nescit, obliuiscitur quod  docetur; festina quidem est ad obsequium, 177 sed non perfecta est ad credendum; [c 1Kb] anxia est de dominice carnis iniuria, sed incerta de resurrectionis gloria; plorat quidem amore Christi, sed meret desperatione corporis non reperti; periisse putat quem iam regnare constabat; [d 1Kb] scrutatur eum in tumulo, quem inuocare potius deberet a celo. Increpatur igitur S. Maria tanquam pigrior ad credendum, et cum sera licet Dominum cognouisset, dicitur ei a Saluatore: Noli me tangere, quia nondum ascendi ad Patrem. Noli me tangere, increpationis uerbum est; hoc est noli me tangere manibus, quoniam resurrectionem meam mentis obliuione non retines. [e 1Kb] * Hoc est Noli me tangere manibus, quoniam fidei perfectione non tangis. Non potes me corporeis tenere  amplexibus *; quoniam prohibetur tactu, [f 1Kb] que amisit auditum; Noli me, inquit, tangere, quia nondum ascendi ad Patrem . uideamus quomodo ad Patrem nondum ascenderit Christus, cum ipse dicat:  Quia Pater in me, et ego in Patre : a quo per indiscretam diuinitatis substantiam nunquam est separatus; dum enim unus in uno manet, semper Patrem Filiumque simul esse significat; aut nunquid illuc ascendere se dicit Filius, ubi ante habitat quam ascendat? Dixit enim idem Dominus: Nemo ascendit in celum, nisi qui descendit de celo Filius hominis, qui in celo est . Si ergo cum descendit Saluator in celo est, multo etiam magis priusquam [g 1Kb] ascendat, in celo est. Sed uide ne forte ad obiurgationem Marie uox ista pertineat: cui paulo ante inter sepulcra querenti Dominum dicitur: Quid queris uiuentem cum mortuis? Nunc addatur: Noli me tangere, quia nondum ascendi ad Patrem; hoc est, quid me contingere cupis, que me, dum inter tumulos  queris, adhuc ad Patrem ascendisse non credis; que dum me inter inferna scrutaris ad celestia rediisse diffidis; dum inter mortuos queris, uiuere cum Deo Patre meo non speras. Nondum, inquit, ascendi ad Patrem: hoc est, tibi nondum ascendi ad Patrem; quia apud fidem tuam adhuc detineor in sepulcro. Quantum in te est enim 178 adhuc humilibus immoror, adhuc terrenis inhereo, quia nondum me fides tua eleuauit ad celum. Quid ergo me festinas contingere ut Dei Filium, quem redeuntem ad Patrem mentis deuotione non sequeris? Quisquis igitur uult contingere Dominum Saluatorem, prius illum debet fide sua ad dexteram Diuinitatis imponere, et credulitate cordis collocare in celestibus, potiusquam inter defunctos inquirere. Illi autem ascendit Dominus  ad Patrem, qui eum semper esse credit in Patre. Ascendit beatis apostolis ad Patrem, quibus ait: Qui me uidet, uidet et Patrem . Ascendit Ioanni Euangeliste, qui apud Patrem eum quesiuit, et reperit;  atque ideo ait: Et uerbum erat apud Deum, et Deus erat uerbum . Ascendit etiam beato Paulo, qui, non [a 1Kb] contentus se scire quod nouerat, nos quoque docuit quemadmodum Saluatorem in celestibus quereremus [b 1Kb] : Que sursum sunt querite; ubi Christus est in dextera Dei sedens . Et ut nos ab hac humili uel terrena inquisitione Marie penitus submoueret, addit dicens: Que sursum sunt sapite, non que super terram. Ergo non iam super terram, nec in terra, nec secundum carnem debemus querere Saluatorem, si uolumus eum inuenire atque contingere, sed secundum diuine maiestatis gloriam; ut dicamus cum apostolo Paulo: Nunc autem secundum carnem non nouimus Christum . Igitur et Stephanus beatus fide sua non super terram quesiuit Christum, sed stantem illum ad Dei dexteram recognouit: ibi illum reperit, ubi mentis deuotione quesiuit. Non solum autem Stephanus in celo uidet Christum, sed et martyrio suo tangit; tangit enim Dominum, cum pro inimicis suis orans, uel fide sua tenens illum, dicit: Domine, ne statuas illis hoc peccatum . Intelligite ergo quanta deuotionis est gloria. Maria iuxta Dominum constituta eum tangere non meretur: Stephanus in terris positus Christum tangit in celo, illa inter angelos presentem non uidet Saluatorem: Stephanus intra celos Dominum cernit absentem.




HOMILIA LuII. De eudem Pasche solemnitate III.





ADMONITIO.

179 Mirificus quidem ac pene singularis est codicum mss. numerus, qui elegantissimam hanc nomiliam S. Maximo asserunt. Duos uaticanos, 4951, pag. 99, et 6451, pag. 4, primo commendabimus; duos perinde S. Crucis in Ierusalem, 90 homil. 48, et 99 homil. 55, duos pariter Casinenses, CXI, pag. 3, et 123, pag. 139, duos item Belgicos, Martinensem et Camberonensem, Cisterciensem Montis Amiate, ac tandem Laurentianum X, Plut. XIu, pag. 293, a tergo. Memoratis codicibus mire concinunt editores, Gymnicus pag. 146 cum titulo De eadem solemnitate, Galesinius item pag. 133, Cumdius tom. II, pag. 1444, Raynaudus pag. 218, Margarinus in Bibl. Max. tom. uI, pag. 25. Quare Benedictini monachi congreg. S. Mauri tanta mss. et excusorum librorum consonantia ducti, non Ambrosium, uti pauci codices ferunt, sed Maximum huius orationis auctorem constituerunt.

 ARGUMENTUM.---Prodigia, que in Christi resurrectione facta sunt, eloquentissime a Maximo recensentur.

Non immerito, fratres, hodierna die psalmus hic legitur , in quo propheta exsultandum precipit et letandum; omnes enim creaturas ad huius diei festiuitatem Dauid sanctus inuitat; nam in hac die per resurrectionem [c 1Kb] Christi aperitur [d 1Kb] tartarus, per neophytos Ecclesie innouatur terra, celum per Spiritum sanctum reseratur; apertus enim tartarus reddit mortuos, innouata terra germinat resurgentes, celum reseratum suscipit ascendentes. Denique ascendit latro in paradisum: sanctorum corpora ingrediuntur in sanctam ciuitatem: ad uiuos mortui reuertuntur, et profectu quodam in resurrectione  Christi ad altiora cuncta elementa se tollunt. Tartarus quos habet reddit ad superos, terra quos sepelit mittit ad celum; celum quos suscipit representat ad Dominum; et una eademque operatione Saluatoris passio eleuat de imis, suscitat de terrenis, collocat in excelsis. Resurrectio enim Christi [e 1Kb] defunctis est uita, peccatoribus uenia, sanctis est gloria. Omnem ergo creaturam ad festiuitatem resurrectionis Christi Dauid sanctus inuitat: ait enim exsultandum in hac die quam fecit Dominus, et letandum.  Sed dicit aliquis: [f 1Kb] Si in die gratulandum est, iis utique gratulandum est 180 quos dies ipsa complectitur: celum autem et tartarus extra huius mundi diem sunt constituta: quomodo igitur possunt ea elementa ad festiuitatem huius diei uocari, [g 1Kb] cuius diei ambitu non tenentur? Sed hic dies quem fecit Dominus penetrat omnia, uniuersa continet, [h 1Kb] celum et terram tartarumque complectitur. Lux enim [i 1Kb] Christus non parietibus obstruitur, non elementis diuiditur, non tenebris obscuratur. Lux, inquam, Christi dies est sine nocte, dies sine fine, ubique splendet, ubique radiat, ubique non deficit. Quod autem iste dies Christus sit, Apostolus dicit: Nox precessit, dies autem appropinquauit . Precessit, inquit, nox, non sequitur: ut intelligas, superueniente  Christi lumine, et diaboli tenebras effugari, et peccatorum obscura non [i 1Kb] sequi, et iugi splendore preteritas caligines depelli, [k 1Kb] surrepentia delicta prohiberi. Nam quia hic dies Christus celum, terram, tartarumque collustret Scriptura testatur. Quod enim super terram fulgeat, dicit Ioannes: Erat lux uera que illuminat omnem hominem uenientem in hunc mundum . Quod in inferno luceat, ait propheta: Qui sedebant in regione umbre mortis, lux orta est [l 1Kb] illis . [m 1Kb] Quod in celis dies iste  permaneat, refert Dauid dicens: Ponam in seculum seculi [a 1Kb] semen eius, et sedem eius sicut dies celi . Quis autem dies celi nisi Christus? de quo dicitur per prophetam: Dies diei eructat uerbum . Ipse est enim dies Filius, cui Pater dies diuinitatis sue eructat 181 arcanum. Ipse, inquam, est dies qui ait per Salomonem: Ego feci, ut orietur in celo [b 1Kb] dies indeficiens . Sicut ergo diem celi nox omnino non sequitur, ita et Christi iustitiam peccatorum tenebre non sequuntur; semper enim dies celi splendet, lucet et fulget, neque aliqua potest obscuritate concludi; ita et lumen Christi semper [c 1Kb] micat, [d 1Kb] radiat, coruscat, nec aliqua potest delictorum caligine comprehendi; unde ait euangelista Ioannes: Et lux  in tenebris lucet, et tenebre eam non comprehenderunt . In resurrectione ergo [e 1Kb] Christi elementa omnia gloriantur; nam et solem ipsum arbitror esse in hac die solito clariorem; necesse enim est ut sol in eius resurrectione gaudeat, in cuius passione condoluit; [f 1Kb] et cuius mortem lugubri quadam caligine prosecutus est, eiusdem uitam nitidioris lucis splendore suscipiat; et tanquam bonus minister, sicut tunc obscuratus est ad exsequias sepulture, modo coruscet in resurrectionis obsequium; in passione enim Christi  caliginum se nocte circumdedit, et Iudeorum facinus, mundo teste, congemuit: iudicium enim quoddam doloris in sole est, tanto sceleri officium luminis 182 denegasse, et ultione quadam Iudeorum oculis tenebras infudisse; ut quorum [g 1Kb] mentem cecitas inuaserat, eorum oculos cecitas occuparet, nec luceret eis mundi lumen, a quibus fuerat lumen salutis exstinctum. Damnatio igitur quedam ingeritur Phariseis, ut tenebras in die iudicii peccatoribus repromissas iam apud superos [h 1Kb] patiantur. Apud superos ergo, crucifixo [i 1Kb] immorantur tenebre: quid mirum, si apud superos sunt tenebre, cum lux descendit ad inferos? Igitur, fratres, omnes in hac die sancta exsultare debemus: nullus se a communi letitia peccatorum conscientia subtrahat; nulla a publicis  uotis delictorum sarcina reuocetur. [i 1Kb] Quamuis enim peccator, in hac die de indulgentia non debet desperare; est enim prerogatiua non parua; si enim latro paradisum meruit, cur non mereatur ueniam Christianus, et si [k 1Kb] illi Dominus, cum crucifigitur, miseretur, multo magis huic miserebitur, cum [l 1Kb] resurgit; et si passionis humilitas tantum prestitit confitenti, resurrectionis gloria quantum [m 1Kb] tribuit deprecanti? Largior enim ad prestandum solet esse, sicut ipsi scitis, leta uictoria, quam addicta captiuitas.




HOMILIA LuIII. De eadem Pasche solemnitate Iu.





ADMONITIO.

Haud minor est codicum mss. numerus mox descripto, in quibus sanctus Maximus huius homilie parens enuntiatur. Honoris gratia duos codices uaticanos, 4951, pag. 100, et 6451, pag. 17, prelaudamus, deinde duos codices S. Crucis in Ierusalem, 90, homil. 52, et 99, homil. 56, cum titulo: Item sequentia de sancto Pascha, Taurinensem, ubi sermo 29 inscriptus est: Item et de Pascha, Laurentianum X, Plut. XIu, pag. 195, uercellensem 85, Augiensem Xu, Ambrosianum, Cisterciensem Montis Amiate, Martinensem homil. 59, qui omnes in Pascha, siue in Paschate homiliam nuncupant. Accedunt editores, cum titulo: In eadem solemnitate, scilicet Pasche. Ita Gymnicus pag. 157, Galesinius pag. 135, Cumdius tom. III, pag. 1447, Combefisius tom. III, pag. 85, Raynaudus pag. 220, Margarinus in Bibl. Max. tom. uI, pag. 27. Nos tertiam homiliam in libris editis hic omittimus, eamque primum inter sermones de Paschate collocabimus. Cum ergo tantis tamque authenticis testimoniis munitam hanc homiliam habeamus, editioni Sixtine S. Ambrosii contradicimus, que num. 55 illam inter sermones huius sancti doctoris collocauit.

 ARGUMENTUM.---uera Christianorum resurrectio est uite mutatio. Pascha dicitur transitus: ergo a peccatis ad penitentiam, a uitiis ad uirtutem, a languore pietatis ad religionis studium se conferant Christiani, ut ad immortalitatem cum Christo resurgant.

Magnum, fratres, et [n 1Kb] mirabile donum concessit nobis Deus, hunc Pasche salutarem diem, in quo resurgens [o 1Kb] Dominus resurrectionem prestitit uniuersis; et de imis ad altiora conscendens, nos quoque ad superiora de inferioribus in suo corpore subleuauit. Sumus enim secundum Apostolum omnes  Christiani corpus Christi et membra , resurgente igitur Christo omnia necessario cum eo sua uiscera surrexerunt. Dum enim ille ab inferis transit ad superos, nos de morte transire fecit ad uitam. Pascha 183 enim Hebraice transitus dicitur, uel profectus, scilicet quia per hoc mysterium [p 1Kb] de peioribus ad meliora transitur. Bonus [q 1Kb] transitus est transire de peccatis ad iustitiam, de uitiis ad uirtutes, ad infantiam de senectute; infantiam autem dixerim, non etatis, sed simplicitatis; habent enim et merita etates suas, in occiduis enim prius constituti eramus  senio peccatorum; resurgente Christo renouati sumus innocentia paruulorum. Habet et Christiana simplicitas infantiam suam; sicut enim infans nescit irasci, fraudare non nouit, referire non audet; ita et Christianitatis infantia ledentibus non irascitur; spoliantibus non resistit, cedentibus non repugnat. Denique, sicut iussit Dominus, etiam [a 1Kb] orat pro inimicis, auferentibus tunicam relinquit et pallium, uerberantibus maxillam prebet et alteram; nisi quod in hoc melior est Christi infantia quam nature; illa enim peccare nescit, ista contemnit; illa per infirmitatem innoxia est; ista est innocens per uirtutem. Atque ideo laudi magis ascribendum est, non tam [b 1Kb] malefacere non posse quam nolle. Ergo, sicut diximus, etates quedam sunt meritorum; nam et senectus  morum inuenitur in pueris, et innocentia infantum reperitur in senibus. Denique quod in iunioribus senectus quedam sit honestatis, dicit propheta: Senectus enim uenerabilis [c 1Kb] non diuturna, nec annorum numero [d 1Kb] computata; cani enim sunt sensus hominis . Ad apostolos autem iam seniores, 184 et maiores natu dicit Dominus: Nisi conuersi fueritis, et efficiamini sicut puer iste, non [e 1Kb] intrabitis in regnum celorum . Reuocat igitur eos ad originis [f 1Kb] sue fontem, et retrorsum ad infantiam redire compellit,  scilicet, ut qui corpore fragili senuerant, innocentie moribus renascantur, sicut ait Saluator: Nisi quis renatus fuerit ex aqua et Spiritu sancto, non intrabit in regnum [g 1Kb] Dei . Dicitur ergo apostolis: Nisi conuersi fueritis, et efficiamini sicut puer iste. Non dicit sicut pueri isti, sed sicut puer iste; unum [h 1Kb] eligit, unum proponit. uideamus igitur quis ille tantus sit qui discipulis [i 1Kb] proponitur imitandus. Non hunc arbitror esse de plebe, non de publico, non de multitudine ceterorum, precipue qui per apostolos [i 1Kb] uniuerso mundo tribuit sanctitatis exemplum; non, inquam, hunc de publico esse arbitror, sed de celo. Ipse est enim de celo puer, de quo dicit Isaias propheta: Puer natus est nobis; [k 1Kb] filius datus est nobis . Ipse plane puer est, qui sicut innocens,  cum malediceretur, non [l 1Kb] remaledixit; cum percuteretur, non repercussit; quin potius in ipsa passione pro suis orauit inimicis, dicens: Pater, dimitte eis; nesciunt enim quid faciunt . Ita simplicitatem, quam infantibus natura tribuit, Dominus misericordie bonitate cumulabat. Iste ergo puer est, qui imitandus paruulis proponitur, et sequendus; nam ipse dicit: Tolle crucem tuam, et sequere me .




HOMILIA LIX. De eadem Pasche solemnitate u.





ADMONITIO.

Nisi huius homilie perfecta cum superiore colligatio eniteret dubius eius auctor haberi posset, cum paucis admodum mss. testimoniis muniatur. At inde quidem fortuita generis istius opusculorum collectio ab amanuensibus concinnata iudicabitur, cum plura eiusdem scriptoris omiserint, que, maiori solertia, fuissent consecuti. Quatuor igitur tantum codices affero, hanc qui homiliam Maximo inscriptam posteritati mandarunt, suntque duo Sancte Crucis in Ierusalem, 90, homil. 53, et 99, homil. 57, titulum gerentes: Item sequentia; tertius Laurentianus X, Plut. XIu, pag. 296, cum eadem epigraphe; quartus Taurinensis, qui pro titulo habet: Item et de Pascha sermo XXXII. Probatiorem tamen S. Maximo homiliam reddunt Benedictini monachi congreg. Sancti Mauri, qui ab Augustini sermonibus, cui olim attributa fuit, eximentes, et in appendicem traducentes sancti Maximi opus esse iudicarunt. In eamdem conuenere sententiam editores Gymnicus pag. 159, Galesinius pag. 135, Cumdius tom. II, pag. 1447, Raynaudus pag. 220, Margarinus in Bibl. Max. tom. uI, pag. 27. Satis ergo patet illorum suppositio qui eam S. Ambrosio, quemadmodum qui S. Leoni Magno tribuerunt. Id peculiare exhibet hec homilia, disciplinam scilicet Ecclesie tunc temporis, solemnem adultis administrandi baptismum in sabbato sancto. His ergo regeneratis ad gratiam habuit concionem S. antistes Taurinensis, eisque memorans qui fuerint, et qui per regenerationis beneficium sunt, peramanter admonet, ut sanctioris uite nouitate se nouos homines ostendant.

 185 ARGUMENTUM.---Neophytos adhortatur Maximus ut renouentur per iustitiam, quam in lauacro regenerationis receperunt, qui tanquam aquile, depositis uetustatis exuuiis, noua sanctitatis indumenta sumpserunt.

Retinet sanctitas uestra, fratres, me hoc nuperrime predicasse quod homo in iuniorem etatem per iustitiam reformetur, et quamuis fessus senio, rursus in puerum innocentie moribus renascatur; ita ut interueniente mysterio ex uetulis iterum uideamus infantes. Innouatio enim quedam est desinere quod eras,  assumere quod ante non fueras; innouatio, inquam, est, unde et neophyti nuncupantur, quod nouitate quadam maculas uetustatis abiecerint, gratiam simplicitatis assumpserint, dicente Apostolo: Deponentes ueterem hominem cum actibus [m 1Kb] suis, induite nouum, qui secundum Deum creatus est . Unde et Dauid sanctus ait: Renouabitur sicut aquile iuuentus tua ; intelligens per gratiam baptismi occidua uite nostre posse reuiuiscere, et iuuentute quadam renouari posse id quod in nobis fuerat delictorum uetustate collapsum. Ut autem intelligas quia de gratia  baptismatis propheta loquitur, innouationem ipsam aquile [a 1Kb] comparauit, que auis assidua commutatione habitus sui longam ducere fertur etatem, et uetustis iam fatiscentibus plumis, noua pennarum successione iuuenescere: ita ut, depositis antiquitatis exuuiis, rediuiua indumentorum natiuitate se uestiat: unde intelligimus quod senectutem aquile non sentiunt membra, sed plume. De nouo ergo se uestit, et pullulantibus pennis, uetusta mater iterum renouatur in pullum. Pullis enim [b 1Kb] comparanda est, quando radiantibus plumis necesse est illi rursum meditari rudem uolatum, 186 et alarum olim exercitata remigia, tanquam nouella uolucris intra nidum pigra compescere; quamuis illi sit uolandi notitia de consuetudine, deest tamen illi de pennarum raritate  fiducia. De baptismatis igitur gratia hoc S. Psalmographus prophetauit. Nam utique neophyti nostri nuper baptizati, tanquam aquile depositis uetustatis exuuiis, noua sanctitatis indumenta sumpserunt, et fatiscentibus antiquis maculis, sicut plumis leuibus, rediuiua gratia immortalitatis ornantur: ita ut in his senectutis occidua peccata senuerint, uita non senuerit, tanquam aquila in pullum, sicut illi in infantiam [c 1Kb] reuocati. Est eis seculi de conuersatione notitia,  sed adest illis iustitie de reparatione securitas. Quid igitur S. Dauid dicat adhuc diligentius uideamus; non enim ait: Renouabitur sicut aquilarum, sed sicut aquile iuuentus tua. Unius ergo aquile renouandam in nobis asserit iuuentutem, quam unam et solam aquilam recte Christum Dominum dixerim, cuius iuuentus renouata est tunc cum a mortuis resurrexit: depositis enim [d 1Kb] corruptele mortalis exuuiis rediuiua carnis assumptione refloruit, sicut ipse ait per prophetam: Et refloruit caro mea, et ex uoluntate mea confitebor illi . Refloruit, inquit, caro mea. uidete quo uerbo usus est; non ait, floruit, sed refloruit: non enim reflorescit, nisi quod ante floruerit. Floruit autem caro Domini, cum primum de Marie uirginis illibata uulua processit, sicut ait Isaias  dicens: Exibit uirga de radice Iesse, et flos de radice eius ascendet . Refloruit autem, cum succiso per Iudeos corporis flore, rediuiua de sepulcro resurrectionis gloria germinauit, et in floris modum odorem pariter et nitorem cunctis hominibus immortalitatis afflauit: odorem bonorum operum suauitatem circumferens; nitorem incorruptelam perpetue diuinitatis ostendens.




HOMILIA LX. De Ascensione Domini.





ADMONITIO.

187 Post exactas de Christi resurrectione homilias, editores illam recensent cui titulum affixere: De letaniis et ieiuniis Niniuitarum. Cum S. Maximus concionem alteram de Niniuitis habuerit, utramque copulare duxi, ac tunc de precationibus quas litanias uocant disseram. Neque illos in ordine tituloque huius homilie sequor; animaduerti enim nichil de mysterio Pentecostes auctorem agere, sed factate uestigio gloriose resurrectionis commemoratione, admirabilem Christi Domini ascensionem celebrare. Quare De ascensione Domini homiliam inscripsi, eique locum ante homilias de Pentecoste constitui, mihi etiam suffragante Latinio. Ad id etiam me compulit manifesta cum superiore coniunctio, ut hec post precedentem habita uideatur. Ut autem eam S. Maximo asseram mihi suffragia prestant sex commendatissimi codices, duo scilicet S. Crucis in Ierusalem 90, homil. 54, et 99, homil. 66, Ambrosianus C 98, S. Emmerami Ratisponensis pag. 19, Laurentianus X, Plut. XIu, pag. 307, et Taurinensis, cuius titulus est: Item et de Pentecoste homil. uIII. Ceteri habent pro titulo Sequentia, cum hanc inter homilias de Pentecoste numerent. Ab his dissentiunt duo codices, quorum unus est II, olim bibl. S. Crucis Minor. Conuent. pag. 57, modo Laurentianus, qui eamdem S. Leoni Magno inscribit; uaticanus 1270, pag. 79, qui S. Ambrosio. uerum in utroque error amanuensis deprehensus fuit tum a Balleriniis, tum a monachis S. Mauri. Primi enim hanc homiliam inter opera genuina S. pontificis non receperunt; Benedictini uero in prefat. ad sermones S. Ambrosii, et in append. serm. S. Augustini num. 185, auctorem eius S. Maximum professi sunt. Editiones ergo S. Ambrosii Parisiensem Gillotii, in qua est sermo 62 cum titulo: Item de Pentecoste, et Sixtinam, ubi exstat sermo 61, cum hoc altero: De ratione festiuitatis Pentecostes, non curandas censui; eo uel magis, quod rectius editores alii, Gymnicus nempe pag. 170, Galesinius pag. 139, Raynaudus pag. 222, et Margarinus in Bibl. Max. tom. uI, pag. 27, inter Maximianas homilias recenseant. In Breuiario etiam Romano pars huius homilie sub nomine S. Maximi legitur feria tertia in octaua Ascensionis.

 ARGUMENTUM.---Prior homilie pars est de Christi resurrectione, posterior de eiusdem in celum ascensione. Christi triumphum cum propheta Dauid S. Maximus describit; postremoque docet Christum residere ad dexteram Patris, non quia maior Patre, sed ne minor esse credatur.

Non incommode ante dies complures, sicut retinetis, fratres, predicatio nostra processit, in qua descripsimus quod caro Domini [e 1Kb] rediuiua uelut in nitore floris de tumulo germinauerit; quem tumulum situm in hortulo euangelista  testatus est:  unde non incongrue prosecuti sumus. Conueniens enim erat ut flos pretiosior in hortulo gigneretur, et bone frugis commendatum solo semen, intra septa domestica, [f 1Kb] tamen uirentia salutem omnium pullularet. Christi enim resurrectio cunctorum est redemptio populorum. Ergo in hortulo Saluator rediuiuum corpus assumit, et inter florentes arbores et candentia lilia, carne iam mortua reflorescit, et ita germinat de sepulcro, ut germinantia et nitentia cuncta reperiat. Sic enim post hiemalis rigoris frigidam quo-  dammodo sepulturam pullulare elementa 188 omnia festinarunt, ut, resurgente Domino, et ipsa consurgerent. Nam utique ex resurrectione Christi er salubrior est, [a 1Kb] sol candidior, terra fecundior: ex eo surculus crescit in fruticem, herba crescit in segetem, uinea pubescit in palmitem. Si igitur cum reflorescit Christi caro, omnia floribus uestiuntur: necesse est, et cum idem fructum affert, etiam uniuersa fructificent, sicut ait idem Dominus: Nisi granum tritici cadens in terram mortuum fuerit, ipsum solum manet; cum autem mortuum fuerit, multum fructum affert . Refloruit igitur Dominus, cum resurrexit e tumulo; [b 1Kb] fructificat, cum ascendit ad celum. Flos est, cum de inferioribus terre gignitur; fructus est, cum altissima sede reconditur. Granum  est, sicut ipse ait, cum solus crucem patitur, fructus est, cum plurima apostolorum credulitate circumdatur. His enim post resurrectionem quadraginta diebus cum discipulis conuersatus, [c 1Kb] tota illos sapientie maturitate edocuit, et ad bonam frugem eos omni disciplinarum fecunditate conuertit. Deinde ascendit ad celum, ad Patrem scilicet fructum carnis [d 1Kb] preferens, in discipulis iustitie semina derelinquens. Ascendit ergo ad Patrem Dominus. Meminit sanctitas uestra quod aquile 189 illi de psalterio, cuius innouatam iuuentutem legimus, comparauerim Saluatorem; est enim similitudo non parua: sicut enim aquila humilia deserit, alta petit, [e 1Kb] * celos uicina conscendit: ita et Saluator humilia inferni deseruit, paradisi altiora petiit *;  celorum fastigia penetrauit: et sicut aquila, relictis terrenis sordibus, [f 1Kb] sublime uolans, purioris eris salubritate perfruitur; ita et Dominus terrenorum fecem deserens peccatorum, in sanctis suis uolitans purioris uite simplicitate letatur. Per omnia igitur aquile comparatio conuenit Saluatori. Sed quid facimus, quod aquila predam frequenter diripit, tollit frequenter alienum? Nec in hoc tamen dissimilis est Saluator: predam enim quodammodo sustulit, cum hominem, quem suscepit, inferni raptum faucibus, portauit ad celum, ut aliene dominationis, id est diabolice potestatis seruum de captiuitate erutum,  duxit ad altiora captiuum, sicut scriptum est in propheta: Ascendens in altum captiuam duxit captiuitatem, dedit bona hominibus . Que sententia utique sic intelligitur, eo quod captiuitatem hominis, quem sibi diabolus captiuauerat, illi eruendo sibi Dominus captiuarit, et ipsam, sicut ait, captiuitatem [g 1Kb] captam ad celorum alta sustulerit. Utraque igitur captiuitas uno uocabulo nuncupatur, sed non [h 1Kb] equalis utraque est. Diaboli enim captiuitas seruituti subiicit, Christi autem captiuitas restituit [i 1Kb] libertati. [i 1Kb] Ascendit, inquit, in altum; captiuam duxit captiuitatem. Quam bene triumphum Domini propheta describit. Solebat, 190 sicut dicunt, regnum triumphantium currus captiuorum pompa precedere: ecce Dominum euntem ad celos  non precedit, sed comitatur gloriosa captiuitas, non ante uehiculum ducitur, sed ipsa euehit Saluatorem. Quodam enim mysterio, dum Filius Dei filium hominis [k 1Kb] sustulit ad celum, ipsa captiuitas portatur et portat. Quod autem ait: Dedit dona hominibus, hoc uictoris insigne est; post triumphum enim uictor semper dona largitur, et proprio regno residens seruulorum gaudia muneratur. Sic Christus Dominus [l 1Kb] diabolicum post triumphum residens ad dexteram Patris hodierna die discipulis dona largitus est, non auri talenta, non argenti metalla, sed Spiritus sancti celestia munera, ut inter ceteras gratias Apostoli etiam linguis uariis loquerentur; hoc est, ut Hebree nationis homo Christi gloriam Romane facundie eloquentia pertonaret, et redemptionem generis humani  peregrine aures, [m 1Kb] quia Iudea predicante lingua non caperent, propria loquela cognoscerent. Omnis lingua in predicatione Christi resoluitur, ut maiestatem eius omnis loquela fateatur, sicut ait S. Dauid: Non sunt loquele, neque sermones, quorum non audiantur uoces eorum . [n 1Kb] Ne miremini autem quod ad dexteram Patris residere diximus Filium; ad dexteram enim residet, non quia maior Patre, [o 1Kb] sed ne minor esse credatur; sicut heretici blasphemare consueuerunt; sicut enim Diuinitas honorificentie gradum nescit, ita Scriptura sancta nouit obuiare [p 1Kb] blasphemiis.




HOMILIA LXI. In solemnitate sancte Pentecostes I





ADMONITIO.


 191 Celebris est apud Gratianum distinct. 77, cap. 8, huius homilie descriptio Ambrosii nomine: Per hos quinquaginta dies nobis est iugis et continuata festiuitas: ita ut hoc omni tempore neque ad obseruandum indicamus ieiunia, neque ad exorandum Deum genibus succidamus. Primum de consuetudine non ieiunandi, et  non genuflectendi in precibus a Paschatis solemnitate ad Pentescosten dicam, deinde de homilie auctore. Coniiciunt aliqui ab apostolis usum illum fuisse deriuatum, eo quod Tertulliani, qui secundo seculo floruit, lib. de Corona cap. 3, perspicuum hac de re esse testimonium uideatur. Die Dominico, inquit, ieiunium nefas ducimus, uel de geniculis adorare. Eadem immunitate a die Pasche in Pentecosten usque gaudemus. Huic sancti Epiphanii auctoritatem addunt; ait enim de Exposit. Fidei, num. 22: Quinquaginta Pentecostes diebus neque genua flectuntur, neque ieiunium indicitur. Pretereo S. Ireneum episcopum et martyrem, cuius meminit Pseudoiustinus, de quo ualde dubitant critici, ut uidere est apud Massuetum, dissert. 2 in Irenei libros, art. 3, § 60, pag. 105. Illum uero Pseudoiustinum omnino reiiciunt monachi S. Mauri, non solum quia non putant eum seculo quinto antiquiorem, sed etiam quia Pelagianismo ipse infectum se manifestat. uide Iustinum edit. Paris. 1742, et precipue Prudentii Mairani admonitionem, pag. 434. Ratio autem huiusce consuetudinis accepta dicitur non tam a letitia resurrectionis Christi, quam a memoria beneficii nobis per ipsum collati, quoniam Christus resurgens mortem et culpam deuicit, ut nos quoque ab utraque liberaret. Accedit etiam quod Hebreis preceptum fuit in lege Moysis, ut illos quinquaginta dies a Paschate ad Pentecosten festos et solemnes haberent, et libertatem ab Aegyptiaca seruitute recolerent. Maior ergo uisa est a primis usque Ecclesie temporibus inesse populo Christiano causa, ut a captiuitate demonis liberati gaudiis gaudia cumularent. Huic sancte exsultationi plane assentiens Maximus hanc de eadem letitia homiliam ad plebem suam habuit, reddiditque rationem, cur illis quinquaginta diebus et stantes orarent, et immunes a ieiunio essent. Iam uero hec homilia non Ambrosio, cui olim attributa fuit, sed Maximo nostro adiudicanda est, quod in codicibus uetustis sex S. Maximi preferat inscriptum nomen. Sunt hi duo uetustissimi codd. Sangallensis, et 90 S. Crucis in Ierusalem homil. 41, Ratisponensis S. Emmerami, Taurinensis homil. 15, cod. alter S. Crucis in Ierusalem 99 homil. 65, et Laurentianus X, Plut. XIu, pag. 35, a tergo, quorum omnium titulus est: De Pentecoste. Sed pretereundus non est Gennadius, qui Maximum Taurinensem homilias multas de Pascha et de Pentecoste fecisse scripsit. Benedictini quoque monachi congregat. S. Mauri cum hanc homiliam inter Ambrosianos sermones a ueteribus editoribus relatam comperissent, apud Maximum uidendam in Bibl. Patrum adnotarunt. Haud dissimile fuit Caroli Sebastiani Berardi iudicium in Gratiani canones, part 3, cap. 12, tom. Iu, pag. 124, edit. Taurinen. 1757, et cum incerte auctoritatis dicat illos canones de ieiunio Pentecostes a Gratiano recensitos, monet loca illa non Ambrosii, sed Maximi esse, ut constat ex Bibl. Patrum tom. uI. Innixus ergo numero codicum, suffragiis hominumque doctissimorum, recedam a codice uaticano 6451, et a codice II S. Crucis Minor. Conuent., nunc Laurentiano, atque ab editoribus Romanis et Parisiensi an. 1569, homiliam sancto Ambrosio tribuentibus. Me precesserunt Gymnicus pag. 174, Galesinius pag. 134, Cumdius tom. III, pag. 202, Raynaudus pag. 223, Margarinus in Bibl. Max. tom. uI, pag. 23, qui hanc tertiam homiliam de eadem solemnitate, hoc est de Pentecoste dixerunt; ego autem primam inscribam, cum secundam sub titulo de ascensione Domini mox dederim, et que apud illos est prima, huic succedit.

 ARGUMENTUM.---Querit Maximus cur a resurrectione ad Pentecosten quinquaginta illis diebus fideles nec ieiunent, nec genuflexi orent, sed erecti, respondetque illud agere letitie causa, ut ostendant gaudium quod Christus rediuiuus toto illo tempore conuersatus fuerit cum hominibus, et postea celos petierit, missurus supra apostolos Spiritum sanctum.

Scire debet sanctitas uestra, fratres, hanc sanctam Pentecostes diem, qua ratione curemus, uel cur istorum quinquaginta dierum 192 numero sit nobis iugis, et continuata festiuitas; ita ut [a 1Kb] omni tempore neque ad obseruandum indicamus ieiunia, neque [b 1Kb] ad exorandum Deum genibus succidamus, sed sicut Dominica solemus facere, erecti et feriati resurrectionem Domini celebramus. Dominica [c 1Kb] cuius nobis ideo uenerabilis est atque solemnis, quia in ea Saluator, uelut sol oriens, discussis inferorum tenebris,  luce resurrectionis emicuit, ac propterea ipsa dies ab [d 1Kb] hominibus seculi dies solis uocatur, quod ortus eam sol iustitie Christus illuminet. [e 1Kb] Instar ergo dominice tota quinquaginta dierum curricula celebrantur, et 193 omnes isti dies uelut dominici deputantur. Resurrectio enim dominica est; nam in dominica resurgens Saluator reuersus ad homines est; et post resurrectionem tota Quinquagesima cum  hominibus commoratus est. Aequalis ergo eorum necessarium ut esset festiuitas quorum equalis esset et sanctitas. Sic enim disposuit Dominus, ut, sicut eius [f 1Kb] passione in Quadragesime ieiuniis contristaremur; ita eius resurrectione in Quinquagesime feriis letaremur. Non igitur ieiunamus in Quinquagesima, quia in iis diebus nobiscum Dominus commoratur; non, inquam, [g 1Kb] ieiunamus presente Domino, quia ipse ait: Nunquid possunt filii sponsi ieiunare quandiu cum illis est sponsus ? Gur enim [h 1Kb] abstineat corpus a cibo, cum anima presentia Domini saginatur? Non potest enim esse ieiunus qui reficitur gratia Saluatoris. Societas enim Christi quodammodo esca est Christiani. Reficimur ergo in Quinquagesima Domino nobiscum conuersante. Cum  autem post hos dies ascendit ad celum, iterum [i 1Kb] ieiunamus; sicut ait idem Saluator dicens: uenient autem dies, cum auferetur ab eis sponsus; et tunc ieiunabunt in illis diebus . Cum enim Christus ascendit ad celum, nostris aufertur obtutibus; famem patimur, non corporis, sed amoris; et non tam cibi ieiunio, quam desiderio laboramus. [i 1Kb] Desideria enim quedam nostri sustinent oculi, dum non perspiciunt quem requirunt, sicut ait propheta: Defecerunt oculi  mei, dum spero in [a 1Kb] Deo meo . Defecerunt enim prophete oculi, quia nondum uidebat quem sperabat se esse uisurum; sic namque apostolorum defecerunt oculi, cum euntem ad celum Dominum nequeunt intueri; secundum quod ait Lucas, dicens: Et uidentibus illis eleuatus est, et nubes suscepit eum ab oculis eorum . Stabant enim beati apostoli toto suspensi corpore, et ascendentem ad celum Dominum, quia [b 1Kb] incessu pedum non poterant, oculis sequebantur; et licet ad deducendum Saluatorem uisio humana deficeret; fidei tamen deuotio non deficit; usque ad nubem [c 1Kb] enim Christum deducunt: usque ad celos autem cum Christo fidei deuotione comitantur; unde ait Apostolus, sciens fidem nostram in celis 194 esse cum Domino:  Nostra autem conuersatio in celis est . Nubes ergo ab oculis apostolorum suscepit Saluatorem. uideamus ergo que ista nubes sit, quam splendida, quam preclara, que lucem mundi Christum suscipere [d 1Kb] meretur. Neque enim poterat obscura esse, ac tetra uel tenebrosa, quia scriptum est: Et tenebre eam non comprehenderunt . Tenebre enim lucem gestare non poterant; illa enim nubes, que ascendentem suscepit Christum, que et testimonium Christo etiam in monte perhibuit, de quo ait euangelista: uox [e 1Kb] in nube audita est, dicens: Hic est Filius meus dilectus: ipsum audite . Non igitur nubes suscepit Christum, sed Deus Pater recepit Filium, et occursu quodam pietatis  ascendentem illum gremio molliore complectitur. Nam ideo Pater dicitur suscipere Filium nubis umbraculo, ut ostendatur refrigerio quodam fouere eius uulnera passionis. Post crucem enim, post iniurias, post inferos non est maius Christo refrigerium [f 1Kb] nisi quod uirtute Diuinitatis obumbraretur, sicut in natiuitate eius ad Mariam dicitur: Et uirtus Altissimi obumbrabit tibi . Altissimus ergo Pater, qui nascente Christo obumbrauit in uirtute Marie, ascendentem eum suscepit in nube; semper enim Deus, quos post iniurias perducit ad requiem, protegit eos nubis umbraculo, sicut filios Isrel liberatos de Aegypto nubis columna protexit, et ut post multum laborem eos in terram repromissionis induceret, refrigerii fouit umbraculo, sicut ait propheta: Expandit  nubem ad protegendum eos . Expandit enim nubem [g 1Kb] ne siccitate eremi fatigarentur etiam solis ardore. Letemur ergo in hac sancta die, sicut in Pascha letati sumus; est enim in utraque die similis eademque solemnitas; in Pascha enim omnes gentes baptizari solent, in Pentecoste autem apostoli baptizati sunt, sicut ait Dominus discipulis suis ascensurus ad celum: Ioannes baptizauit aqua: uos autem Spiritu sancto baptizabimini, quem accepturi estis non post multos hos dies . Et ideo dicit Lucas: Cum complerentur dies Pentecostes factus est subito sonus de celo tanquam aduenientis spiritus ualidi, seditque super singulos eorum, et repleti sunt omnes Spiritu sancto .




HOMILIA LXII. De solemnitate sancte Pentecostes II.





ADMONITIO.


 195 In magnam me compellit disceptationem hec homilia que precedenti opposita uidetur. In hac auctor ieiunandum esse in peruigilio Pentecostes docet; contra uero in homilia superiore, causa letitie totis quinquaginta diebus a Paschate ad aduentum sancti Paracliti non esse ieiunandum. Suppositam dicere hanc homiliam, eamque S. antistiti Taurinensi multo recentiorem habendam nec stylus plane similis, nec mss. codices, nec editores, qui utramque S. Maximo tribuunt, hoc effugium permittunt. Que ergo conciliationis uia erit adeunda? Premitto disciplinam, rituum scilicet obseruantiam non eamdem omnibus in Ecclesiis haberi, sed iuxta maiorum traditionem diuersas consuetudines in usu fuisse. Aliquando una infusione uel aspersione, alias trina immersione baptizari consueuit; apud Grecos inualuit consecratio corporis Christi in pane fermentato, apud Latinos in pane azymo, ut alia multa pretermittam. Neque eamdem semper Ecclesia retinuit disciplinam; cum primis temporibus paruulis baptismi, confirmationis et eucaristie sacramenta simul conferebantur, que postea separatim, et regeneratis adultioris etatis administrantur. Olim tribus hebdomade diebus ieiunabatur; postea sexta feria solum, et sabbato ieiunium statutum est. Ut ergo ad questionem contradictionis descendam, fateor quidem, ante S. Leonem Magnum nullum apud Patres reperiri uestigium ieiunii precedentis Pentecostes solemnitatem; quin imo cum Tertulliano lib. de Corona, cap. 3, Ambrosium, Augustinum, Cassianum, Leonem Magnum, et ipsum Maximum, sabbatum in uigilia Pentecostes immune a ieiunio predicare. Tota igitur controuersia in hoc uersatur, utrum sedente adhuc in Petri cathedra Leone introductum fuerit ieiunium sabbati Pentecosten precedentis. Huius questionis solutio ab auctore pendet Sacramentarii, siue libri Sacramentorum, quem primus edidit ex codice ms. antiquissimo ueronensi eruditissimus Blanchinius tom. Iu Anastasii Bibliothecarii an. 1735. In eo num. 26 habetur hec oratio pro missa in uigilia Pentecostes: Da nobis, quesumus, Domine, per gratiam Spiritus sancti nouam tui Paracliti spiritalis obseruantie disciplinam, ut mentes nostre sacro purgate ieiunio cunctis reddantur eius muneribus aptiores. Per Dominum, etc. Inscriptus fuit hic sacramentorum codex S. Leoni pape ab ipso editore Blanchinio, qui eius auctorem, seu compilatorem eumdem S. Leonem fuisse contendit. Hanc quidem sententiam non pauci approbarunt, ut Caietanus Cennius in dissert. de Romana cathedra tom. Iu Anastasii Bibliothecarii, § 11 et 12, pag. 152, et editores Missalis Parisiensis 1739. uerum Ballerinii tom. II opp. S. Leonis, pref. pag. 3 et seqq., edit. uenet. 1756, Blanchinio eiusque sectatoribus sese opponunt. Fatentur quidem Sacramentarium Romanum esse et uetustissimum omnium que hactenus prodiere; concedunt etiam  non pauca Leonis continere, que eius scribendi rationi perfecte conueniunt; attamen negant opus illud a Leone esse confectum. Illius esse incertum auctorem uolunt; antiquum tamen, et ipso Gelasio I pontifice antiquiorem. Non repugnat ergo, quod diebus Maximi, qui an. 465 ad concil. Roman. sub Hilario conuenit, ieiunium sabbati ante Pentecosten in Ecclesia Taurinensi, et in quibusdam aliis ceperit obseruari. Sicut enim S. Mamertus, qui Ecclesie uiennensi datus fuit episcopus anno 474, Rogationes et fortasse ieiunium ante Domini Ascensionem instituit, quas deinde publicas preces Leo III ad uniuersam extendit Ecclesiam; ita potuit Ecclesia Taurinensis, Maximo adhuc eam regente, solemnitatem Pentecostes ieiunio preuenire. Ac propugnatores quidem Sacramentarii Leonis, ut eum, qui tribus in sermonibus de Pentecoste, primo scilicet, secundo et quarto, dixerat, quinquaginta diebus a Paschate ad Pentecosten uacare ieiunium, contraria non scripsisse ostendant, aiunt, cum uigeret in Ecclesia Romana non ieiunandi disciplina, ita locutum esse Leonem; postea uero introducto ab ipso ieiunio, fieri de eodem mentionem in liturgia cepisse. Eodem plane modo si dixerim egisse Maximum, qui diu uixit in episcopatu Taurinensi, nichil incongruum attulisse uidebor; scilicet uno tempore Ecclesie consuetudinem a Paschate ad Pentecosten non ieiunandi commendasse, alio uero ieiunii hortatorem fuisse. Ipsum autem homilie huius auctorem dicunt imprimis Scriptores duorum codicum S. Crucis in Ierusalem, quorum prior, 90, homil. 38, titulum prefert: Incipit de Pentecoste, et alter 99, homil. 68, ita inscriptus est: Incipit de Pentecoste et de psalmo: Dixit Dominus Domino meo. Deinde scriptores codicis sancti Emmerami Ratisponensis, pag. 18, cuius titulus: De solemnitate Pentecostes; Ambrosiani C 98; Taurinensis cum epigraphe: Item et de Pentecoste homil. 7. Tres codices ab his discrepant, et tres diuersos auctores nominant. Codex nempe uaticanus 172, pag. 39, ad S. Augustinum refert, codex alter uaticanus 6451, pag. 55, S. Ambrosio tribuit, codex tandem II, olim S. Crucis Minor. Conuent. in Laurentiana S. Leoni. Sed satis defensam putamus causam ab optimis criticis Benedictinis monachis congreg. S. Mauri, qui eam nec Ambrosio, nec Augustino adiudicarunt, et a Balleriniis, qui eamdem non esse in operibus S. Leonis numerandam censuerunt. Editores omnes idipsum uolunt; Gymnicus scilicet pag. 166, Galesinius pag. 138, Combefisius tom. u, pag. 261, Cumdius tom. III, pag. 226, Raynaudus pag. 222, Margarinus in Bib. Max. tom. uI, pag. 28.

 197 ARGUMENTUM.---Immissio Spiritus sancti super apostolos probat Christum participem factum fuisse eiusdem potestatis et glorie cum Patre. Exponuntur illa uerba psalmi CIX: Dixit Dominus Domino meo, sede a dextris meis.

Nosse uos credo, fratres, que sit ratio quod uenerabilem hanc Pentecostes diem non minore letitia celebremus quam sanctum Pascha curauimus [a 1Kb] , et quod eadem deuotione huius solemnitatis obseruantiam decurrimus, sicut illius obsequia festiuitatis impleuimus. Tunc enim, sicut modo [b 1Kb] fecerimus, [c 1Kb] ieiunamus sabbato, uigilias celebrauimus, orationibus pernoctanter institimus; unde necesse est similis obseruantia similem letitiam subsequatur. Est letitia plane consimilis; tunc enim ab inferis resurgentem  suscepimus Saluatorem, modo autem Spiritum sanctum exspectamus de celis: tunc anxii uel solliciti [d 1Kb] predicabamus aduentum; modo trepidi, [e 1Kb] uel ieiuni Paracleti desideramus aduentum; in omnibus enim Deus saluti [f 1Kb] prouidit humane; tunc enim nobis ad resurgendum tartara Saluator aperuit; modo nobis ad regnandum Paracletus celestia reserauit; et quibusdam quasi [g 1Kb] profectuum gradibus, tunc de morte ad uitam didicimus remeare; modo autem de terris ad celos meditamur ascendere. Hec autem omnia operatur in nobis Christus Dominus, qui priusquam rediret ad celos promisit discipulis suis, dicens: Cum autem ascendero, rogabo Patrem meum, et mittet uobis alium Paracletum, qui uobiscum sit in eternum, Spiritum ueritatis . Unde credendum est ad  Patrem peruenisse Christum, cum uidemus ad apostolos descendisse [h 1Kb] Paracletum. Credendum, inquam, est, sicut ait de Saluatore Dauid, in Dei dextera considere, quia cernimus Spiritum sanctum, sicut promisit Dominus, in discipulis exsultare: ait ergo [i 1Kb] propheta psalmorum: Dixit Dominus Domino meo: Sede [i 1Kb] a dextris meis . Secundum consuetudinem 198 nostram illi consessus offertur, qui aliquo opere perfecto [k 1Kb] adueniens honoris gratia promeretur, ut sedeat. Ita ergo et homo iehsu Christus, passione sua diabolum superans, resurrectione sua inferna reserans, tanquam perfecto opere ad celos uictor [l 1Kb] adueniens audit a Deo Patre: Sede ad dexteram meam. Nec mirum, si unius sedis offertur Filio consessus a Patre, qui unius est substantie [m 1Kb] et nature  cum Patre. Cur autem ad dexteram Filius esse [n 1Kb] credatur, moueat aliquem fortasse? Licet enim dignitatis gradus non sit, ubi plenitudo Diuinitatis est, tamen ideo ad dexteram sedet Filius, non quo preferatur Patri, sed ne inferior esse credatur. Et ideo ad dexteram Filius, quia secundum [o 1Kb] euangelistam  ad dexteram oues, ad sinistram uero constituentur hedi. Necesse est ergo partem ouium primus agnus obtineat, et secuturo immaculato gregi locum dux immaculatus anticipet, sicut ait Ioannes in Apocalypsi , dicens: Hi sunt qui sequuntur agnum, quocunque [p 1Kb] ierit, qui se cum mulieribus non coinquinauerunt. Refert ergo propheta Dauid: Dixit Dominus Domino meo: Sede ad dexteram meam: hoc est Dominus Pater Domino Deo Christo Filio  throni sui offert sublimem consessum, et honoris gratia ad dexteram [a 1Kb] suam illum eterna sede constituit. Legimus autem in Actibus apostolorum , dicente beato Stephano, cum lapidaretur a Iudeis: Ecce uideo celos apertos, et stantem Dominum Iesum ad dexteram Dei. uideamus ergo que sit ratio quod idem Dominus a Dauid [b 1Kb] sedens prophetatur, stans uero a Stephano predicatur. Primo omnium Deus qui incorporalis est et inuisibilis  sedere aut stare quomodo potest? Deinde autem quali subsellio sedeat Deus, qui infinitus est, et immensus, [c 1Kb] et intra se ipse magis creaturam cunctam contineat. Hec autem propterea a sanctis uiris dicta arbitror esse de Domino; non quo sint contraria sibi,  sed ut [d 1Kb] modo eius omnipotentia, modo misericordia describatur. 199 Nam utique pro potestate regis sedere dicitur, pro bonitate intercessoris stare suggeritur; ait enim beatus apostolus: Quia aduocatum habemus apud Patrem Iesum Christum . Iudex ergo est Christus, cum residet; aduocatus est, cum assurgit; iudex plane Iudeis [e 1Kb] , aduocatus Christianis: hic enim stans 200 apud Patrem, Christianorum licet peccantium causas exorat, ibi residet cum Patre Phariseorum persequentium peccata condemnans; illis indignans uehementer ulciscitur, his interueniens leniter miseretur, hic stat ut suscipiat Stephani martyris spiritum, ibi residet ut condemnet Iude proditoris admissum.




HOMILIA LXIII. De solemnitate sancte Pentecostes III.





ADMONITIO

Hanc homiliam S. Augustino olim a quibusdam falso ascriptam monachi congregat. S. Mauri in appendicem sermonum S. eiusdem doctoris merito reiecerunt. Non minus falso attributa fuit S. Ambrosio cum a nonnullis aliis, tum ab eo qui eam transtulit in codicem Theodoricensem. Sunt autem in ea quedam, illorum plane similia, que suis homiliis S. Maximus de eodem mysterio agens complexus est. Itaque Maximum huius item esse auctorem arbitror. Qua magis in sententia confirmor, cum eam in uetustissimis duobus codicibus sancti Dalmatii, et Taurinensi sancto ipsi Maximo acceptam referri legam.

 ARGUMENTUM.---Admirabilem Christi reditum ad celum probat S. episcopus ex descensu Spiritus sancti super apostolos, ostendit enim promissionem eius adimpletam esse.

Sanctitati uestre, carissimi, uotorum iam nota debet esse festiuitas. Quid enim et qua ratione curemus ex ipsa celebritate condiscimus. Nam cum in uestigia sua iterum reuoluitur transacta solemnitas, doctiores efficimur, dum eam sepius celebramus. Pentecosten ergo agamus hodie, hoc est quinquagesimum diem a resurrectione dominica; non quod hac die, sicut plerique putant ad celos Saluator ascenderit. Nam post resurrectionem cum apostolis commoratus, quadragesima die ad Dei Patris dexteram remeauit; sicut Lucas euangelista ait: Quibus etiam  exhibuit se ipsum uiuum post passionem suam, per dies quadraginta apparens eis . Quadraginta ergo dierum curriculo conuersationem suam discipulis suis Saluator exhibuit, scilicet ut tanto numero resurrectionis eius gratia letaremur, quanto et passionis eius iniurias fleueramus, totidemque dierum spatio eo reficeremur presente, quo ieiunamus absente. Non igitur hodie Christus ascendit ad celum, sed Christi Spiritus descendit de celo, sicut ipse Dominus promittens ait: Cum autem ascendero ad Patrem, mittam uobis Paracletum, Spiritum ueritatis, et ipse docebit uos omnia . Magna plane gratia, duplex gaudium, quod obeuntem Christum non amittimus, et uenientem Spiritum possidemus. Nam illum retinemus fidei merito, hunc sanctificationis accessu. Cum  abiero, inquit, ad Patrem, mittam uobis Paracletum . Credimus enim ad Patrem peruenisse Filium, cum uidemus ad apostolos descendisse Paracletum. Credimus namque eum regnare in celis, quem cernimus munera sancta donare in terris, sicut scriptum est per prophetam: Ascendens in altum captiuam duxit captiuitatem, dedit dona hominibus . uictor utique muneratur, uictor dona largitur, unde et Saluator uictor diaboli post triumphum, discipulos quos liberauit a captiuitate, etiam benedictione ditauit. Liberauit autem nos, cum ad resurgendum per se ipsum tartara occlusit; ditauit nos, cum ad regnandum per Paracletum nobis celestia reserauit. Quibusdam autem quasi profectum gradibus, tunc a morte ad uitam didicimus remeare; modo  autem de terris ad celos docemur ascendere; sicut scriptum est: Ipse uos docebit omnia . Quid docet Spiritus sanctus? Utique hoc nouit docere quod sanctum est. Quid docet nos Paracletus? Illud utique docet quod dicit Saluator: Multa habeo uobis dicere, sed non potestis portare modo; cum uenerit ille Spiritus ueritatis, ipse uos docebit omnia . Bonus itaque magister est Paracletus, quia docet que Christus docenda seruauit. Hoc enim docet Spiritus sanctus, quod Dominus docendum habere se dicit. Bonus plane magister est, qui preceptorum exsecutor est Saluatoris. [f 1Kb] Necesse est igitur ut unius sit substantie natura cum Christo, quod uidemus unius cum Christo 201 esse doctrine. Et ideo, carissimi, mundemus nos ab omni inquinamento carnis,  ut Spiritum sanctum promereri et accipere possimus. Si hunc mundum relinquimus nos, similem Paracletum, sicut apostoli, id est Spiritum ueritatis, quem mittet uobis Pater, accipiemus; quoniam non est personarum acceptio apud Deum Patrem; sed promissa iam apostolis nobis proficiunt, si opera, et desideria, 202 et actus gerimus quos apostoli fecerunt. Si uero  legem Domini immaculatam et conuertentem animas implendo, mandata eius perficiamus, nosmetipsos heredes Domini et coheredes Christi ad hereditatem sempiternam, et ad commorationem angelorum, cum gratia Christi committimus; quod ipse prestare dignetur, qui uiuit et regnat in secula seculorum. Amen.




CLASSIS TERTIA HOMILIAE DE SANCTIS.



HOMILIA LXIu. In natali sancti Stephani leuite et protomartyris.





ADMONITIO.

Magno splendidoque codicum mss. apparatu hec homilia preuenitur, qui admirabili consensu in S. Maximum eius auctorem declarandum coiuerunt. Ex bibl. uaticana quatuor codices pre oculis habuimus, nempe 4951, pag. 23, 480, pag. 167, uatic. Palat. 435. p. 146, uatic. Regine 25, pag. 84. Tres etiam codices Casinenses 206, pag. 162, 110, et 462, inspeximus; uallicellanos item duos B 5, pag. 64, et A 16, pag. 48, et codicem XII S. Crucis in Ierusalem. His addimus cod. Lambacensem pag. 120, duos Augienses XII et XXXIX, Modetiensem E III, duos etiam Belgicos, Martinensem et Camberonensem; Nouariensem 42, pag. 24, et uercellensem 81. Codex Taurinensis ea caret, cum nonnisi homilias et sermones de tempore complectatur. Eius loco sufficimus Alcuinum, qui S. Maximo homiliam inscribit, ut constat ex eius Homiliario pag. 31 edit. uenet. 1571. Benedictini monachi congreg. S. Mauri sermonem quemdam in natali S. Stephani, olim S. Augustino attributum, et cui inserta est hec homilia, in appendicem sermonum eius num. 210 traducentes, dixerunt ex Cesarii sententiis esse confectum. At ex quo tot tantorumque codicum consensum, eamdemque lectionem apud omnes habeamus, nonne equius censeri poterit usurpatam esse Maximi homiliam, eique assutum a recentiori manu quidquid extraneum reperitur? Codicum fidem secuti sunt editores, Gymnicus pag. 179, Galesinius homilia 1 de Sanctis, pag. 142, Combefisius tom. I, pag. 398, Cumdius tom. I, pag. 348, Raynaudus pag. 234, Margarinus in Bibl. Max. tom. uI, pag. 30. Coronidis loco sit testimonium Breuiarii Strigoniensis, quod in die octaua natalis S. Stephani hanc homiliam pro secundi nocturni lectionibus habet S. Maximo episcopo nuncupatam.

 ARGUMENTUM.---Reddit rationem Maximus quare S. leuita moriturus dixit de Christo: se uidere in celo Filium hominis, et non Filium Dei. Stephanus primum omnium ueritati testimonium suo sanguine prebuit, primusque diuinam in hostibus diligendis caritatem imitatus est.

Lectio Actuum apostolorum que nobis hodie lecta est, dilectissimi fratres, cum plurimum habeat in ipsa specie admirationis, non minus tamen continet in mysterio dignitatis: Ecce, inquit beatus Stephanus, uideo celos apertos, et Filium hominis stantem a dextris [a 1Kb] uirtutis Dei . Considerate attentius, fratres dilectissimi, cum beatus martyr Dominum nostrum Iesum Christum ad dexteram Dei Patris [b 1Kb] sedere uidisset, cur se Filium hominis uidere testatus est, et non potius Filium Dei; cum utique plus honoris  Domino delaturus uideretur, si se Dei potius quam hominis Filium uidere dixisset? Sed certa ratio postulabat [c 1Kb] ut hoc ita ostenderetur in celo, et predicaretur in mundo; omne enim Iudeorum scandalum in hoc erat, cur Dominus noster iehsu Christus, qui  secundum carnem [d 1Kb] est Filius hominis, esse etiam Dei Filius diceretur. Ideo ergo pulchre Scriptura diuina Filium hominis ad dexteram Dei Patris stare memorauit, ut ad [e 1Kb] confundendam Iudeorum incredulitatem, [f 1Kb] illi martyri ostenderetur in celo, qui a perfidis negabatur in mundo; et illi testimonium celestis ueritas daret, cui [g 1Kb] fidem terrena impietas derogarat. Unde licet iuxta psalmum, qui lectus est: [h 1Kb] Pretiosa in conspectu Domini mors sanctorum sit , si quid tamen distare inter 203 martyres potest, precipuus uidetur esse qui primus est. Nam cum S. Stephanus ab apostolis [i 1Kb] diaconus ordinatus sit, apostolos ipsos beata ac triumphali morte precessit: ac sic, qui erat inferior ordine, prior factus est passione; et qui erat discipulus gradu, magister  cepit esse martyrio; complens illud quod beatus propheta [i 1Kb] in psalmo dixit: Quid retribuam Domino pro omnibus que retribuit mihi ? Retribuere enim [k 1Kb] primus uoluit Stephanus martyr Domino, quod cum [l 1Kb] omni humano genere accepit a  Domino; mortem enim, quam Saluator dignatus est pro omnibus pati, hanc ille primus reddidit Saluatori. Post hec subiecit Scriptura sacra, et ait: Positis genibus clamauit dicens: [a 1Kb] ne statuas illis hoc peccatum. uidete, dilectissimi fratres, affectum beati uiri; uidete magnam et admirabilem caritatem. In persecutione positus erat, et pro persecutoribus supplicabat, atque in illa lapidum ruina, quando alius obliuisci poterat etiam carissimos suos, ille Domino commendabat inimicos [b 1Kb] . Quid enim dicebat, cum lapidaretur? Domine, ne statuas illis hoc peccatum. Plus itaque tunc illorum dolebat peccata quam sua uulnera, plus illorum impietatem quam suam mortem; et recte plus. In illorum quippe iniquitate erant multa [c 1Kb] que plangi, in illius autem morte non erat quod  debuisset doleri; illorum impietatem mors sequebatur eterna, huius autem mortem uita perpetua. Imitemur ergo in aliquo, dilectissimi fratres, tanti magistri fidem, tam preclari martyris caritatem; diligamus nos hoc animo in Ecclesia fratres nostros, quo ille tunc dilexit inimicos suos. Sed quod peius est aliquoties non solum inimicos non diligimus, [d 1Kb] nec amicis quidem fidem integram custodimus. Sed dicit aliquis: non possum diligere inimicum meum, quem quotidie uelut hostem patior crudelissimum. O quicunque ille es, attendis quid tibi fecerit homo, et non consideras quid tu feceris Deo; cum enim tu [e 1Kb] multo grauiora in Deum peccata commiseris, quare 204 non dimittis homini [f 1Kb] parum, ut tibi Deus dignetur dimittere multum? Recole [g 1Kb] quod tibi in Euangelio  ueritas ipsa promiserit, et quam tibi quodammodo cautionem fecerit, uel quale [h 1Kb] pactum inierit. Si enim, inquit, dimiseritis hominibus peccata eorum, dimittet et uobis [i 1Kb] Pater uester celestis peccata uestra. Si autem non dimiseritis, nec Pater uester dimittet [i 1Kb] debita uestra . uidetis, fratres, quia cum Dei gratia in potestate nostra positum est, qualiter a Domino iudicemur. Si, inquit, dimiseritis, dimittetur uobis [k 1Kb] . Iam sepe dixi, fratres, et frequenter dicere debeo, nemo se circumueniat, nemo se seducat; [l 1Kb] qui uel unum hominem in hoc mundo odio habet, quidquid Deo in operibus bonis [m 1Kb] obtulerit, totum perdit, quia non mentitur Paulus apostolus dicens: Si dedero omnes facultates meas in cibos pauperum,  et si tradidero corpus meam [n 1Kb] , ut ardeam, caritatem autem non habuero, nichil mihi prodest . Quam rem etiam beatus Ioannes confirmat, dicens: Omnis qui [o 1Kb] non diligit fratrem suum, manet in morte. Et iterum: Qui fratrem suum odit homicida est . Hoc loco fratrem omnem hominem oportet intelligi; omnes in Christo fratres sumus. Nemo itaque sine caritate de uirginitate presumat, nemo de eleemosynis, nemo de [p 1Kb] orationibus confidat; qui quandiu inimicitiam in corde tenuerit, neque istis, neque aliis [q 1Kb] quibuslibet bonis operibus placare sibi Dominum poterit. Sed si uult habere sibi propitium Deum, non dedignetur audire consilium [r 1Kb] bonum; audiat non me, sed ipsum Dominum suum. Si, inquit, offers munus tuum ad altare, et ibi recordatus fueris  quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . At nos pugnas [s 1Kb] habemus intrinsecus, et dolos in corde uersantes, quasi [t 1Kb] bonam conscientiam habeamus, presumimus accedere ad altare, non timentes, quod scriptum est: Qui manducat et bibit indigne, iudicium sibi manducat [u 1Kb] et bibit . Sed dicit 205 aliquis: grandis labor est inimicos diligere, pro [u 1Kb] persecutoribus supplicare. Nec nos negamus, fratres, non paruus quidem labor est in hoc seculo, sed grande erit premium in futuro; per amorem enim unius hominis inimici [x 1Kb] efficieris amicus Dei, imo non solum amicus, sed etiam filius, sicut ipse Dominus [y 1Kb] dicit: Diligite inimicos uestros, benefacite iis qui oderunt  uos, ut sitis filii Patris uestri qui in celis est . Si te aliquis homo diues in hoc seculo uellet filium adoptiuum facere; quomodo seruires, quas indignitates etiam seruorum eius, que seruitia durissima, et aliquoties etiam turpissima sustineres [z 1Kb] ut ad caducam et fragilem hereditatem illius peruenires? Quod ergo alius [aa 1Kb] sustineret propter substantiam terrenam, tu sustine propter uitam eternam. Conuincimur enim certissima ratione quia propter Deum possumus quidem, sed nolumus iniurias sustinere. Denique si nobis aliqua potens persona iniuriam [bb 1Kb] faciat, [cc 1Kb] si nobis etiam in facie maledicat; nec respondere aliquid asperum, non dicam uicem reddere audemus; [dd 1Kb] quare? ne ab illa persona potente adhuc  maiora quam pertulimus patiamur. Quod 206 a nobis extorquet hominis timor, [a 1Kb] debuerat exigere Christi amor. Si ergo potens persona seuit contra nos, tacemus et nichil dicere ausi sumus; si uero [b 1Kb] aut equalis, aut forte inferior uel leuem nobis contumeliam fecerit, [c 1Kb] quasi fera bestia sine ulla patientia ac sine aliqua Dei contemplatione consurgimus, et aut in presenti nostram iniuriam uindicamus, aut certe ad maiorem uicem reddendam nostrum animum preparamus. Quid est hoc, [d 1Kb] quando potens persona nobis iniuriam intulit, patienter [e 1Kb] accepimus; quando inferior, nimio furore succendimur? Quod ibi timuimus  hominem, hic Deum timere nolumus. Unde [f 1Kb] ergo nos, fratres, quantum possumus, cum Dei adiutorio cor nostrum ad patientiam preparemus, [g 1Kb] et in omnibus malis hominibus medicorum uicem agere studeamus, et non ipsos homines, sed [h 1Kb] illorum malitiam odio habeamus; pro bonis oremus, ut semper ad meliora conscendant; pro malis, ut cito ad emendationem uite [i 1Kb] per penitentie lamenta confugiant; quam rem orantibus nobis ipse prestare dignetur qui cum Patre et Spiritu sancto uiuit et regnat Deus in secula seculorum. Amen.




HOMILIA LXu. In die natiuitatis sancti Ioannis Baptiste I.





ADMONITIO.

Nulla hic nos urget nec inter codices mss., nec inter editores discrepantia, cum simili omnino inscriptione S. Maximum huius homilie auctorem exhibeant. Longa erit ipsorum enumeratio, ex qua tanto certior fides ipsis habebitur. Bibliotheca uaticana quatuor codices nobis prebuit, scilicet 6451, pag. 136, 1146, pag, 209, 1269, pag. 39, a tergo, 1277, pag. 42, a tergo. Tres alios codices cum nostro ms. contulimus in archiuo Casinensi 12, pag. 321, 104, pag. 166, a tergo, CXI, pag. 70. uidimus etiam in uallicellana duos codd., 7 A, et Xu, pag. 153, a tergo, et in Cisterciensi S. Crucis in Ierusalem cod. XII lectionarium pag. 63. His succedunt confirmationes duorum codicum Augiensium Xu et XuI., Nouariensis 42, pag. 76, Ratisponensis S. Emmerami, Martinensis, Ambrosiani sign. C 98, ueronensis 431, ac tandem Breuiarii Ecclesie Strigoniensis. Editoribus premittimus Alcuinum pag. 317. Multo enim ipso posteriores sunt Gymnicus pag. 193, Galesinius pag. 247, Cumdius tom. Iu, pag. 393, Combefisius tom. uI, pag. 122, Raynaudus pag. 317, Margarinus in Bibl. Max. tom. uI, pag. 32, quorum omnium inscriptio est: In die natiuitatis S. Ioannis Baptiste quam nos etiam assumpsimus.

 ARGUMENTUM.---Sancti martyres cruciatus cruentamque mortem pro Christo fortiter tolerantes honorem Domino prestant: Ioanni Baptiste datum est glorificare Dominum preuenientis gratie plenitudine, parandique uiam Redemptori.

[i 1Kb] Solemnitatem nobis diuersorum martyrum, fratres carissimi, uite presentis occasus, et suscepta ab eis pro Christi nomine passio consecrauit. Multimoda namque ueterum relatione didicimus nonnullos martyrum prostratos gladio, igni alios concrematos, complures bestiarum dilaceratos dentibus, innumeros et [k 1Kb] iam uariis tormentorum cruciatibus affectos, spreta sui corporis morte Christiane fidei testimonium reddidisse. Beatus uero Baptista Ioannes, cuius 207 nunc festiuitate letamur, celestia mundo gaudia sterili ab utero hodie natus [l 1Kb] inuexit.  Et illi quidem indubitata iam gloria regnantem confessi sunt Dei Filium; hic autem et nasciturum Dominum prophetalis spiritus illustratione preuidit, et natum priuilegio gratie singularis ostendit. [m 1Kb] In tantum autem specialis in eo prefulsit electio, ut ante mereretur annuntiare Dominum quam nascendi initium uel linguam, [n 1Kb] quam enuntiare posset, acciperet.  Denique Elisabeth illa uetus mulier, et noua mater, que ante partum suum de futuri filii letabatur officio, uenienti ad se beate Marie in ipso salutationis occursu, ait: Ecce, ex quo [o 1Kb] facta uox salutationis tue in auribus meis, exultauit [p 1Kb] in gaudio infans in utero meo . Quid hoc est miraculi, fratres; que tantorum nouitas gaudiorum, ut habere se in utero Elisabeth testaretur infantem, qui nec dum semetipsum sentiens, dominicum iam sentiret aduentum? uere hic omnium beatissimus paruulorum, qui intra uiscera adhuc materna conclusus, adesse Saluatorem mundi, quia nec tum sermone poterat, prophetico gaudio reuelauit. Nullus ignorat, carissimi, omnem paruulum, materno ab utero prodeuntem, intra ipsa lucis exordia mestis concrepare  uagitibus; solus Baptista Domini ultra legem nascentium natiuitatem suam letitie exsultatione preuenit. Et quam decuit, fratres, ut de matre sterili nasceretur, qui fecunditatem uirginis reuelabat; quatenus mirabilem partum mirabiliter natus ostenderet. Illud etiam quam stupendum, quamque magnificum, quod Zacarias sacerdos, pater futurus prophete; quia hoc ipsum, quod gerebatur, angelo loquenti non credidit,  usum [a 1Kb] loquentis amisit, donec, promissione completa, natus noui hominis preco paterne lingue uincula relaxaret. Os enim quod angelus clauserat, promissus ab angelo filius reserauit. Nam cum de nuncupatione paruuli cognatorum, uicinorumque hesitaret arbitrium, proprietatem ueri nominis eius, quam [b 1Kb] angelo dictante didicerat, recepta [c 1Kb] pristini subito 208 facultate sermonis, pater mutus aperuit; ut eius natiuitatem preceptione celesti tacitus exspectabat, nati uocabulum loqueretur, et agnosceret anxius senex, per eum se sibi redditum, quem de se non crediderat nasciturum. Nec dubitaret ultra celitus illum uel promissum fuisse, uel natum, cuius causa, et amisisse probabat, et recepisse sermonem. Quid hac, fratres, religione gloriosius? Quid hac insignius  fide? in qua sterilis concipit, mutus loquitur, et in secreto maternorum uiscerum paruuli totius mundi gaudia [d 1Kb] futura preludunt; nec enim poterat ueteri sub lege ordinem suum mortalis seruare naturam, quando per nouam Diuinitatis gratiam, nouum saluti omnium mysterium parabatur. Hic ergo est Ioannes, de quo prophetauit Isaias dicens: uox clamantis in deserto: Parate uiam Domini, rectas facite semitas Dei nostri . uox, inquit, clamantis; quam bene uox dicitur, qui uenientem de celestibus in carne hominis Unigenitum Dei pleno letus ore clamabat. Recte uox dicitur, cuius intonante preconio sacramentum redemptionis humane, surda dudum cepit audire mortalitas. Ut enim uenerandus Baptista muto patri aperuit linguam, ita [e 1Kb] aures hominum  salutaris gratie innouauit [f 1Kb] auditum. [g 1Kb] Clamat autem in deserto, ubi [h 1Kb] predicationem eius nec insolens turba perstreperet, infidelis rideret auditor, sed hi tantum audire [i 1Kb] possunt, qui predicantem uerbum salutis, cura tantum diuini cultus expeterent, et aduerterent eum uera enuntiare de Christo, qui [i 1Kb] per assertionem iustitie, [k 1Kb] ut illicitas Herodis nuptias increparet, nec regem timuisset offendere, nec squalorem carceris declinasset, nec tyrannico gladio refugisset occidi. Audiamus adhuc paululum, fratres, quid ad profectum omnium nostrum Saluatoris nuntius predicabat: [l 1Kb] Parate, inquit, uiam Domino,  rectas facite semitas Dei nostri. uere dignus beatus Ioannes, cuius prophetica esset natiuitas, qui et illis de parentibus, quorum esset desperata posteritas, Dei munere nasceretur. Nam tanta auctoritate, tantoque docendi pondere in uocem sancte predicationis 209 erupit, [m 1Kb] et instantem Domini nuntiaret aduentum, et in semitas rectas male uiuentium dirigeret prauitatem. [n 1Kb] Quid est enim, parate uiam Domino, nisi aduentanti de celo iudici, purgato a uitiis pectore, simplicis cordis habitaculum preparare? [o 1Kb] Quid est, rectas facite semitas Dei, nisi ut tales actuum tuorum tibi munias uias; quas perambulare propitius ueniens ad te Dominus delectetur? Ille uiam Domino suo [p 1Kb] parat, qui luxuriantis carnis respuens [q 1Kb] uoluptates, toto mentis sue spiritu suspensus  ad Deum, uigore se castitatis accingit. Optimam parat Domino uiam, qui cogitationes suas auaritie fluctibus estuantes, serene conscientie tranquillitate compescit. uiam Domino parat, qui idolorum [r 1Kb] uana, atque omnium [s 1Kb] superstitionum figmonta conculcans, unum Dei uiui cultum, et fidem ueritatis inquirit. Quicunque uero uoluptuosis seculi huius languet illecebris, cupiditatibus auaritie feruentis [t 1Kb] insanit, in fraterna odia feralis inuidie faucibus inardescit atque ad contumeliam Dei omnipotentis, [u 1Kb] super anfractas demonum semitas erraticus uiator 210 incedit: non parat Domino uiam, sed inimico miser suo exitiabilem in semetipsum [u 1Kb] patefacit ingressum. Hi mores, et uita huiusmodi ampla itinera, et largissimas uias barbaris nationibus in exsilium  communis salutis aperiunt. Hi mores plebem Dei inimicis gentibus iugo misere captiuitatis addicunt. Hi mores armatos dissipant populos, et munitas diruunt ciuitates. [x 1Kb] Ecquid plura, carissimi? Quidquid potentie, quidquid uirium uidemus in hostibus, corruptione uite nostre, nostraque infidelitate nutritur; et inde est, quod nichil fusa ad Deum supplicatione poscimus; quia incessabiliter impiis, prauisque desideriis inherentes, uiam Domino nostro secundum prophetica monita non [y 1Kb] preparamus. Propter quod reuertentes ad beatissimi precepta Ioannis, [z 1Kb] paremus Domino uiam, rectas faciamus semitas Dei nostri;  quatenus uidens in nobis interea Dominus itinera bone uoluntatis, ouiculas suas, multis iam periculis fessas, benignissimus pastor inquirat: ut,  [a 1Kb] sicut de Baptiste dominici hodie natiuitate gaudemus, ita de Dei nostri reconciliatione letemur: cui honor et gloria.




HOMILIA LXuI. In natiuitate sancti Ioannis Baptiste II.





ADMONITIO.

Perspicuum sane ueritatis testimonium habendum est, scriptores multos uario tempore uariisque ex locis in unam coaluisse sententiam. Hoc singulari presidio gaudet hec homilia quam producturi sumus. uaticanos codices quatuor imprimis recensebimus, 6451 pag. 136, 1196 pag. 209, 1269 pag. 1269 a tergo, 1277 pag. 42 a tergo; tres deinde Casinenses, 12 pag. 521, 104 pag. 166 a tergo, et CXI pag. 70. His congruentes sunt duo codices uallicellani 15 pag. 153 a tergo, et 7 A, duoque Augienses Xu et XuI, codex XII S. Crucis in Ierusalem pag. 63, uercellensis 81, ueronensis 431, Sublacensis, Nouariensis 42 pag. 79, Ratisponensis S. Emmerami, Martinensis in Belgio; Ambrosianus C 98, et Breuiarium Ecclesie Strigoniensis. Precessit editoribus Alcuinus, qui hanc eamdem homiliam sub Maximi nomine habet pag. 517 edit. uenet. an 1571 cum titulo: In natiuitate S. Ioannis Baptiste; qui postea assumptus fuit a Gymnico pag. 193, Galesinio pag. 147, Cumdio tom. Iu pag. 393, Combefisio tom. uI pag. 122, Raynaudo pag. 226, Margarino tandem in Bibl. Max. tom. uI pag. 32. In codicibus Laurentianis hec homilia et superior desunt.

 211 ARGUMENTUM.---Concreditus Dei Spiritus sanctis prophetis magne ipsis semper fuit laudi. uerum Ioannes omnes gloria anteuertit, cum illi futurum predixerint Redemptorem, hic presentem annuntiauit.

Cunctorum quidem prophetarum, fratres carissimi, ueneranda recordatio est. [b 1Kb] B. Ioannes Baptista, cuius hodie genuinus natalis honoratur, in tantum omnium illorum [c 1Kb] supergressus est gloriam, ut Dominum Iesum Saluatorem nostrum, non solum esse uenturum, sed aduentasse iam et cohabitare hominibus ueritate presentis testimonii reuelaret, [d 1Kb] quem inter promiscuas turbas ad baptismum suum properare uidisset, uelut digito demonstrans ait: Ecce Agnus Dei, ecce qui tollit [e 1Kb] peccata mundi . Quam innocens est huius uita, uel possumus deuotione eius merita compensare,  qui Agni celestis aduentum et primus agnouit, et solus ostendit! [f 1Kb] Quam mirabile est uniuersis eius preconium, de cuius ore [g 1Kb] primum absolutionem suam mundus audiuit! [h 1Kb] Hic est, carissimi, de quo prophetica annuntiatione predictum est: uox clamantis in deserto: Parate uiam [i 1Kb] Domini; rectas facite semitas Dei nostri . Clamaturus erat enim, sicut et clamauit, [i 1Kb] ut uociferante salutis precone, obturatas diu aures mortalium predicatio celestis aperiret. Quis ergo huiusmodi prophetam non tota admiratione suscipiat, quem tantum recognoscit obtinuisse de Deo, ut ante eius merita laudarentur  quam natiuitas formaretur? Hic ergo Zacarie iustissimo 212 sacerdoti, cum multa esset etate prouectus, et sterilitate senissime coniugis successionem uotiui germinis desperasset, omnipotentis Dei cura per angelum promittitur nasciturus. Et bene senissimis parentibus nouus filius datur, qui senescenti labentique mundo Unigenitum Dei ad spem future [k 1Kb] iuuentutis ostenderet. [l 1Kb] Quid illud, quantoque est stupore mirandum, quod Zacarias ipse, dum precursorem salutaris uerbi concipiendum senili aluo paulo tardius [m 1Kb] crederet, silentio repentine taciturnitatis obmutuit, nec pristinum loquendi recepisset usum, nisi nomen pueri, quo uocandus esset, clausi oris ei uincula relaxasset? Atque ita factum est ut os sacerdotale, quod trepidatio colligauerat dubitantis, [n 1Kb] meritum filii nascentis absolueret, et reparata patris  lingua infantis gloriam testaretur. Quid autem de continentie eius uirtute, quid de amore iustitie loquar, cui, sicut legitur, [o 1Kb] inimitabilis uictus, et luce ipsa carior ueritas fuit? Conuersatus enim in deserto [p 1Kb] uestimentum habens de pilis cameli, et zonam pelliceam circa lumbos suos, locustas edebat et mel siluestre : ut increpaturus hominum mala nullam penitus haberet uel in ueste, uel in epulis uoluptatem. Denique tanta eius mentem diuine legis emulatio possidebat, ut et prauitatem perfide generationis prophetico [q 1Kb] uigore corriperet, et auctoritate feruentis in se Spiritus sancti regem intrepidus  increparet errantem: maluitque uir beatissimus sub denuntiatione iustitie furentis succumbere gladio  quam reticere ueritatem, qui manifestare uenerat [a 1Kb] auctorem [b 1Kb] . Amen.




HOMILIA LXuII. In natiuitate sancti Ioannis Baptiste III.





ADMONITIO.

213 Plures etiam codices mss. hanc tertiam homiliam De natiuitate sancti Ioannis Baptiste S. Maximo ascribunt. Principem locum obtinent tres codices uaticani 1277 pag. 42, 1269, 1196 pag. 24 a tergo; deinde tres codices Casinenses, 12 pag. 322 a tergo, 104 pag. 167 a tergo, CXI pag. 71 a tergo. His plene consentiunt codices XII Sancte Crucis in Ierusalem pag. 71, Nouariensis 42 pag. 80, Augiensis Xu, Ratisponensis S. Emmerami p. 33, ueronensis 431, Martinensis et Ambrosianus, qui omnes inscripto Maximi nomine, eum auctorem proclamant. De editoribus nulla est questio; nam quotquot duas superiores homilias complexi sunt, hanc pariter S. Maximo tribuerunt: Gymnicus scilicet pag. 201, Galesinius pag. 149, Cumdius tom. Iu, pag. 394, Combefisius tom. uI pag. 123, Raynaudus pag. 328, Margarinus in Bibl. Max. tom. uI pag. 35. Sed non est omittendum neminem huc usque hasce tres homilias Maximo nostro denegasse.

 214 ARGUMENTUM.---Omnium prophetarum preconia per Ioannem Baptistam firmata sunt. Hic enim solus propriis oculis uidere meruit Dominum nostrum Iesum Christum, et annuntiare presentem. Plusquam propheta dictus, et uox clamantis in deserto, et inter natos mulierum maior.

 Festiuitatem presentis diei, fratres carissimi, uenerandi Ioannis Baptiste genuina [c 1Kb] natiuitas consecrauit, qui idcirco in hoc seculum superna dispensatione directus est, ut non solum ipse prophetali sublimaretur gloria, sed ut et omnium [d 1Kb] etiam per eum prophetarum preconia firmarentur. Nec immerito illum precipuo [e 1Kb] honore nunc ueneramur, qui speciali quadam gratia ob hoc Redemptorem mundi nouissimus prophetauit, [f 1Kb] ut ostenderet eum primus. Hic enim solus est prophetarum qui Dominum nostrum Iesum Christum, quem alii in longa tempora futurum prescierunt, propriis [g 1Kb] oculis uidere meruit et annuntiare presentem; nam sicut sacratissimum Euangelium refert, ueniente Domino ad baptismum eius, huiusmodi prorupit in uocem: Ecce Agnus Dei, ecce  qui tollit [h 1Kb] peccata mundi . Propter hoc nimirum Saluator ipse [i 1Kb] de illo dicebat ad turbas: Quid existis in desertum uidere? Prophetam? dico uobis, et plus quam prophetam . [i 1Kb] Plus reuera est quam propheta, cum ceteri omnes uenturi adhuc Christi fuere precones; hic autem probatissimus uenit Domini presentis assertor. Plusquam propheta est [k 1Kb] , cuius manibus, quod nulli est prestitum prophetam, [l 1Kb] baptizandum se Dei Filius inclinauit. Plusquam propheta est, cuius tanta [m 1Kb] prerogatiua meritorum, et uno eodemque  momento celi terreque [n 1Kb] arbitrum submersum aquis tingeret in Iordane, Spiritum quoque sanctum uenientem cerneret in columba, et attestantis uocem Patris audiret e celo . Hic est ille, quem inspirante Deo prescius annuntiat Isaias, dicens:  uox clamantis in deserto: Parate uiam [o 1Kb] Domini . Quam congrue, fratres [p 1Kb] carissimi, beatus Ioannes predicatus est uox, qui celestis uerbi et preco mittebatur et testis. Hic ille est, cuius per angelum Gabrielem prenuntiatur natiuitas, [q 1Kb] et nomen, et meritum. Hic est etiam, qui iudicio celestis sententie cunctis mortalibus antefertur, dicente Domino: Non surrexit inter natos mulierum maior Ioanne Baptista ; quam pulchre dictum est inter natos mulierum non esse maiorem Ioanne, quia ille omnimodis maior erat, qui de uirgine [r 1Kb] nascebatur. Hic est ille etiam, qui maluit a rege prosterni, quam regem non increpare peccantem. Quibus prospectis aduertite, dilectissimi; quantam huic [s 1Kb] reuerentiam, 215 quantum deuotionis debeamus  impendere, qui ut honorabilis sit a sancto est Spiritu prophetatus, promissus ab angelo, laudatus a Domino, et perpetua sancte mortis gloria [t 1Kb] consecratus. Decebat namque, ut mysticam natiuitatem eius mirabilis uita sequeretur, et sanctam perfectamque uitam 216 mors Deo deuota concluderet. [u 1Kb] Propter quod, fratres, toto hodie orbe Christi Ecclesia primordia natiuitatis eius letissima festiuitate concelebrat, qui eterna mortalibus adesse gaudia stupenti mundo testis fidelissimus reuelauit.




HOMILIA LXuIII. In natali beatissimorum Petri et Pauli apostolorum I.





ADMONITIO.

Eximias orationes panegyricas de principibus apostolorum Petro et Paulo habuisse S. Maximum tam ex codicibus mss., quam ex editionibus constat. Primum testimonium tradidit Gennadius, dicens S. antistitem Taurinensem tractatus in laudem apostolorum scripsisse, qua generali commendatione omnes complexus est homilias et sermones, quos ipse pro celebrandis SS. apostolis Petro et Paulo habuit. Huius homilie sancti Maximi nomen preferentes meminerunt codices duo uaticani 1273 pag. 54 a tergo, 1277 pag. 54 a tergo, et tres Casinenses, 102 pag. 153 a tergo, 109 pag. 88 a tergo, 305 pag. 171. In horum numerum ducimus uetustissimum codicem Ambrosianum, a Mabillonio et Muratorio multis commendatum, eique ceuum Sangallensem, Augiensem deinde Xu, Ratisponensem S. Emmerami pag. 34, ueronensem 431, duos Belgicos Martinensem et Camberonensem, uallicellanum num. 9; ac tandem 99 S. Crucis in Ierusalem, qui eamdem De natale sanctorum Petri et Pauli inscribit. Non negamus quosdam amanuenses fuisse qui hanc homiliam S. Leoni Magno attribuerunt, ut nobis occurrit in codicibus uaticano 1269, pag. 52, Basilice S. Petri 9 A pag. 400 a tergo, et in codice II, olim bibl. S. Crucis Minor. pag. 226, nunc Laurentiano; sed suspicio omnis a Balleriniis sublata est, cum eam inter sermones Leoninos non susceperint. Et quamuis sequentes homilie in ueteribus S. Leonis collectionibus inserte inueniantur, hec profecto S. Maximo semper adiudicata fuit, quod ad maiorem eius probationem notandum erat. Codicibus Maximo suffragantibus respondent editores, Gymnicus pag. 205, cuius titulus est: In natali beatissimorum Petri et Pauli apostolorum, Galesinius pag. 150, Combefisius tom. uI pag. 204, Cumdius tom. Iu, pag. 444, Raynaudus pag. 228, Margarinus in Biblioth. Max. tom. uI pag. 34, qui eamdem Gymnici inscriptionem adoptarunt. Pretermittimus recensere auctores qui uerbis sancti Maximi usi sunt ad probandum Petri primatum in Ecclesia, collatamque ei in clauibus a Christo plenam iudicandi potestatem; cum hec adeo nota sint ut notiora fieri nequeant.

 ARGUMENTUM.---Principes apostolorum Petrus et Paulus mirificis, iisque uerissimis laudibus a S. Maximo efferuntur, atque imprimis Petrus, ex cuius confessione diuinitatis Christi ei traditum fuisse uniuerse Ecclesie principatum plane ad ueritatem cognoscitur.

Gloriosissimos Christiane fidei principes annuis [a 1Kb] solemnitatibus honorantes, fratres carissimi, ipsum Dominum ac Deum nostrum, qui huius auctor est fidei, debita religione ueneramur. Apostoli namque Latino sermone dicuntur missi; qui ergo honorant missos manifestum est [b 1Kb] honorare eos mittentem; quoniam dignitas que defertur ministris, illi sine dubio cuius ministri sunt exhibetur; ut ait ipse Saluator [c 1Kb] ad discipulos suos: Qui uos audit, me audit, et qui uos [d 1Kb] recipit, me recipit . [e 1Kb] uere beata apostolorum merita, in quibus se Christus  [f 1Kb] et recipi predicat, et audiri. Beati nichilominus et illi, quorum [g 1Kb] deuotio delata apostolis recurrit in Christum. Tenentes itaque, fratres, tante huius promissionis fidem de suppliciis patrum nostrorum pro Christi confessione susceptis, fidelibus gaudiis exsultemus; quoniam, qui de martyrum morte [h 1Kb] letatur, martyres non [i 1Kb] dubitat cum Christo regnare post mortem. Nos uero Ecclesiarum omnium [i 1Kb] reuerentissimos patres, Petrum dico et Paulum, piissimis studiis honoremus, quibus Christi prestante gratia, factus est hodie de morte natalis, quibus finis uite uiuendi initium dedit; quibus, ut ait 217 apostolus Paulus , uiuere Christus [k 1Kb] erat, et mori lucrum. Erat utique Christus eis  uiuere, quibus uita non erat sine Christo. Erat Christus eis uiuere, quia totum proficiebat Christi Ecclesiis, quod uiuebant. Erat eis et mori lucrum, [l 1Kb] qui tali morte uitam sibi mercabantur eternam. Erat eis mori lucrum, quorum corruptioni incorruptio succedebat, et damna presentium temporum lucra perpetua sequebantur. Sed iam necessarium, carissimi, reor, ut proprias eorum specialesque uirtutes prout ariditas lingue nostre ingeniique tenuitas patitur, imo ut misericors Deus annuerit proloquamur. Hic itaque ille est Petrus, qui confitendo Christum Dominum uiui Dei esse Filium, ualidissima inuictaque nobis credendi fundamenta constituit. [m 1Kb] Nam percunctanti Domino quis esse ab hominibus diceretur respondit: Tu es Christus Filius Dei uiui ; id est: tu Domine de carne uirginis factus es Christus, [n 1Kb] qui Dei uiui es Filius sempiternus: tu Domine ab hominibus natus es homo, qui [o 1Kb] incogitabili maiestate Deus es apud Deum: tu es Christus, qui pro redemptione nostra ad passionem ueniens impassibilis permanes apud Patrem. Quis igitur unquam in tantum hoc incomprehense Deitatis arcanum [p 1Kb] humani sensus attollere potuisset obtutum, nisi ab ore Petri salutaris huius fidei ueritas radiasset? Quis meritorum eius gloriam, quamuis magno equiparare [q 1Kb] posset eloquio, a quo nobis adorande diuinitatis fides et cepit et permanet? [r 1Kb] quid tanto gloriosius uiro, qui fidem secreti inscrutabilis loquendo edidit, uiuendo docuit, patiendo firmauit? Ut autem confessionis [s 1Kb] huius quanta esset magnitudo  tudo Saluator ostenderet, ait et: Beatus es, Simon Bar-Iona [a 1Kb] quia caro et sanguis non reuelauit 218 tibi, sed Pater meus, [b 1Kb] qui in celis est: et tibi dabo claues regni celorum . Quis ergo Christum per carnem, et in carne natum omnipotentis Patris esse Filium sentire potuisset, nisi propitius [c 1Kb] hoc ipse Pater per Petrum nobis reuelasset e celo? [d 1Kb] Hoc illi confessio dedit ut ante claues regni [e 1Kb] celorum acciperet quam celi ianuas introiret. [f 1Kb] Sed ne qua uos, fratres, de creditis Petro clauibus regni more nostrarum clauium cogitatio terrena permoueat. Clauis enim celi lingua est Petri: [g 1Kb] quia singulorum merita censendo, apostolus unicuique regnum [h 1Kb] celorum aut claudit aut aperit. Non est ergo clauis ista mortalis artificis aptata manu, sed  data a Christo potestas est iudicandi. Denique ait [i 1Kb] eis: Quorum remiseritis peccata, remissa sunt, et quorum [i 1Kb] detinueritis, detenta sunt . Hic est Petrus, quem Christi esse confidentissimum subiecta uestigiis eius maria probauerunt; nam a Domino suo nouos sibi dari in fluctibus gressus, ut fidelis poposcit, et [k 1Kb] ut dilectus promeruit; qui ob hoc solum [l 1Kb] trepidare uisus est ut fragilitas humana cognosceret quanta esset inter Dominum seruumque distantia, dum aggrauata peccatis caro mergitur, [m 1Kb] et immaculati nescit planta desidere. [n 1Kb] Similiter et illud, ne, dum super aquas ambulans Petrus pede intrepido peruenisset ad Christum, Domini forte sui uirtutibus [o 1Kb] equaretur. Sed quid illum tantopere dicimus trepidasse, [p 1Kb] cum praua trepidatio sua maiorem proficiat  ad fidem? ut enim credidit [q 1Kb] Petrus imperio Domini sui posse se a fluctibus sustentari, ita nichilominus, [r 1Kb] dum mergitur, credidit ipsius Domini sui se uirtute saluandum. uere beati Petri, [s 1Kb] et dum trepidat, mirabilis fides, quia nec perurgentis 219 periculi potuit turbare formido; clamando enim dum mergitur:  Domine, libera me, de se diffisus est, non de Domino dubitauit. Ne quis ergo timorem hunc gloriosissimi Petri ducat in uitium: quoniam timor iste, quamuis [t 1Kb] primam eius turbauerit fidem, confidentiam tamen in eo reparate credulitatis ornauit. Hic est Petrus, cui Christus Dominus communionem sui nominis libenter indulsit. Ut enim, sicut apostolus Paulus  edocuit, [u 1Kb] petra erat Christus; ita per Christum Petrus factus est petra, dicente ei Domino: Tu es Petrus, et super hanc petram edificabo Ecclesiam meam . Nam sicut in deserto [u 1Kb] dominico sitienti populo aqua fluxit e petra , ita uniuerso mundo perfidie ariditate [x 1Kb] lassatim de ore Petri fons salutifere confessionis emersit. Hic est Petrus, cui Christus ascensurus ad Patrem pascendas  [y 1Kb] ouiculas suas agnosque commendat ; ut quos ille pietatis miseratione redemerat, hic fidei sue uirtute seruaret. Et recte sane ei arbiter occultorum Dei Filius pascendas [z 1Kb] oues tuendasque commisit, cui nouerat in nutriendo grege dominico nec studium deesse, nec fidem. Hic est Petrus, qui dum ad crucem tanquam crucifixi discipulus duceretur, uerso se poscens corpore crucifigi, passionem non timuit, sed equalitatem crucis dominice declinauit, ut ostenderet uniuersis admirande se humilitatis uirtutem nouique mysterii disciplinam [aa 1Kb] et inter tormenta seruasse. Quam securus, carissimi, perrexit Petrus ad crucem, qui repulso timore mortis, moriendi ordinem tam acerba [bb 1Kb] in passione quesiuit! Quid etiam de gloriosissimo referam Paulo, in quo  Dominus fidem nominis sui, dum ipsam fidem [cc 1Kb] persequebatur, elegit? Qui dum uelut acerrimus persecutor [dd 1Kb] Christianam uastat Ecclesiam, inimico adhuc eius in pectore amicum sibi cor Christus inuenit; dumque temporalia capit ad supplicia Christianos, ipse perpetuam captus ad gratiam, factus est subito  pastor ex lupo, ex predone custos, ex hoste defensor; unde patuit nec Paulum maligne mentis proposito plebem dominicam persecutum, nec Christum latuisse [a 1Kb] quem eligeret in Paulo. 220 Hic est Paulus, qui, Christi uocibus inclamatus e celo, oculis in se Iudaice infidelitatis obtusis, uidendi aciem non perdidit, sed mutauit; amisit oculos, et recepit: ut uno eodemque tempore et in [b 1Kb] persequentem cecitatis uindicta procederet, et [c 1Kb] uocantis Dei gratia illuminaret electum; ait illi namque de celo Dominus: Saule, Saule, quid me persequeris ? Id est, cur me persequeris, Saule? Que mea odium erga me tuum excitauit iniquitas? Nunquid quia illuminaui cecos, quia sanaui egrotos, quia fugaui demones, quia esurientes populos quinque panibus  paui? An quia de tumulis mortuos [d 1Kb] suscitaui? An forte magis quia fidelibus meis regnum celeste promisi? Sed si prestare me posse dubitas que promitto, aspice, si tamen potes, unde te uel qualem appello? Sed quare me persequeris, Saule? Aut quid, me persequendo, proficies? Nunquid aduersus regnantem in celo ullum tua persecutio habebit effectum? Nunquid nocere mihi quidquam poteris, quem non potes intueri? Ego [e 1Kb] enim sum iehsu Nazarenus, quem tu persequeris, qui terras celo, crucem regno, mortem perpetuitate mutaui. De quibus omnibus non te debere cunctari, et ereptus tibi nunc, et post paululum redditus suadebit aspectus. At beatissimus Paulus repentina quidem cecitate cercitus, intellecta tamen maiestate loquentis e celo, continuo fidelis  est effectus, et a persecutione destitit, et nouos intuendi  Christum oculos acquisiuit. Hic est Paulus, qui pro suarum remuneratione uirtutum ultra humana merita tertium raptus ad celum, celestia secreta cognouit ; ut Ecclesiarum futurus doctor inter angelos disceret quod inter homines predicaret. Aut quis ei impune ultra non [f 1Kb] credat, qui de sacramentis dominicis non solum audita loquitur, sed et uisa testatur? Quanta hoc, fratres, Dei nostri actum est gratia, ut qui de celestibus in apostolatum uocatus est, apostolatus eius consecraretur in celo. Et post omnia, hic est Paulus, [g 1Kb] qui ceruices suas, quas aduersum Christi nomen superbus erexerat, perfidorum cedendas gladio humillimus pro Christi honore submisit; nec piguit 221 eum pro illo mori quem [h 1Kb] sepe probauerat uiuere et regnare post mortem.  Atque ita factum est ut gloriosissimum Paulum, qui in diuersis gentibus pro fide Christi [i 1Kb] multo certamine dimicando innumera bella peregerat, uelut uictorem mundi Roma susciperet ad triumphum. Hi ergo sunt beatissimi Petrus et Paulus, qui sacramentum celestis regni uno spiritu predicantes, sub unius passione diei doctrinam suam pio sanguine, 222 et morte fortissima consecrarunt; qui etiam tanquam Ecclesiarum omnium principes facti, dispensatione celesti, Romam petentes, et [i 1Kb] sacratissima sua corpora in illius urbis arce reconderent, [k 1Kb] que totius orbis obtinuerat principatum; quatenus potentiam uirtutis sue Christus ostendens, ubi mundus caput habebat imperii, ibi regni sui principes collocaret [l 1Kb] .




HOMILIA LXIX. De eodem natali sanctorum apostolorum Petri et Pauli II.





ADMONITIO.

Doctissimos Ballerinios secuti, non alium nisi episcopum Taurinensem Maximum huius homilie auctorem esse iudicamus. Hi cum eam duasque sequentes inuenerint in prima collectione sermonum S. Leonis Magni, condita, ut ferunt, a Desiderio abbate Casinensi, postea uictore III pontifice, non esse quidem Leonis opera, sed Maximi sine dubitatione testati sunt, in pref. ad sermones S. Leonis, pag. 72 edit. uenet. anno 1753. Quare non assentimur scriptoribus codicum basilice S. Petri 210 D, et 40 F, uaticani 1269 pag. 59 a tergo, Laurentiani 33, Plut. XIu pag. 155, atque aliorum fortasse qui huiusmodi homilias S. Leoni attribuerunt. Codicum enim uetustate magis quam numero agendum est. Primum locum antiquitate sibi uindicant codices Ambrosianus et ueronensis 431, octauo seculo non posteriores, hisque succedunt uercellensis 81, uaticani tres 6451 pag. 142, 1273 pag. 57, 1277 pag. 56 a tergo, Casinensis CXI pag. 82, Ratisponensis S. Emmerami pag. 36, uallicellani item duo Xu pag. 61, et A 9, S. Crucis in Ierusalem XI pag. 66, II bibl. olim Sancte Crucis Minor. Conuent., nunc Laurentianus, Ambrosianus alter 146, Farfensis sig. B, Martinensis, Camberonensis, Augiensis Xu, et tandem Cisterciensis Montis Amiate, qui omnes simili inscriptione S. Maximi episcopi homiliam appellant. Nos autem magis magisque confirmat Alcuinus, qui eam Maximo attributam suo in Homiliario refert cum titulo: In natiuitate SS. apostolorum Petri et Pauli, pag. 321 uenete edit. an. 1571. Et ne longiores simus, editores recensere omittimus, cum omnes a Gymnico pag. 211 hanc homiliam et sequentes iteratis impressionibus in lucem emiserint. Unum monendum superest, nempe in codicibus uatic. Ottoboniano 106, et Urbeuetano auctoris nomen deesse.

 ARGUMENTUM.---Utriusque apostoli priuilegia, gratiarum munera, et excellentie prerogatiuas S. Maximus celebrat.

Apostolici natalis gaudio, fratres carissimi, Petri et Pauli, quorum hodie beatissimis passionibus iucundamur, letior per uniuersum mundum Christi exsultat Ecclesia; que licet omnium [a 1Kb] se sanctorum martyrio certa sit adornari; quandoquidem uidet de hoc seculo ipsos fidei patres et magistros martyrum triumphasse. Quid enim insignius Petro, qui in carne positus, mensuram carnis egressus, Christum Iesum, [b 1Kb] uiui Dei Filium uerum confitetur, et quod omnium adhuc mortalium pectus latebat, prima Petri lingua nouo est sermone confessa. Quid, fratres mei, magnificentius Petro, qui tante confessionis merito, cum  corruptibili adhuc esset in corpore, et nec dum ipse ascendisset in celum, regnum illi celeste et claudere et aperire permissum est? Quid sublimius eius fide qui, gradiente Domino super aquas, humane conditionis oblitus, uiam sibi in fluctibus dari et poposcit [c 1Kb] et meruit; tantaque mentis eius confidentia fuit, ut crederet se posse per fidem quod sciebat homini impossibile per naturam? Nam quia postea mergebatur, ut mihi uidetur, necessarium fuit, ne tanti sublimitate miraculi in perniciem forte sui equata Christo carnis fragilitas superbiret. [d 1Kb] Fuerit 223 certe infirmitatis corporee, quod paulo post timuit; quis [e 1Kb] tamen ambigat inimitabilis fidei fuisse, quod eum descendentem de naui, tremula, et [f 1Kb] inconcussa  humanis gressibus maris unda sustinuit?  Sed iam ueniamus ad beatissimum Paulum; cuius tanta est nichilominus plenitudo fidei, ut peculiarem quodammodo eum sibi ducem ad illuminanda gentium corda cunctorum prescius Saluator [g 1Kb] eligeret. Erat enim tam precipuus in doctrina, animi uirtute tam potens, innocentia et integritate tam sanctus, ut uno eodemque tempore hinc eum sacerdotes ac principes Iudeorum per emulationem legis antique, data in Christianos persequendi auctoritate, dirigerent; hinc illum ad Ecclesie solatium atque omnium credentium [h 1Kb] firmamentum Christus uocaret e celo; cuius [i 1Kb] ab hoc sunt a Domino cecati oculi, ut, suscepta gratia ueritatis, celesti acie et lumine clariore fulgerent; pariterque aduerteret 224 Christiani nominis princeps futurus Christum, quem persequebatur, cecandi  illuminandique habere uirtutem. Ut autem preteream cetera [i 1Kb] que eum uniuerso orbi mirabilem faciunt, unum illud, quod ad omnes eius sufficit laudes, quis ualeat estimare quante sit glorie, quod cum inter homines [k 1Kb] ageret, speciali quadam Diuinitatis gratia, et paradisus illi penetrabilis, et celum peruium fuit? Quid ergo, fratres, hoc doctore perfectius, qui in celo didicit [l 1Kb] quod in terris doceret? Quid hoc teste ueracius, [m 1Kb] cui eleuato super celos oculis uidere et approbare concessum est quod postmodum promitteret credituris? Hec sunt igitur apostolorum Petri et Pauli stupenda merita; [n 1Kb] per hec incedentes miracula apostolatum suum Domino ac Deo nostro effusione deuoti sanguinis consecrarunt.




HOMILIA LXX. De eodem natali SS. apostolorum Petri et Pauli III.





ADMONITIO.

Hanc quoque homiliam Ballerinii S. Maximo nostro adiudicarunt, perpensis ante tum uaticanis, tum basilice S. Petri mss. codicibus, quorum nonnulli eamdem S. Leoni Magno inscribunt. Multo enim superiores sunt numero et excellentia codices qui eidem antistiti Taurinensi suffragantur; nam preter uaticanos duos 1273 pag. 56 et 1277 pag. 56, duosque uallicellanos Xu, pag. 71 et A 7 pag. 197, conceptis uerbis nomen eius deferunt codex XII S. Crucis in Ierusalem pag. 77, codex alter S. Crucis Minor. II in Laurent. pag. 128, Farfensis B, Augiensis Xu, Martinensis, ueronensis 437, duoque demum Ambrosiani; scilicet C 98 uetustissimus, et H 146. His mss. libris antiquitate omniumque existimatione preclarissimis accedit Alcuini testimonium, qui suo in Homiliario memorate editionis, pag. 71, S. Maximo eam tribuit. Et ne editorum nomina que supra retulimus iterum repetamus, sat monuisse erit nullum reperiri non concordem cum Gymnico pag. 113, apud quem est homilia tertia de festiuitate SS. apostolorum Petri et Pauli.

 ARGUMENTUM.---Comparantur inuicem quo apostoli, unus laudatur a fide, alter a doctrina. Petrus per fidem factus est eminentior ceteris apostolis; Paulus supernis luminibus illustratus, constitutus est magister et doctor gentium.

Beatissimorum apostolorum Petri et Pauli inseparabilem  fidem, passionemque germanam omni nos deuotione, fratres, necesse est celebrare, quia et laudabilis eos uita ad gloriosissimum perduxit occasum, et mirificus obitus perpetuam transmisit ad uitam. Et licet in Petro fides emineat, in Paulo doctrina  precellat; [a 1Kb] et magisterium tamen Pauli fidei plenitudo est, et credulitas Petri doctrine est fundamentum; quos tanta celestis electionis dignatio [b 1Kb] uisitauit, ut hic fieret de piscatore doctor, ille de persecutore defensor. Sed in hoc omnipotentis Dei attollenda maiestas est, qui inspiratione mirabili 225 docendi gratiam tribuit imperito, et inimicum fecit amare quod oderat, et fidem, quam impugnabat, asserere. Illius piscationem non abstulit, sed mutauit; huius cecauit oculos ut, purgatiore recepto lumine, clarissime mentis acie ultra humanum uidere [c 1Kb] possit aspectum. [d 1Kb] Quantum igitur meriti apud [e 1Kb] Deum suum Petrus erat, ut ei post nauicule parue remigium totius Ecclesie gubernacula traderentur? [f 1Kb] Aut quantum in apostolatus sui ministerio complacuisse  Christo credimus Paulum, cui tantum placere potuit persecutor? Placuit enim, quia non iniqui pectoris studio, sed simplicis ignorantie incauta deuotione certabat. Denique, ut primum sensibus eius Spiritus ueritatis infusus est, ostendit continuo, non se Christi seuisse odio, sed amore paterne legis [g 1Kb] innocenter errasse. De quo quid ergo potissimum dicam? cum fidelissimus ipse sibi sit testis: [h 1Kb] qui cum nec suas uelit iactare laudes, [i 1Kb] et Christi cuperet annuntiare maiestatem, uerecundius quod in se gestum est confitetur. Ut enim uelut de altero quodam: [i 1Kb] Scio hominem, inquit, in Christo ante annos quatuordecim, siue in corpore, siue extra corpus nescio,  Deus scit, raptum huiusmodi. Et scio huiusmodi hominem siue in corpore, siue extra corpus nescio, Deus scit, quoniam raptus est in paradisum, et audiuit arcana 226 uerba, que non licet homini loqui . Quid hoc Apostolo magnificentius, cui in medio mortalium constituto, et supra celos ire datum, et ad terras redire concessum est? [k 1Kb] Quid hoc beatius uiro, qui inter secreta paradisi [l 1Kb] ediscere meruit quod nec lingua hominis loqui possit, nec quisquam mereretur audire? [m 1Kb] Et cum tante sint sublimitatis illa que docuit, ut comprehendere ea mens humana non possit; quante illud putamus esse glorie quod prodere sibi asserit non licere? Quid etiam de Petro referam, cuius tanta a Deo est approbata iustitia, [n 1Kb] tantaque ei potestas attributa iudicandi,  ut in arbitrio eius poneretur celeste iudicium? Perspicite ergo, et estimate quanto nobis sit Petrus apostolus honore reuerendus, cuius sententiam in terris prolatam sempiterni iudicis equitas non [o 1Kb] repellit. Et ideo diligenter intendite que sit eius [p 1Kb] glorie magnitudo, cui dum claues [q 1Kb] regni committuntur eterni, [r 1Kb] celum illi claudere et aperire permissum est. Horum itaque, carissimi, per uniuersum mundum ueneranda hodie passio celebratur: horum hodie concursu [s 1Kb] letissimo excolit Roma martyrium; et quorum dudum impia [t 1Kb] persecuta est sanguinem, eorum nunc peculiari deuota patrocinio gloriatur [u 1Kb] .




HOMILIA LXXI. De eodem natali SS. apostolorum Petri et Pauli Iu.





ADMONITIO.

Ut omnis suppositionis notam ab hac Maximi homilia amoueamus, quod discrepantes inter se codices inueniantur, opere pretium erit eos recensere, et quid de illis peritiores in arte critice iudicarint agnoscere. Non eosdem pigeat commemorare persepe allatos mss. codices, scilicet ueronensem 431, uaticanum 1277 pag. 77, Ambrosianum 146, S. Crucis in Ierusalem XII pag. 60, Augiensem Xu, n S. Crucis Minor. pag. 129, nunc Laurentianum, uallicellanum Xu pag. 72, Ratisponensem S. Emmerami pag. 35, Martinensem, Farfensem B, Casinensem CXI pag. 83 a tergo. Hi omnes in serie homiliarum de SS. Apostolis Petro et Paulo, quas concorditer S. Maximo ascribunt, hanc etiam complectuntur. Quinque autem sunt codices S. Leoni Magno homiliam asserentes; scilicet Laurentianus 39, Plut. XIu pag. 135, basilice S. Petri duo, 40 F et 210 D, duo item Casinenses, 115 pag. 161, et 104 pag. 171. Alter codex Casinensis 126 pag. 148. uenerab. Bede nomen refert. In codice autem Ottoboniano 106 nulli auctori homilia tribuitur. Questionem non tam absolutam putamus a maiori codicum affirmantium numero, sed et a Balleriniis, qui in prefatione ad sermones S. Leonis a S. Maximo repetendam docuerunt. His consonant editores omnes supra memorati.

 227 ARGUMENTUM.---Christus Petrum piscatorem, et Paulum persecutorem ad fundandam Ecclesiam elegit. Utriusque admirabilis est electio, diuinumque erigende Ecclesie opus ostendit; quod Petrus ad acquirendos Deo homines, Paulus autem ad eos doctrina illuminandos assumpti sint; Ecclesiarum appellati columne.

Beatissimorum apostolorum passio, fratres, quorum  hodie natalem solemniter celebramus, cunctis est honoranda credentibus, quos pro iustitie pietatisque plenitudine Saluator mundi humano generi et patres esse dedit et iudices. Quante autem integritatis, quanteue pietatis fuerint hinc uel maxime peruidendum est, quod ille eos ad emendationem corrupti seculi, et ministerium sue uoluntatis elegit, quem non fallebat  electio. uocauit namque Petrum opibus pauperem, opere piscatorem; qui a conuersatione populari, et communione urbium segregatus, uitam inter fluctus agebat innocuam, et uictum de simplicitate querebat; quem tamen ita dixerim pauperem, ut competens ei substantia non deesset; quem benemerentem de Deo copiosi maris diues unda pascebat. Electus ergo [a 1Kb] est ad predicationem salutaris uerbi, ut, mutata [b 1Kb] uice celestis [c 1Kb] mysterio sacramenti, qui captura piscium alebatur, salute hominum pasceretur. Gloriosissimum etiam Paulum ad fidem nominis sui Christus uocauit e celo; [d 1Kb] qui quod persequi uidebatur Ecclesiam, non impietate irreligiosi animi seuiebat, sed sub nube ignorantie, 228 nouam non perspiciens gratiam; amore antique deuotionis errabat.  Ideo denique ab oculis eius ueteris umbre caligo detersa est, ut uerum illud lumen, quod [e 1Kb] de celestibus coruscabat, et sibi acquireret, et omnibus reuelaret. Cecatus illuminatusque est, non alia dispensatione, nisi ut clausis carnalibus oculis, spiritualis ei aspectus ad inspiciendam Dei gloriam formaretur. Accepit et fidelissimus Petrus [f 1Kb] hos oculos, [g 1Kb] qui  Christum Dominum nostrum in carne positum, et diuinitatem suam sub specie assumpti hominis occultantem, Filium esse Dei uiui Spiritus sancti radio illuminatus [h 1Kb] inspexit; ait enim Domino percunctanti quis esse ab hominibus putaretur: Tu es, inquit, Christus Filius Dei uiui . Quis non responsionis plenitudinem piscatorem protulisse miretur, quam compendio breuissime confessionis aperuit, et quod de Patre habebat Dominus, et quod de humana natiuitate susceperat? Christus enim et Filius Dei uiui, utriusque nature indiuisum continet sacramentum, uere suscipiendum cunctis; et mirabilem piscatorem, qui dum maris profunda rimatur, ad altissimum maiestatis eterne peruenit arcanum. Hi itaque sunt Ecclesiarum columne: Petrus et Paulus, quos  et uita sanctissima uenerabilem perduxit ad mortem, et gloriosus occasus fecit esse perpetuos, quos non solum honoramus, ut martyres, sed et ut magistros, patresque martyrum ueneramur, qui Ecclesiam Dei et celestis predicationis doctrina, et pii sanguinis effusione fundarunt [i 1Kb] .




HOMILIA LXXII. De eodem natali SS. apostolorum Petri et Pauli u.





ADMONITIO.

229 Apud scriptores ecclesiasticos celebris est huius homilie mentio, quod perspicuum de repentino Simonis ab ere in terram lapsu testimonium reddit. Ab horum plerisque omnibus S. Maximo adiudicatur, quamuis ab amanuensibus uario sub nomine descripta fuerit. Imprimis eam Ambrosio dederunt mss. uaticane bibliothece 1277 pag. 43, 1269 pag. 53 a tergo, uatic. Regine 539 pag. 129 a tergo, Laurentianus X, Plut. XIu pag. 18, et Iu, Plut. XXXIII part. sinist., biblioth. olim S. Crucis Minor. pag. 161 a tergo, nunc in Laurentiana. Aliis uisum fuit opus Augustini, ut patet ex codicibus uaticanis 1195 pag. 310 a tergo, 3835 pag. 200 a tergo; tum ex duobus mss. Casinensibus 102 et 305, necnon ex Urbeuetano pag. 157, in quo hunc titulum prefert: Item incipiunt sermones S. Augustini de natalitia apostolorum Petri et Pauli. uerum Benedictini monachi congreg. S. Mauri, qui tum Ambrosii, tum Augustini sermones diligentissime expenderunt, neutri eamdem concesserunt, sed Maximum eius auctorem habendum esse scripserunt. Ita in appendice serm. S. Aug. 3 class. serm. 210. Non defuerunt qui Leoni Magno acceptam referrent, ut codex basil. S. Petri F 40, uallicellanus A 7, uaticanus Ottob. 106, aliique pauci. A Balleriniis tamen nichili habiti sunt, sicut nec ueteres Leonis editiones, ut in superioribus admonitionibus dictum est. Numero et antiquitate preferri merentur codices illi quorum inscriptio S. Maximum auctorem annuntiat. Primo loco tres codices S. Crucis in Ierusalem exhibemus, 90 scilicet uetustissimum, apud quem est primus sermonum hoc cum titulo: Incipit sermo de natali SS. Petri et Pauli, codicem 99 homil. 70, eadem prefixa epigraphe, et cod. XII pag. 67 a tergo. Deinde addimus codices Martinensem, Ratisponensem S. Emmerami homil. 5 de eodem festo, Augiensem Xu, uallicellanum Xu pag. 62, Farfensem B, Cisterciensem Montis Amiate, II Plut. XXXIII, olim bibl. S. Crucis Minor., nunc Laurentianum pag. 129, Ambrosianum 146, tandem Modetiensem B XI, cuius titulus est: III calendas Iulii Natiuitas SS. apostolorum Petri et Pauli. Sermo beati Maximi episcopi. Multis his codicibus antiquior Alcuinus homiliam S. Maximo adiudicauit, ut constat ex eius Homiliario pag. 326 uenet. edit. 1571, cui consonant editores Gymnicus pag. 218, Galesinius pag. 155, Combefisius tom. uI pag. 230, Cumdius tom. Iu pag. 447, Raynaudus homil. 5 De SS. apostolorum Petro et Paulo, pag. 231, et Margarinus in Bibl. Max. tom. uI pag. 36. Post tot tamque graues assertores quis hanc homiliam S. Maximo concedere detrectabit?

 230 ARGUMENTUM.---Petrum et Paulum ceteris apostolis anteferendos docuerat S. doctor; hic autem huiusmodi gradus et honoris rationem reddit. Ait enim Petro datas fuisse claues regni celestis ligandi atque soluendi super terram; Paulo autem clauem  scientie, que uniuersorum populorum celestis doctrine ui corda peruaderet, et ab errore ad ueritatem adduceret.

[1 5Kb] Cum omnes [i 1Kb] beatissimi apostoli parem gratiam  apud Dominum sanctitatis [a 1Kb] obtineant, nescio quo tamen pacto Petrus et Paulus uidentur pre ceteris peculiari quadam [b 1Kb] fidei uirtute precellere; quod quidem ex ipsius Domini iudicio possumus approbare. Nam Petro, sicut bono dispensatori, [c 1Kb] clauem regni celestis dedit; [d 1Kb] Paulo tanquam idoneo doctori magisterium ecclesiastice institutionis iniunxit; scilicet ut quos iste [e 1Kb] erudierit ad salutem, ille suscipiat ad quietem; ut quorum corda Paulus [f 1Kb] patefecit doctrina uerborum, eorum [g 1Kb] animabus Petrus aperiat regna celorum. Clauem enim quodammodo a Christo scientie et Paulus accepit. Clauis enim dicenda est, qua ad fidem [h 1Kb] peccatorum dura corda reserantur, mentium  secreta panduntur, et quidquid intrinsecus clausum tenetur, in palam rationabili manifestatione producitur. Clauis, inquam [i 1Kb] , que et conscientiam ad confessionem peccati aperit, et gratiam [i 1Kb] ad eternitatem mysterii salutaris 231 includit. [k 1Kb] Ambo igitur claues a Domino perceperunt, scientie iste, ille potentie; diuitias immortalitatis ille dispensat, scientie thesauros iste largitur; sunt enim scientie thesauri, sicut scriptum est, In quo sunt [l 1Kb] omnes thesauri sapientie et scientie absconditi . Ergo beati Petrus et Paulus eminent inter uniuersos apostolos, et peculiari quadam prerogatiua [m 1Kb] precellunt. uerum inter ipsos quis cui preponatur incertum est. Puto  enim illos equales esse meritis, quia [a 1Kb] equales sunt passione; et simili eos fidei deuotione uixisse, quos [b 1Kb] simul uidemus ad martyrii gloriam peruenisse; non enim sine causa factum putemus, quod una die, uno in loco, unius tyranni [c 1Kb] tolerauere sententiam. Una die passi sunt, ut ad Christum pariter peruenirent: uno in loco, ne alteri Roma deesset: sub uno persecutore, ut equalis crudelitas utrumque constringeret. Dies ergo, [d 1Kb] puto, pro merito, locus pro gloria, persecutor decretus est pro uirtute. [e 1Kb] At in quo tandem loco martyrium pertulerunt? In urbe [f 1Kb] Roma, que principatum et caput obtinet nationum; scilicet ut ibi caput superstitionis erat, illic caput quiesceret sanctitatis; [g 1Kb] et ubi gentilium principes habitabant, illic Ecclesiarum principes morerentur. Cuius  autem meriti sint beatissimi 232 Petrus et Paulus, hinc possumus intelligere, quod cum Dominus Orientis regionem propria illustrauerit passione, Occidentis plagam, ne quid minus esset, uice sui apostolorum sanguine illuminare dignatus est, et licet illius passio nobis sufficiat ad salutem, [h 1Kb] tamen horum martyrium contulit ad exemplum. Hodierna igitur die beati apostoli sanguinem [i 1Kb] profuderunt. Sed uideamus causam [i 1Kb] quare ista perpessi sunt; scilicet, quod inter cetera mirabilia etiam magum illum Simonem orationibus suis de eris uacuo precipiti ruina  [k 1Kb] prostrauerunt. Cum idem Simon se Christum diceret, et tanquam filium ad patrem assereret uolando se posse conscendere, atque elatus subito magicis artibus uolare cepisset; tunc Petrus [l 1Kb] fixis genibus precatus est Dominum, [m 1Kb] et precatione sancta uicit magicam leuitatem; prior enim ascendit [n 1Kb] ad Dominum oratio quam uolatus, et ante peruenit [o 1Kb] iusta petitio quam iniqua presumptio; [p 1Kb] ante Petrus in terris positus obtinuit quod petebat quam Simon [q 1Kb] perueniret in celestibus quo tendebat. Tunc igitur Petrus [r 1Kb] uelut uinctum illum de sublimi ere deposuit, et quodam precipitio [s 1Kb] in saxo elidens eius crura confregit: [t 1Kb] et hoc in opprobrio facti illius, ut qui paulo ante uolare tentauerat, subito ambulare non 233 posset; et qui pennas assumpserat, plantas  amitteret. Sed ne forte hoc mirum [u 1Kb] uideatur, quod magus iste presente apostolo [u 1Kb] per erem aliquandiu [x 1Kb] uolitauerit, hoc patientia Petri fecit; permisit enim illum sublimius ascendere, ut altius caderet: uoluit eum in excelsum leuari [y 1Kb] ad conspectum 234 omnium, ut [z 1Kb] ruentem illum de excelso oculi omnium peruiderent. Hec igitur [aa 1Kb] iniquitatis est elatio, ut in altum se ferat, in sublime se erigat, sed sancta oratio omnem humiliat superbiam, [bb 1Kb] uniuersam deiicit [cc 1Kb] uanitatem.




HOMILIA LXXIII. De eodem natali SS. apostolorum Petri et Pauli uI.





ADMONITIO.

235 Inedita S. Maximi scripta que huc usque protulimus aliaque plura proferenda quantum ornamenti et pretii collectioni nostre allatura sint, nemo non uidet. Hec inter precipuum sibi uindicat locum hec homilia ex codice uetustissimo olim monasterii de Apannis eruta, quod compendium, seu summa superiorum  homiliarum de SS. apostolis Petro et Paulo, quorum preclara merita strictim complectitur, esse uideatur. Ex titulo qui est in codice: De S. Petro homilia I, arguitur alias plures homilias in honorem SS. apostolorum S. Maximum confecisse. Nos eamdem ac reliquis huic homilie inscriptionem apposuimus, cum in ea Petri et Pauli simul celebrentur insignia.

 ARGUMENTUM.---S. Petrum Iudeis precipue destinatum apostolum, et Paulum gentilibus datum doctorem demonstrat Maximus. Et cum uterque pro fidei propagatione laborauerit ad coronam, effuso pariter pro Christo sanguine, ambo peruenerunt.

Exsultemus in Domino, fratres, quod beatissimorum Petri et Pauli natalis est hodie, atque de diei huius tanta solemnitate spirituali iucunditate letemur. Hodie enim beatissimus ille Petrus, cui a Domino fidei sue merito tradita fuit illa potestas ligandi atque soluendi super terram, crucis patibulo celi serena penetrauit. Hodie Paulus ille uas electionis, et doctor gentium, dato gloriosissimo capite, immortalem coronam obtinuit. Necesse est autem ut paria preclarissimorum apostolorum fuerint merita, quorum  equalis fuit in unitate uere fidei gloriosa pro Christo confessio. Etenim si Petrus ad predicandam Iudeis Christi gratiam electus dicitur, Paulus ad erudiendas gentes pre ceteris apostolis ordinatus fuisse uidetur. Euangelium in Iudea, ubi iam ab ipso Domino nostro fidei semina plantata fuerant, Petrus predicat. Paulus uero gentibus despecte crucis gloriam, que ipsis quidem uidebatur ignominia, uenerandam proponit. Petrus Iudeos, qui ab utero errauerant, ad uere salutis reduxit tramitem. Paulus gentes, que Deum non nouerant, celesti sapientia illustrat. Petrus fratrum suorum durissimam ceruicem emollit. Paulus gentium cecam dissipat ignorantiam. Discurrant itaque per uniuersum mundum beatissimi apostoli, gentibus, regibus, et filiis Isrel, quam a  Christo Domino acceperunt fidem predicent, miraculis confirment. Erant reuera sal terre, quo credentium omnium condiuntur anime, atque inuiolate ab eterna putredine custodiuntur. Per terram uniuersam 236 eterne salutis spiritales dispensatores  pretia erogant, atque sanctitatis thesauros effundunt, operum meritis omnino pares. Etsi enim Petrus cum Christo in terris uixerit, Paulum tamen idem, dum in ipsum credentes persecutor furiosus existeret, euocauit e celo. Ille ab eodem Christo, dum in terris esset, Euangelium accepit. Dum uero beatus ad dexteram Patris sederet in celis, Paulus ab ipso gratiam predicationis obtinuit. Quinimo et ad celum usque sublatus, non tantum, quod non audierat, Euangelium didicit; sed et audiuit arcana uerba, que non licet homini loqui. Instabiles maris undas dubius ne mergeretur Petrus calcauit. Paulus uero nocte et die in profundo maris fuit, neque marinis undis iactatum pondus abhorruit, sed ueluti sacrum depositum uiolare non audens, uiuum reddidit; quia famulatrix illum  unda custodiens illesum populis atque incolumem adhuc reseruabat. Fuerunt ergo beatissimi Petrus et Paulus pares meritis equalesque uirtutibus. Quid mirum ergo, si una die, eodem in loco, unius etiam tyranni impiam mortis tolerauere sententiam. Una enim eademque die passi sunt, ut ad Christum ambo pariter peruenirent; uno in loco, ne alteri quoque spectatrix triumphi Roma deesset, sub uno denique eodemque persecutore, ut nempe similis crudelitas utrumque constringeret; ut quorum una eademque fuerat semper fidei predicatio, eadem quoque esset et mortis causa, atque occasio; et qui eamdem fidem a Christo acceperant, pro eadem quoque martyrii palmam mererentur . Si ergo  martyres honoramus, Christum quoque in martyribus ueneramur. Sin uero sanctos spernimus, Christum, qui in sanctis est, irridemus, ipsa diuina ueritate dicente: Qui uos spernit, me spernit . Explicit.




HOMILIA LXXIu. In natali S. Laurentii leuite et martyris I





ADMONITIO.

237 Ex mss. monumentis in seriem redigendis, quem huius homilie auctorem probauerint scriptores constabit. uaticani quatuor codices, nempe 1273 pag. 85, 1297 pag. 95, 1269 pag. 84, et uatic. Ottobonianus 106 pag. 208, concorditer S. Maximi nomen deferunt. Similem exhibent inscriptionem tres codices Casinenses a nobis, ut superiores uaticani, recogniti, scilicet 104 pag. 153, 109 pag. 234 a tergo, CXI pag. 104. Quatuor preterea ex bibl. Laurentiana proferre possumus: 39 Plut. XuII pag, 170, 122 pag. 153, et 174 pag. 246 bibl. olim edilium maior. eccles. Florent., et II S. Crucis Minor. Plut. XXXIII. His succedunt duo uallicellani 7 A et Xu, uercellensis 81, Ratisponensis S. Emmerami, Augiensis Xu, Martinensis, S. Crucis in Ierusalem XII, et Farfensis B. Inter Maximianos sermones eamdem habet Alcuinus pag. 331, ipsique tribuendam censuerunt Ballerinii in memorata pref. pag. 387, cum olim S. Leoni Magno homiliam inscriptam inuenerint, consentientibus supra recensitis codicibus, et editionibus Gymnici pag. 221, Galesinii pag. 156, Combefisii tom. uI pag. 626, Cumdii tom. Iu pag. 481, Raynaudi pag. 231, et Margarini Bibl. Max. PP. tom. uI pag. 37. Quibus exploratis nulli dubium esse potest, hanc homiliam fore Maximo ascribendam.

 238 ARGUMENTUM.---Sanctum leuitam a morum innocentia, a ministerii sublimitate, a liberalitate in pauperes Maximus commendat. S. Xisti pont. et martyris uaticinium de proximo martyrio sui leuite,  tanquam pignus imminentis eius glorie, eleganti laudatione exornat.

Sanctum est, fratres, ac Deo placitum, ut natalem  beati Laurentii precipua deuotione ueneremur, cuius radiantibus flammis uictrix [a 1Kb] in hunc quoque diem toto orbe Christi coruscat Ecclesia; qui cum in sede gloriosissimi [b 1Kb] patriarche diaconatus fungeretur officio, puritate innocentis uite, fortissimeque mortis triumpho apostolico se consortio copulauit. Nec immerito eum apostolorum supparem predicamus; cui et castitas animi leuiticum ministerium dedit, et plenitudo fidei martyrii contulit dignitatem. Quem uenerabilis Xistus [c 1Kb] Romane urbis antistes, cum impietatem seuientis mundi per tormenta superaret, et regnis esset celestibus iam uicinus, uideretque eum paterna de morte tristissimum, ita illum spiritu prescientie compellasse narratur: Noli, inquit, fili mestus esse, post triduum me sequeris.  Unde apparet, carissimi, beatum Laurentium non de sacerdotis summi uictoria habuisse tristitiam, sed doluisse, quia non [d 1Kb] ipse mundum cum suo pariter sacerdote uincebat. Noli, inquit, fili, mestus esse, post triduum me sequeris: hoc est, noli tristis esse, uelut apud seculum derelictus; nam nec te fides, uitaque tua tali morte priuabit; nulla te de meo transitu, quo ego gaudeo, perturbet anxietas; quia mox et tu habiturus es de tua passione letitiam. uere beati Laurentii gloria singularis, qui tantum de Deo suo consecutus est gratie, ut ei martyr de martyrio prophetaret, quem pro suorum prerogatiua meritorum ante uictoria letificauit, quam pugna terreret. Ergo, ut comperit, ore sacerdotis et martyris, se  quoque omnimodis assumendum, congregatis inopum  turbis ecclesiasticum censum religiosa liberalitate diuisit. Quam profundum spiritalis uiri, [e 1Kb] et quam celeste consilium, et ut egenis consuleret, et multitudine consumente que dederat, [f 1Kb] inueniri non posset, quod raperet persecutor; illam nimirum secutus sententiam: Dispersit, dedit pauperibus: iustitia eius manet [g 1Kb] in eternum . Misericordie fuit, quod alimoniam pauperibus dedit: iustitie autem, quod [h 1Kb] ut uir prudentissimus procurauit ne sanctorum substantiam auaris manibus sacrilegus occuparet. Iustitia, inquit, eius manet in eternum. [i 1Kb] Quomodo non hec in eternum manebit iustitia, quod et sancto compleuit opere, et gloriosissimo martyrio consecrauit? Hoc itaque dolore furor gentilis accensus [i 1Kb] craticulam continuo parat ignitam, super quam  cremandum Laurentium [k 1Kb] per membra discinderet, ut indignationis sue flammas impiis ignibus uindicaret. 239 Ardet profecto [l 1Kb] totis uisceribus fortissimus martyr, et uritur; sed regnum celi promissaque Dei fideli mente pertractans refrigerio conscientie uictricis exsultat, nec penali flexus incendio est, cuius in pectore insuperabilis S. Spiritus flamma [m 1Kb] feruebat. At nunquid cedere poterat momentanee corporis adustioni, cuius fides eternum gehenne 240 exstinguebat ardorem? Superatis itaque flammarum ministris, omne mundane insanie refrixit incendium; et ad hoc usque diabolica profecit intentio, ut et uir fidelis ad Deum suum gloriosus ascenderet, et crudelitas persequentium cum suis ignibus confusa torpesceret.




HOMILIA LXXu. De eodem natali II.





ADMONITIO.

Omnes fere mss. codices quibus S. Maximi superiorem homiliam esse probauimus hanc quoque ab eodem scriptam fuisse ostendunt. In biblioth. uaticana quatuor recognouimus mss., hoc est num. 1273 pag. 84, 1269 pag. 85, 1277 pag. 54, uatic. Ottob. 106 pag. 209, S. Maximi nomen gerentes. Nec minor codicum conuenientia Florentie nobis innotuit in Laurentiana, cuius sunt codex 39 Plut. XuII pag. 170 a tergo, codex II Plut. XXXIII part. sinistre pag. 144, olim Minor. Conuent. S. Crucis 172 et 174 eadem pag. 154, quondam bibl. edil. M. eccl. Flor., qui Laurentianis mss. recenter adiecti sunt. Similem preferunt inscriptionem codices Casinenses duo, nempe 109 pag. 235, et CXI pag. 105, Ambrosianus C. 98, uallicellanus 7 pag. 9, Augiensis Xu, Martinensis homilia 2 in natiuitate S. Laurentii, S. Crucis in Ier. XII pag. 100 a tergo, Ratisponensis S. Emmerami pag. 37, ac tandem uercellensis 82 antiquissimus cum titulo: In natali S. Laurentii. Tantorum mss. consensu nichil splendidius afferri potest; quare editores omittimus recensere; atque hoc unum addimus, Ballerinios hanc homiliam, in ueteribus collectionibus sermonum S. Leonis numeratam, Maximo esse restituendam monuisse.

 ARGUMENTUM.---Seuitiem crudelitatemque martyrii S. Laurentii uiuis coloribus exhibet Maximus, eiusdemque immotam fortitudinem ac pectus inuictum in omnibus cruciatibus usque ad corporis adustionem,  non in uerborum ornatu, sed propemodum in imagine representat.

Sicut patrum nostrorum, fratres carissimi, non incerta  relatione didicimus, cum uenerabilis Xistus apostolice sedis sacerdotio fungeretur, [a 1Kb] et 2ut sanctissimo Laurentii archidiaconi ministerio Romana floreret Ecclesia, inuidia ardente diaboli, aduersus nomen et fidem Christi flamma durissime persecutionis incanduit; atque ut perniciosius dominicum gregem feralis bestie rabies insatiata [b 1Kb] laniaret, nocendi artifex inimicus [c 1Kb] peruigilis prius molitur custodiam pastoris eripere. Et ideo Xistum ante omnes summum Domini sacerdotem furor gentilis aggreditur, ut ecclesiastica membra, tam ualido [d 1Kb] truncata capite, uelut munimine presidii celestis amoto, cruentus persecutor inuaderet. Sed magnus ille Xistus, qui commissis [e 1Kb] sibi a Deo ouibus adfuerat pastor in terris, aderat patronus e celo. Denique S.  Laurentium, quasi iam pontificis sui solatio destitutum, ad subeunda supplicia manus pagana perquirit: quem mirabilis Xistus aduersus omnia seuientis mundi mala uaticinio prophetici sermonis armauit. Nam cum idem Laurentius passionem paternam, ut piissimus filius inconsolabili merore defleret, Xistus prescientia sancti Spiritus edocente, futura dignoscens, ait illi: Depone omnem, fili, de mea morte tristitiam; nec enim diu mea te contristabit absentia: post triduum me sequeris. Quo responso mens deuota percepto, indubitatam suscipiens optimo ab antistite, et Christi martyre, ueritatem, nichil magis pre omnibus curat, quam ut auaritia persequentis, [f 1Kb] quod de morte sanctorum contristabat Ecclesiam, de preda Ecclesie gaudium non haberet. Inuenit uir  prudentissimus, unde acrius suum posset torquere tortorem. Omnem igitur Ecclesie censum, cunctaque sacri uasa ministerii, ne ea sacrilegus macularet aspectus, conuocatis inopum turbis, pia erogatione distribuit, ut futurus martyr in retributione celesti pariter, et mercede sui sanguinis, et tante liberalitatis premio ditaretur, non dubitans et in semetipso 241 se fidem Christo suo, et ecclesiasticas opes in pauperibus seruaturum. Propter quod protinus ad tribunal rapitur impiorum uir simplicitate innocens, uirtute fortissimus; nichil sane aliud deferens iudicanti quam [g 1Kb] uiue mentis constantiam, et illese  conscientie puritatem, deuotam Deo offerens animam, et castissimum tradens persequenti corpus ad penam, illud euangelicum seruans: Nolite timere eos qui occidunt corpus, animam autem non possunt occidere . Excogitatur itaque in Laurentium ferale tormentum, ut, qui metu mortis non mouebatur, acerbitate supplicii frangeretur; sed quem suarum confortabat multitudo uirtutum non poterat uincere magnitudo penarum. Paratur ergo craticula igne succensa, que triumphalis martyris et animum fatigaret, et corpus exureret. Sed ignara ueri turba persequentium, et diabolicis obcecata tenebris, non uidebat quod adustio illa membrorum fidelis animi esset eterna purgatio; et corpus quod corrumpentibus flammis presens uita desereret ad  incorruptionem uiuendi damnata morte transiret. uere incomparabile salutaris fidei huius sacramentum, quo per tormenta beatitudo queritur, et flammis refrigerium preparatur, 242 ut ait patriarcha Dauid uerbis martyrum dicens: Transiuimus per ignem et aquam, et [h 1Kb] induxisti nos in refrigerium . Transibat per ignem et aquam beatus Laurentius, cum hinc eum mortifera mundi flamma torreret, hinc celestis [i 1Kb] irrigui uitalis unda perfunderet. Transibat per ignem et aquam, cum uim furentis incendii diuini fontis clementia temperaret. Ardebat ergo Laurentius, sed uincebat ignis ille de quo ait Saluator: Ignem ueni mittere in terram, [i 1Kb] et quam uolo, ut ardeat . O nouum mirandumque! unius eiusdemque uiri et flammis corpus urebatur,  et ardentis fidei calore mens ignita feruebat; sicut loquebantur ad inuicem [k 1Kb] euangelici uiri dicentes: Nonne cor nostrum ardens erat [l 1Kb] in nobis in uia ? Ubi ergo cor ardet, flammam membra non sentiunt; ubi Christi ignis operatur, diaboli necesse est uincatur incendium: et ubi Dei spiritus feruet, frigida fit flamma mortalium. [m 1Kb] Et hinc est, carissimi, quod triumphum beati Laurentii totus ubique mundus consona hodie deuotione concelebrat, [n 1Kb] hinc quod inseparabilem fidem eius letior Roma miratur, qui radiis eterni solis accensus ignem seculi patienter sustinuit, et confidenter euasit, etc.




HOMILIA LXXuI. De eodem natali III.





ADMONITIO

Homilie, quam septuagesimam sextam dicimus, inscriptionem huiusmodi: In natiuitate S. Laurentii, preferunt codices uaticani tres, id est 1273 pag. 84, 1177 pag. 55, et Ottobonianus 106 pag. 210, tres Laurentiani 39 Plut. XuII pag. 171, necnon duo bibl. olim edil. eccl. metropol. Florent. 172 et 174, uterque pag. 246, Augiensis XIX, Ratisponensis S. Emmerami pag. 37, Martinensis, Beneuentanus, demum Farfensis sig. B, cuius titulus: Sermo infra octauam S. Laurentii, sermo beati Maximi episcopi; atque in uno quoque eorum,  auctorem eiusdem legimus fuisse episcopum Taurinensem Maximum. Idipsum luculente prestat Alcuinus in Homiliario pag. 337, et cum eo editores operum sancti Maximi.

 ARGUMENTUM.---Quemadmodum beatus Laurentius perfecta caritate inflammatus non cessit furentibus incendiis, ita nos a Christi societate non moueat ignis diuersarum tribulationum, et flamma malorum secularium.

Beatissimi Laurentii, fratres carissimi, [a 1Kb] annua semperque noua festiuitas Ecclesiam Dei iugiter in gaudia letitie spiritualis accendit, admonens uniuersitatem credentium, ut sicut ille perfecte [b 1Kb] deuotionis ardore furentibus non cessit incendiis; ita nos diuersarum tribulationum ignis, et malorum secularium flamma a Christi societate non moueat, ut ait ille mysteriorum celestium doctor, ac totius uirtutis exemplum gloriosissimus Paulus: Quis nos separabit a caritate Christi, tribulatio, an angustia, [c 1Kb] an 243  persecutio, an fames, an nuditas, an periculum, an gladius ? [d 1Kb] Et uere nullis presentium persecutionum potest inclinari periculis qui semel promissa omnipotentis Dei, et eterna largissimi Redemptoris premia, fide stabili et inconcussa mente concepit. Neque enim potest arduum illud precelsumque bonorum immortalium iter debilis animus, et fides clauda conscendere. Ideo et fortissimum martyrem incumbentium tormenta penarum, et seuissimi persecutoris superare flamma non potuit; quia longe ardentius ueritatis radiis mens eius accensa feruebat; unde nec [e 1Kb] potuit de infatigabili eius pectore calorem diuinitus infusum corporeus ille et mortalium ministratus manibus ignis excludere. De hoc ualidissimo Christi milite illud credendum est dictum,  quod ante multa annorum millia prenuntiatum est  per prophetam dicentem: Et si transeas per ignem, flamma te non comburet . Ecce enim beatus Laurentius transiuit per ignem, quo non adustus inhorruit, sed illuminatus effulsit, [f 1Kb] transiit per ignem momentaneum atque terrenum, sed flammam gehenne perpetuo [g 1Kb] exurentis euasit. Quid hoc beatius uiro, qui miserantis Dei dispensante gratia arsit ne arderet, [h 1Kb] ut ne ureretur exustus est? Qui 244 si nullis esset ignibus et suppliciis traditus, fuerat quidem securitas libertatis, sed nulla exstiterat [i 1Kb] gloria dimicantis; ad hoc enim nos exemplis atque doctrinis in Ecclesia sua Christus erudit, non ut nichil mali patiamur in mundo, sed ut mundum [i 1Kb] multiplici passione uincamus. Cecinit quondam uariis tribulationibus coarctatus ille clarissimus prophetarum patriarcha  Dauid, dicens: Concaluit cor meum intra me, et in meditatione mea exardescet ignis . Quam sententiam etiam uenerabili Laurentio conuenire manifestum est: cuius cor tanta in fide Christi magnanimitate concaluit, ut, despectis proprii corporis cruciatibus, insanissimo tortori suo, triumphatis eius ignibus, letus illuderet: uere in meditatione eius insuperabilis exarsit ignis, [k 1Kb] qui odio perfidie et amore ueritatis accensus appositam sibi extrinsecus flammam aut non sensit, aut uicit. Propter quod, carissimi, exsultemus et letemur in Domino, non dubitantes, et persecutorem martyris pro ignibus quos accendit, preparata pro impiis incendia sustinere, et ipsum beatissimum martyrem pro flamma quam pertulit, apud omnipotentem Deum incorrupte  lucis illuminatione fulgere.




HOMILIA LXXuII. natali S. Eusebii uercellensis episcopi I.





ADMONITIO.

Gennadius de scriptis S. Maximi disserens, fecisse hunc, scribit, de S. Eusebii uercellensis uita tractatus duos. Iam tractatus dici olim homilias sermonesque consuesse alio nos loco animaduertimus. Sed erit fortasse qui dubitet tractatus ne illi duo, quorum Gennadius meminit, he ipse sint homilie nostre due, an duo e sermonibus quinque, quos edidit Muratorius in uolumine Iu Anecdotorum. uerum si monumenta consideremus, longe sunt et numero et uetustate prestantiora, que duabus hisce homiliis ascriptum Maximi nomen preferunt, quam sint, que sermonibus illis Muratorianis quinque. In iis monumentis tres uaticani codices numerantur, 1268, 1273 et 1277; tres etiam Casinenses, 12, 109 et CXI. His accedunt Sangallensis, uercellensis 66, Martinensis, Ratisponensis S. Emmerami. Consonant his exempla Gennadiani catalogi, operumque Maximi editiones cuncte; quibus certe suffragio sunt stylus, sublimitas doctrine, ratio adducendorum Scripture testimoniorum, que sane omnis quisque plane cernit esse Maximiana. Quid? Si cum Gennadius testetur de uita S. Eusebii scripsisse Maximum tractatus duos, tum in his homiliis duabus copiose de Eusebio agatur; contra uero in sermonibus, de Machabeis, deque monachis potius quam de Eusebio instituatur oratio, atque inepte, perturbate, impolite, ut non e Maximi certe; sed ex imperiti alicuius rudisque Scriptoris opusculis consarcinati esse conflatique uideantur? Sed de his longe plura in prefatione ad appendicem sermonum. Titulus huius homilie, quam nunc damus in codicibus discrepat. In Sangallensi, uaticano 1273, Ratisponensi, Augiensi, Martinensi effertur hoc modo: In natale S. Eusebii uercellensis. uaticani duo, 1766 et 1277, et Casinenses perinde duo sic habent: In natale confessorum; secus profecto quam res postulat: uercellensis denique: In solemnitate beati Eusebii uercellensis, sermo S. Maximi episcopi. Nos eum secuti sumus quem codices priore loco indicati exhibent.

 245 ARGUMENTUM.---Petre supra quam edificata Ecclesia est soliditatem sanctus Eusebius secutus, Arianos confudit ac triumphauit: quorum nefariam heresim sanctus Maximus doctissime copioseque refellit.

Sanctorum Patrum memorias religiosis conuentibus honorantes, fratres carissimi, et propria eorum merita, et munera in eis diuina miramur: qui idcirco nobis sunt uenerabiles, quia, presentis uite luce despecta, contemptoque suorum corporum [a 1Kb] cruciatu, seuientem mundum Dei pro [b 1Kb] amore uicerunt; sicut beatissimus hic Pater noster, dum, pro assertione indisputabilis deitatis spiritu feruentiore consurgens, Arianis impietatibus obluctatur, et Ecelesias Dei, concernentium hereticorum procellis ac turbinibus perturbatas,  serene fidei tranquillitate pacauit, et sibi eterna premia multimoda passione quesiuit, illius nimirum inconcussa [c 1Kb] sequens uestigia, ad quem Dominus ait: Tu es Petrus, et super hanc petram edificabo Ecclesiam meam: et porte inferi non preualebunt [d 1Kb] ei . uere ac merito cunctis posteritatibus honorandus ille qui firmissime petre soliditatem secutus, inimicos Christi et celestis Spiritus auctoritate confudit, et infatigate patientie fortitudine triumphauit. Nec inferi, sicut dictum est, aduersus eum porta preualuit, qui sibi porte eternalis ingressum, regem glorie confessus, aperuit; aut quomodo ei non pateret porta illa uitalis, qui, plenitudine euangelice lectionis edoctus, in Patre Filioque [e 1Kb] eius inscrutabile unice maiestatis asseruit sacramentum,  edocens et ostendens que esset in uno eodemque Dei Filio et suscepte carnis ratio, et naturalis priuilegium deitatis? Sciebat profecto Saluatorem dixisse: Ego et Pater unum sumus: et qui me uidet, uidet et Patrem . Hec illum confessio et honorabilem terris, et celo reddidit gloriosum. Sed necessarium nunc esse reor, ut occasione beati huius Patris [f 1Kb] nostri, quem in tantam gloriam catholicarum Ecclesiarum fides indeclinabiliter ab eo seruata prouexit, nos quoque, propitio largiente Domino, salutaribus doctri ne dominice testimoniis imbuamur. 246 Ait ergo Dominus: Ego et Pater unum sumus. Qui dicit, Sumus, solitarius non est: qui dicit, Unum sumus, utique ab eo cum quo unum est non potest esse diuisus. Quid mihi nunc, heretice, in Patre [g 1Kb] et eius  Filio diuersitatem conaris astruere, cum Filius substantie sue nos edocens ueritatem, dixerit: Ego et Pater unum sumus? Qui et unum dicit, et sumus, nec separatione se diuidit, nec unione confundit. Qui unum cum Patre est, nec perpetuitate a Patre differt, nec uirtute discordat; cumque sit cum Patre unum, de  Patre tamen natus asseritur, ne, ut impius blasphemat Arius, aut creatura quecunque Filius, aut Patri impar esse credatur. Audis ergo, o homo, Deum de Deo natum; sed [h 1Kb] in tantum hoc profundo habes quod fide credas, non habes quod discutias argumentis. Audis Filium de Patre natum: sed ne sexum aliquem possis in Diuinitate rimari, ipse Filius et uerbum dicitur et lumen. Dicitur etiam Dei uirtus et Dei sapientia, [i 1Kb] ut aduertas non quasi per lineamenta genitalium corporaliter creasse Patrem, sed per ineffabile maiestatis secretum de uirtute prodisse uirtutem, et lumen manasse de lumine. Rursus, ne uerbum [i 1Kb] ipsum non substantiam ueritatis, sed prolatitium [k 1Kb] loquentis Dei putares esse sermonem, dicitur Filius, ut in eo illius qui Pater est et consonantiam  esse disceres et affectum. Iterum quia lumen dicitur, ne forte eum uelut radium solis, aut splendorem lucerne, alieno putares [l 1Kb] lucere fulgore, ait de ipso beatus Euangelista Ioannes, cui arcanum Dei et uidere et reuelare concessum est, dicens: Erat lumen uerum . uerum lumen [m 1Kb] ait, ut scias illum non cuiuscunque creaturalis deficientisque luminis esse fulgorem, sed a uera luce ueritatem esse, quod lumen est. In tantum autem uerum est lumen, ut non solum non egeat illuminari, sed illuminandi habeat potestatem: illuminat enim, ut legitur, omnem hominem uenientem in hunc mundum . Ait ergo Christus, ut dictum est, Qui me uidet, uidet et Patrem . Qui me, inquit, uidet, uidet et Patrem. Quomodo non et duo, et unum sunt, cum alter uideatur  in altero, et unum uidisse sit utriusque cognitio? Et re uera, fratres, sicut uidere Filium uidere est Patrem, ita, intellecto Patre, intelligitur 247 et Filius; nam qui Patrem credit et confitetur eternum, credat necesse est et Filium ceternum. Sed iam uideamus quis iste sit aspectus in Filio, quo pariter uideri asseritur et Pater. uidet sine dubio in Filio Patrem qui credit Filium secundum incogitabilem Deitatis naturam ineffabiliter natum esse de Patre, nec posse aliud hunc esse qui natus est quam est ille qui genuit. uidet in Christo Patrem qui opera Christi non extranee possibilitatis, sed paterne credidit esse uirtutis. [n 1Kb] uidet in Filio Patrem qui intendit illum sub communione paterni nominis, non ingeniose artis industria, sed [o 1Kb] simplicis potestate precepti,  aquas in uina uertentem, creaturarum mutare naturas, ubertate etiam benedictionis sue exesum panem fecundis esurientium morsibus augmentantem; multiplicando namque escas in ore mandentium, et panes [p 1Kb] reformando de micis, fecit [q 1Kb] pene non esse mirabile quod manna fluxit e celo. Quis non aduertat in  Christo paterne equalitatis opus, cum uideat cum auctoritate dominantis terrere demones, fugare languores, oculos dare homini nec dum figuratos in homine. Cuius etiam uestimenti fimbrias occulto aditu mulier egrota tangendo, uelut furtiuam subripuit sanitatem: sed tanquam uerus Deus, quem nullum humanorum pectorum [a 1Kb] poterat latere secretum, et egressam de se mox prodidit medicinam, et circumstantibus turbis credentis femine meritum publicauit. uidet in Filio maiestatem [b 1Kb] paternam, qui aspicit Christum [c 1Kb] non impetrantis gratia, sed iubentis imperio, et paterne uoluntatis assensu, aut de lectulis suis mortuos, aut de 248 tumulis suscitantem. Si diuine est operationis creasse hominem eique dedisse uitam, quomodo non diuini operis est salutem reddidisse  defuncto? Qui uidet, inquit, me, uidet et Patrem . Quomodo, [d 1Kb] fratres, in Patre Filioque eius unus esse poterat et indiscretus aspectus, nisi esset ei una et indiscreta substantia? Christus igitur natura Deus, natura et homo, in utroque uerus, in utroque perfectus est: quia et humanitatem ueraciter sumpsit a matre, et de Patre habet naturaliter deitatem.  Qui sic uidet Filium, uidet et Patrem: quia cum Christum eumdem Deum confitemur et Dominum, necessario passiones [e 1Kb] homini, Deo mirabilia deputamus, ut intelligatur Unigenitus Dei nec a paterna maiestate dispar, nec a materna carne dissimilis. Per hanc fidem, carissimi, a patribus nostris Ariana est confutata perfidia; qui utique Arius beati Ioannis Euangelio contradicens, dum uerbum Dei Deum, [f 1Kb] et apud Deum esse negat, [g 1Kb] infidelitatis sue cecatus obscuritate, nec Patrem potuit uidere, nec Filium; dumque factorem [h 1Kb] omnium facturam esse contendit, et intemporali Deo temporalia conatur ascribere, presumptionis sue furore confusus, utriusque in Christo nature salutare perdidit sacramentum. At uenerandus iste pater, qui legerat dixisse Dominum: Ego  in Patre, et Pater in me est : sciens in hac doctrina personarum esse distinctionem, non nature distantiam, Patris Filiique [i 1Kb] eius, qui non unus, sed unum sunt, indissociabilem tenuit, [i 1Kb] et edocuit unitatem, asserens pariter in Christo Domino [k 1Kb] et passibilem carnem, et impassibilem deitatem [l 1Kb] .




HOMILIA LXXuIII. De eodem S. Eusebio episcopo uercellensi II.





ADMONITIO.

249 Non solum Gennadii testimonio, sed multorum etiam codicum auctoritate euincitur hanc homiliam a S. Maximo scriptam fuisse. Ac in codicibus quidem numerantur uaticani duo, 1177 et 6451 pag. 203, duo S. Crucis in Ier., 99 num. 73, et 12 pag. 81, Mediolanensis F 56 bibl. eccl. metrop. pag. 149, Ratisponensis S. Emmerami pag. 39, Martinensis, Cisterciensis Montis Amiate, Laurentianus 47 Plut. XuII, atque Gotwicensis. Eadem exstat in codice Urbeuetano, nullo tamen auctore designato; in duobus autem Breuiariis, Romano et Strigoniense, perspicue S. Maximo tribuitur. Quanta elucet codicum consensio in Maximi nomine commendando, tanta est in ipsis tituli discrepantia; aliqui enim De eodem festo inscribunt, ut codices Ratisponensis et Martinensis; codex uaticanus 4951 et Gotwicensis: In natale confessoris; codex alter uaticanus, et Laurentianus: In natali S. Eusebii, quibus consonant duo alii codices 99 S. Crucis in Ierusalem, qui habet: De natale S. Eusebii, uercellensis episcopi; et cod. metrop. eccl. Mediolan.: In natale S. Eusebii. Monachi uero Cistersienses Montis Amiate in octo lectiones homiliam diuiserunt, apposita inscriptione: In natiuitate Bernardi abbatis, et in codice S. Crucis in Ierusalem affixa hac altera: In translatione S. Benedicti. In breuiariis sunt lectiones secundi nocturni de communi confessoris pontificis, que ad usum chori posterioribus temporibus accommodate uidentur. Aliam etiam epigraphen preferunt editores; nempe, Homilia secunda unde supra; ita Gymnicus pag. 236, Galesinius pag. 161, Raynaudus pag. 234, Margarinus in Bibl Max. tom. uI pag. 38, et Cumdius tom. Iu pag. 1137. An ueteres opp. Ambrosii editores eidem iure, an iniuria hanc homiliam tribuerint, quisque per se iudicabit. Postremo illud monemus, ex codice Gotwicensi ad nos peruenisse huius homilie fragmentum; adeo mendis deformatum, ut idem tanquam suppositum omittere censeremus. At sors propitia nostris uotis arrisit; dum enim mss. uaticana consuleremus, codex 4951 ipsum fragmentum diuerso penitus aspectu suppeditauit, multa scilicet elegantia, speciosisque imaginibus conditum, ut legentibus patet.

 250 ARGUMENTUM.---Memorias sanctorum esse celebrandas admonet S. Maximus, eoque magis quo clariora sunt eorum merita. Quis igitur Eusebio prestantior, qui tot labores, totque erumnas pro catholica ueritate, pro Dei gloria, pro pastorali munere usque ad uite exitum tolerauit?

Ad sancti ac beatissimi istius Patris nostri laudes, cuius hodie festa celebramus addidisse aliquid, decerpsisse est; siquidem uirtutum eius gratia non sermonibus exponenda est, sed operibus comprobanda;  cum enim dicat Scriptura: Gloria patris est filius sapiens , quante huius sunt glorie, qui tantorum filiorum sapientia et deuotione letatur? In Christo enim Iesu per Euangelium ipse nos genuit . Quidquid igitur in hac sancta plebe potest esse uirtutis, et gratie, [m 1Kb] de hoc quasi quodam fonte lucidissimo omnium riuulorum [n 1Kb] puritas emanauit. Etenim quia castitatis pollebat uigore, quia abstinentie gloriabatur angustiis, quia blandimentis  erat preditus lenitatis, omnium ciuium in Deum prouocauit affectum; quia pontificis administratione fulgebat, plures discipulos reliquit sui sacerdotii successores. Bene et congrue in hac die, quam nobis beati Patris nostri huius ad paradisum transitus exsultabilem reddit, presentis psalmi uersiculum decantauimus: In memoria eterna erit iustus . Digne enim in memoriam uertitur hominum, [a 1Kb] qui ad gaudium transiit angelorum. Dicit sermo diuinus: Ne laudes hominem in uita sua ; tanquam si diceret: lauda post uitam, magnifica post consummationem. Duplici enim ex causa utilius est hominum magis memorie laudem dare, quam uite, ut illo potissimum tempore merita sanctitatis extollas, quando nec laudantem adulatio mouet, nec  laudatum tentat elatio. Lauda ergo post periculum; predica securum; lauda non nauigantis felicitatem, sed cum peruenit ad portum; lauda ducis uirtutem, sed cum perductus [b 1Kb] est ad triumphum. Quis autem uiuens tuto possit, ac sine trepidatione laudari, qui et de preterito meminit se habere quod doleat, et de futuro uidet [c 1Kb] superesse quod timeat? [d 1Kb] Qui uero in hoc corpusculo positi debeant 251 sibi quidquam uindicare de meritis, quos iterum demonum infestatio uelut latronum obsidet multitudo, [e 1Kb] quibus per omnes uias supplantatores inuisi animarum laqueos tendunt [f 1Kb] innumerabilium moribus expauescendos? Nauigantibus enim nobis per hoc mare magnum et spatiosum, in quo sunt reptilia, quorum non est numerus, animalia pusilla et magna, id est diuersa  genera inimicorum, [g 1Kb] qui secundum nostrarum uirium quantitatem compensato nobiscum agone luctantur. In huius mundi itaque pelago [h 1Kb] ualde nobis pertimescendum est, ne nauem nostram aut procella  tempestatis abripiat, aut fluctus absorbeat, aut in eternam predam pirata crudelis abducat [i 1Kb] Aduersus hec ergo multiformia seculi mala, [i 1Kb] castigatis et castis actibus resistamus. Beati autem Patris merita iam in tuto [k 1Kb] posita securi magnificemus, qui gubernaculum fidei uiriliter tenens [l 1Kb] anchoram spei tranquilla iam in statione composuit, et plenam celestibus diuitiis, et eternis mercibus nauem optato in littore collocauit: qui contra omnes aduersarios [m 1Kb] scutum timoris Dei tandiu infatigabiliter tenuit, donec ad uictoriam perueniret. [n 1Kb] Quid enim fuit totus uite illius cursus, nisi unius cum uigili hoste conflictus? [o 1Kb] Quantis hic cecis a uia ueritatis errantibus, et de summa iam in profundum rupe pendentibus, amissum reddidit uisum, et illum, quo Christus  [p 1Kb] uideretur, reparauit intuitum? Quantorum auribus surdis, et infidelitatis [q 1Kb] obturatione damnatis, ad percipiendam uocem celestium mandatorum pretiosum infudit auditum, ut uocanti Deo misericordiam responderet per obedientiam? Quantos intrinsecus uulneratos angelici oris 252 arte, et [r 1Kb] orationum ab infirmitate curauit? Quantos per longam incuriam peccati labe resolutos, et quadam lepre contagione perfusos, castigationibus, exhortationibus expiando, Deo in se operante mundauit? Quantorum animas uiuentes in corpore, iam defunctas, et delictorum mole obrutas ac sepultas, ad emendationem, tanquam ad lucem [s 1Kb] uocando Deo resuscitauit, et Domini sui admirandus imitator iam mortuas Deo e contrario [t 1Kb] mortificet uitali morte peccato. [u 1Kb] Tunc  in alia parte ea que aperuerat salubritate claudebat; ne [u 1Kb] eis res aliena concupiscibilis appareret, ne interiori homini maculam exterior culpa transmitteret; ne ad cor tenebre per uias lucis intrarent; ne  in unoquoque prophetica illa interminatio compleretur: Mors, inquit, intrauit per fenestras uestras ; ministeria enim aurium, et oculorum, fenestre esse probantur animarum; quando enim operibus auditum mala et iniqua loquentibus, ac damnabiliter obtrectantibus, et que Deo sunt contraria suadentibus, mors intrat per fenestras nostras, horror mortifere noctis irrumpit, per quas sol iustitie intrare debuerat: quando iste peccati fenestre aperte sunt, ianua salutis et uite, ac porte paradisi clause sunt. Has iste uir beatus fenestras multis seris diuini timoris obstruxit. De quantorum [a 1Kb] cordibus, quos inhonesta iniquitas et impietas possidebat, fugauit luxuriam, deiecit iram, et exstinxit inuidiam, et uelut de antiqua domo, barbaris [b 1Kb] hospitibus perturbatis,  reuocando illuc fidem, castitatem, iustitiam, misericordiam, habitatores pacificos intromisit, per quos in domicilium mentis caput [c 1Kb] horum bonorum Christus intraret, et appositis penitentie 253 medicamentis, uelut quatriduanum fetentem, increpationum [d 1Kb] sonitu suscitabat, et emendatione suscepta de mediis mortis faucibus erutos temporaria resurrectione uite restituebat. Hec itaque, atque huiusmodi [e 1Kb] plura gerens, que proferre per natos, atque expedire, ut dignum est, non potest sermo pauperculus, melius uobis [f 1Kb] ea uester dicet affectus; summe enim alacritatis instantia fuit cultor, et custos animarum, cupiditates resecans, iras comprimens, malitias exstirpans. [g 1Kb] His etiam magis uir iste temporibus necessarius fuit, quibus tanta iniquitas, sumptis  quotidie, deficiente iustitia, uiribus conualescit. Et quidem ille in hac peregrinatione solo corpore constitutus cogitatione et auiditate in illa eterna patria [h 1Kb] conuersatus est, et quasi bonus ratiocinator, uelut ad centuplum manum porrigens semper de sinistra transmisit ad dexteram, et in celo reposuit sudores suos; nam etsi hic opera eius uidentur, illuc operum merita transierunt. [i 1Kb] Illius, in quantum  possumus, uestigiis insistamus: quibus, per illam nimis arctam uiam ad celi ampla festinans, qua eum sequeremur ostendit.




FRAGMENTUM EX CODICE uATICANO 4951.

Ideo enim illum hic in terra nostra posuit Dominus, ut illius exemplo ad bene agendum informaremur et animarum nostrarum facies, ad eum respicientes tanquam ad speculum, componamus, et quasi boni filii, similitudinem patris in nobis excolamus. 254 Sicut autem aliquis magnus paterfamilias splendidissime cupiens pingere domum suam perquirit formas quasque et imagines, quas ante studiosi pictoris proponat aspectus in artis sue merito, sollicitus rapiat opus alienum, et iam docta manu transferat in parietum faciem personarum uiuentium dignitatem; ita  uerus ille paterfamilias Deus ad pingendam domum suam, id est, ad exornandas animas nostras in Ecclesia sua, uidetur quedam uiuendi tanquam pingend exemplaria, uiri istius gesta ac merita protulisse et demonstrasse interioribus oculis anime nostre. Secundum hec ergo animarum nostrarum uultibus istius uiri unusquisque uirtutes quasi pretiosos super-inducamus colores. Rapiat sibi de eo alter gratiam compunctionis, alter munditiam castitatis, ille robur abstinentie, iste uerecundie; ille ardentem in Dei rebus fidem, iste patientie lenitatem. Atque hoc modo in huius uiri conuersatione habentes exemplum recte uiuendi, diuersis uirtutibus exornemus nostram domum, id est uniuersam pingamus Ecclesiam Dei; et uidens nos uel de eterni timore iudicii, uel futura  beatitudine cogitantes, iste patronus noster illam euangelicam Christi uocem possit assumere: Pater, rogo, ut ubi ego sum, ipsi sint mecum ; quandoque ex hoc seculo migraturos in sedem suam et sinum suum uelut Abraham nos peculiares accipiat, et in illa die incolumis oues, quasi letus pastor agnoscat, ipso adiuuante qui uiuit et regnat Deus per omnia secula seculorum. Amen.



HOMILIA LXXIX In natali S. Cypriani episcopi et martyris I.





ADMONITIO.

255 S. Maximum huiusce item homilie auctorem fuisse testatur Gennadius. Consonant ei codices Sangallensis, Sancte Crucis in Ierusalem 90 et 99, Ambrosianus C 97, ueronensis 75, uaticanus 1269, Augiensis XIX, Ratisponensis Sancti Emmerami, Laurentianus X Plut. XIu, metropol. Mediolanensis sig. F 53. In horum quibusdam homilie hec est inscriptio: In natali S. Cypriani, in ceteris: De natali S. Cypriani: nisi unum excipias cod. 90 S. Crucis in Ierusalem, qui habet: Incipit de natale S. Cypriani. Eiusdem enim S. Maximi plures sunt orationes de S. Cypriano inter sermones edende. Sed hoc loco peculiarem codicis archiui imperialis basilice Mediolanensis mentionem reseruauimus; cum nunquam satis canonico Antonio Francisco Frisio a nobis agende sunt grates, quod non tam testimonia ex codicibus Mediolanensibus suppeditauit, sed et preclarum fragmentum huius homilie ex memorato codice peruetusto  eruerit, nobisque communicauerit. Nec silere equum est in codicibus uaticano 1269, et S. Crucis in  Ier. 99 huiusmodi fragmenti initium reperiri. Gymnicus eamdem homiliam edidit pag. 241 cum titulo: In natali diui Cypriani episcopi et martyris homilia prima, et Galesinius pag. 162 et Cumdius tom. Iu pag 774, et Raynaudus pag. 285, et Margarinus in Bibl. Max. tom. uI pag. 39. Quamobrem temere relatam fuisse in opp. S. Ambrosii edit. Paris. 1569 et Rom. 1570 existimandum est.

 256 ARGUMENTUM.---Calicem Domini, de quo Scriptura loquitur figuram fuisse passionum martyrum docet S. Maximus; et quoniam Christus preclara omnibus dedit exempla patientie, eo laudabiliores sunt martyres, quo magis diuini preceptoris imitatores se prebuerunt.

Sancti Cypriani festiuitatem, sicut omnibus notum est, hodie celebramus, et [a 1Kb] natali, sicut dicunt, imminente uindemia natalem eius martyrii procuramus; conueniunt igitur uota nostra et mundi. Mundus uindemiarum ubertate letatur; nos sanctorum passione gaudemus; que quidem passio uindemiis comparanda est; sicut enim uuarum expressione uinum funditur, ita et sanctorum martyrio uini uice sanguis effunditur; nisi quod [b 1Kb] uua temporales fructus prestat, passio sempiternos. Recte ergo martyrium uindemiis comparatur, habet enim et ebrietatem suam, habet  et calicem suum; de quo dicit propheta Dauid. Calix tuus inebrians, quam preclarus est . Et ipse Dominus in passionis sue exitu constitutus ait: Pater, si possibile est, transeat calix iste a me . Et iterum propheta: Calicem salutaris accipiam, et nomen Domini inuocabo . Recte, inquam, calix martyrio comparatur; quia sic ut calix cum bibitur, omnis humor noxius uini calore decoquitur; ita et martyrii poculum cum hauritur [c 1Kb] omnes peccatoris feces passionis gloria temperantur. [d 1Kb] uinum ergo quoddam salutare martyrii est, quod cordi letitiam prestat, calorem fidei, anime puritatem. uinum plane est [e 1Kb] spiritualis illa uua, que pro salute omnium pependit in ligno. Sicut enim botrus redditurus uinum, prius in uinea quadam  nature arte suspenditur, [f 1Kb] ita Christus editurus uinum spirituale martyrii in cruce, quadam prouidentia Diuinitatis, aptatur. Ipse est plane botrus, quem duo exploratores illi, hoc est Iesu Naue, et Calef filius [g 1Kb] Iephone in phalanga ad filios Isrel propriis humeris detulerunt ; quod quidem factum iam tunc prefigurabat aduentum Domini Saluatoris. Nam botrus in phalanga suspensus in cruce Christus appensus ostenditur; duo autem in phalanga portantes uuam, duo populi demonstrabantur: Christianus utique, et Iudeus; et sicut mos est portantium, unus precedens, alter subsequens; ita prior Iudeorum designatur populus, Christianorum secundus. Et sicut antecedens, quod portat, non uidet, et  retrorsum [h 1Kb] idem semper habens, quadam dorsi auersione contemnit; qui autem sequitur semper id oculis perspicit, semper custodit obtutibus, semper corporis uicinitate potitur; 257 ita ergo Iudeus. et  Christianus populus. Iudeus enim prior est, Christum in lege portat, et nescit, et retrorsum eum ponens quadam dorsi auersione contemnit; unde ait propheta: Obscurentur oculi eorum, ne uideant: et dorsum eorum semper incurua . Christianus uero sequens populus Christum semper oculis aspicit, semper custodit obtutibus, et quadam [i 1Kb] graduum uicinitate complectitur; et quanto eum ille populus prauo itinere post se relinquit, tantum eum iste directo cursu festinat attingere [i 1Kb] .




FRAGMENTUM DEPROMPTUM EX CODICE ARCHIuI BASILICAE IMPERIALIS S. AMBROSII MEDIOLANENSIS.

Ideoque, fratres, istius beatissimi martyris Cypriani sectemur uestigia, qui recto tramite Christum secutus est, atque ad palmam martyrii maturescentibus uuis  peruenit. Necnon et tempus instabat uindemie. Quia enim hoc uindemiarum tempore passus est, tanquam nos de uindemia dulces et uarios fructus ex eius passione collegimus. Impinguauit enim nos, et reficit musto martyrii sui. Est enim mustum, quod reficit et inebriat Christianum; sed ebrietas illa magis sobrium facit. Qui enim inebriatur celesti gratia, exsobriatur sarcina peccatorum. Hoc namque musto repleti sancti apostoli, sicut ait Scriptura , alienis linguis Dei magnalia loquebantur. In quo facto pariter ebrii esse uidebantur et sobrii. Ebrii enim putabantur, quod in his loquela preter naturam altera personabat; sobrii erant, quod iuxta consuetudinem Dominum mentis deuotione laudabant. Quod quidem non elatione aliqua, aut impotentia contigit, ut uiri  sancti peregrino sermone loquerentur; sed prouidentia Diuinitatis factum est, ut quia ad magnificandum Deum una loquela non sufficit, per plures linguas mentis deuotio solueretur. Iucundati ergo sumus, quia de uinea Domini Sabaoth fructum refectionis accepimus. uinea autem Domini Sabaoth, sicut dicit propheta , est Isrel; que domus nos sumus; secundum enim fidem Isrelite nos sumus. Unde dicit Apostolus: Quia qui ex fide hi sunt filii Abrahe . Quoniam igitur nos sumus Isrel, uinea Domini sumus. uideamus diligenter ne ex palmite operis nostri nascatur dulcedinis uua, sed fellis, nec dicatur nobis, quod Iudeis dictum est per prophetam: Sustinui, ut faceret uuam, fecit autem spinas . Quam dura conditio, ut possessio,  que domino suo suauitatis 258 fructus afferre debuit, spinarum illum asperitate compunxerit. Hoc est cum Iudei Saluatorem debuerint tota fidei deuotione suscipere, spinarum eum coronauerint passione.  Que corona quidem tanta Iudeis erat iniuriarum contumelia, quanta in Domino erat corona uirtutum. Compungunt ergo Iudei Dominum, dum coronant, compungunt, dum crucifigunt. Unde ait Scriptura sancta: uidebunt in quem compunxerunt . Igitur, fratres, uidete ne et uobis dicatur: Sustinui ut faceret uuam, fecit autem spinas. Hoc est ne spinas, quas Domino Iudei cruentis imposuerunt manibus, nos iniquis sensibus apponamus, et compungamus eum, non asperitate sensuum, sed operum prauitate. De quibus meminit in Euangelio Saluator, dicens: Seminatum semen cecidisse inter spinas, et creuisse, ac suffocasse quod natum est . Que autem spine sint ipse prosequitur. Dicit utique sollicitudines esse mundanas, que  cum crescunt in corde hominis, mandata in eo Saluatoris suffocant. Quis enim unquam sollicitus de mundo potuit bene sollicitus esse de Christo? Quis dum lucris domus sue prouidit, utilitatem Ecclesie potuit prouidere? Unde ait Apostolus: Qui sine uxore est, sollicitus est, que sunt Dei, quomodo placeat Deo: qui autem cum uxore est, sollicitus est,  que sunt mundi, quomodo placeat uxori . Ergo, fratres, uidete ne uinea uestra non uuas faciat, sed spinas; ne uinea uestra non uinum afferat, sed acetum. Quisquis enim uindemiam legit, et pauperibus non largitur, ille acetum colligit, non uinum. Quisquis messes recondit, et indigentibus non ministrat, iste non alimonie fructus reposuit, sed tribulos auaritie congregauit. Nam propterea ait Scriptura de terra nostra, Spinas et tribulos germinabit tibi . Igitur, fratres, si uultis ut seges uestra non uobis spinas gignat et tribulos, sed fructus quos optatis uberrimos proferat, indigentium quoque esuriem toto conamine mentis ex fructibus segetis reficite; et ut uindemia uestra non uobis acetum, sed uinum afferat pulcherrimum, ignitam pauperum sitim  uini liquore exstinguite, ut non cum iniquo euangelico diuite in tormentis posito famis sitisque cruciatus patiamini, sed cum Lazaro mendico et beato Tobia eleemosynarum largitore in perpetua felicitate gaudere mereamini; largiente Domino nostro Iesu Christo, cui est honor, gloria in secula seculorum. Amen.



HOMILIA LXXX. De eodem natali II.





ADMONITIO.

259 In codicibus mss. quinque hec homilia S. Maximo ascripta subsequitur superiorem. Sunt autem ii Sangallensis, uaticanus 1273, ueronensis 75, Ratisponensis, Augiensis 19, quibus certe non est cur quisquam auctoritatem esse ac fidem denegandam arbitretur; cum presertim hec nostra, ut cuiuis legenti facile constabit, tam sit ceteris homiliis Maximi styli ratione similis, nichil ut fingi possit similius. Itaque codices, in quibus eadem hec nostra homilia omissa est, nichil moror. Huius autem in codice uaticano hec est inscriptio: In natali S. Cypriani. In aliorum quibusdam: De eodem natali. In ueronensi: Item unde supra. Editorum fuit nemo qui hanc ipsam homiliam pretermittendam sibi esse putarit. Gymnicus pag. 243 eam dedit hoc titulo: Homilia secunda unde supra; Galesinius pag. 163, Cumdius tom. Iu pag. 774, Raynaudus pag. 235, Margarinus in Bibl. Max. pag. 40, hac epigraphe: De eodem festo.

 260 ARGUMENTUM---Iure ac merito toto in orbe Christiano de gloria S. Cypriani letandum est, quem sanctitas sacerdotem, peritia doctorem, fides martyrem consecrauit.

In martyrio beatissimi Cypriani uniuersa nobiscum Christi exsultat Ecclesia, quam in omne gaudium, et celestis eruditione sermonis instruxit, et munere triumphalis sanguinis decorauit; fuit enim in eo, sicut compertum habemus, et contra errores diaboli spiritalis sapientie plenitudo, et aduersus persecutiones mundi Christiani pectoris infatigata constantia. Quis non huiusmodi uirum quantis ualet preconiis prosequatur, cuius eloquentia inspirata diuinitus et Ecclesias docuit, et seculum confutauit? uere hic mirabilis atque omnium ubique studiis celebrandus,  quem sanctitas sacerdotem, peritia doctorem, fides martyrem consecrauit. Pretiosa, inquit Dauid, in conspectu Domini mors sanctorum eius . uidete, carissimi, in quantam uenerabilis Cyprianus etiam propheticam ingressus est laudem, cuius in conspectu Domini non solum mors, sed et uita exstitit pretiosa; moriendo namque proprium Christo sanguinem dedit; uiuendo nichilominus cohortatione fortissima innumeros celo martyres acquisiuit. Quid hoc clarius sacerdote, qui inter hominum turbas gloria celestis conuersationis emicuit, atque inter angelicos  cetus et sua factus est, et aliorum morte conspicuus? Iustissime hic cum patriarcha Dauid cantauit Domino Deo suo dicens: Cor meum et caro mea exsultauerunt in Deo uiuo . Exsultauit itaque cor eius in Deo uiuo, cum, morientis ac morituri seculi uanitate despecta, totum se diuinis mancipauit obsequiis; exsultauit et caro eius in Deo, que de hoc mundo non miseri corruptione languoris, sed piis pro religione suppliciis consecrata migrauit. Hic est ille euangelicus paterfamilias proferens de thesauro suo noua et uetera ; qui ueteris Nouique Testamenti unum atque id ipsum mysterium predicans, Ecclesias Christi locupletissima disputatione ditauit. Incorruptibilis atque indefessus illius est hodie thesaurus, qui pecuniam domini sui nummulariis fenerans  quotidie in corde fidelium celesti diuitiarum sanctam conquirit usuram . Quid igitur, fratres, tanto speciosius uiro, cuius hec est regula et mensura sermonis, ut inter uarias hominum causas, motusque diuersos, nunc affectione patris, nunc auctoritate doctoris consoletur humiles, superbos comprimat, negligentes arguat, increpet infideles? tantoque denique decore sacerdotium uitamque suam uir fidelissimus adornauit, ut doctrinam suam subsequentibus confirmaret operibus, dominicam illam sententiam tenens: Qui docuerit et fecerit, hic magnus  uocabitur in regno cetorum . Quam magnus hic, quamque precipuus in regno celorum est, quem in omnem gloriam sermo propheticus, uita mirabilis, et mors Deo deuota sublimat? Nec immerito,  fratres, tanto cum honore nominis eius memoria per amplissima mundi spatia celebratur; quia per uniuersum orbem ad firmamentum fidei nostre et passio eius et doctrina profecit [a 1Kb] .




HOMILIA LXXXI. In natali SS. martyrum Taurinensium Octauii, Aduentii et Solutoris.





ADMONITIO.

261 Multos inter codices, quos nos ipsi uersauimus, multosque, quos alii legerunt, pauci admodum inuenti sunt qui hanc homiliam complectantur, quique in auctore eiusdem in licando conueniant. Codex enim homiliarius Lateranensis pag. 91 S. Ambrosio eamdem tribuit. Codex Casinensis CXI pag. 180 S. Augustino, Urbeuetanus nemini. uerum antiquiores codices, ut Ambrosianus, Sangallensis homil. 10, S. Crucis in Ier. 90 homil. 10, et eiusdem S. Crucis 99 homil. 81, quemadmodum uallicellanus XIX pag. 47, perspicuum de S. Maximo testimonium prebent. Horum mss. librorum tanta est auctoritas, ut homilia a ueteribus editionibus Parisiensi et Sixtina sit uindicanda, in quibus sub Ambrosii nomine uulgata fuit, et S. Maximo restituenda. Preterire nolumus singularem titulum homilie, quem exhibet uterque codex S. Crucis in Ierusalem, nempe: Incipit de passione uel natali sanctorum martyrum Octauii, Aduentii et Solutoris, quo ex titulo coniici potest de iisdem sanctis martyribus Taurinensibus Maximum plures orationes habuisse. Codex Sangallensis inscribit: De SS. Octauio, Solutore et Aduentio. Hanc homiliam, que sanctorum eorumdem continet laudationem, Taurini fuisse recitatam, nichil esse uideo cause quamobrem esse quisquam dubitandum putet. Itaque lapsi sunt qui eam esse Ambrosio aut Augustino tribuendam existimarunt. A quonam autem, nisi a Maximo illius urbis episcopo habitam ducemus, cum et sermonis concinnitas, et locorum sacre Scripture adducendorum ratio sit plane Maximiana? Accedit editorum Gymnici, Galesinii, Raynaudi et Margarini, eorumque qui de sanctis martyribus Taurinensibus egerunt consensio. In editis Gymnici et Raynaudi inscripta eadem homilia sic est: In natali sanctorum Tauricorum martyrum Octauii, Aduentii et Solutoris; in Galesinii uero ac Margarini: In natali sanctorum Taurinensium martyrum Octauii, Aduentii et Solutoris. Nos hosce postremos secuti sumus.

 262 ARGUMENTUM.---Sancti, fidei assertores, per uniuersam Ecclesiam colendi sunt; peculiarem tamen amorem precipuamque uenerationem sibi uindicant, ubi sanguinem effuderunt. Populum igitur Taurinensem ad eos colendos hortatur Maximus, quorum reliquias possident tutelaque iuuantur.

Cum omnium SS. Martyrum, fratres, deuotissime natalem celebrare debeamus, tum precipue eorum solemnitas [b 1Kb] tota nobis ueneratione curanda est, qui in nostris domiciliis proprium sanguinem profuderunt. Nam, licet uniuersi sancti ubique sint, et omnibus prosint, [c 1Kb] illi tamen pro nobis interueniunt, qui et supplicia [d 1Kb] pertulere pro nobis. Martyr enim cum patitur, [e 1Kb] non sibi tantum patitur, sed et ciuibus; sibi enim patitur ad premium, ciuibus ad exemplum; sibi patitur ad requiem, ciuibus ad salutem:  exemplo enim eorum didicimus Christo credere, didicimus contumeliis uitam eternam querere, mortem didicimus non timere. uidete ergo quid martyribus debeamus: in quo alter tortus est, ut alius saluaretur: alter carnificem pertulit, ut Christum alter agnosceret: alter morti addictus est, [f 1Kb] ut alius uita potiretur eterna: et ad postremum sanctus occisus est, ut peccator euaderet. Beati igitur martyres  nec sibi uixerunt, nec sibi sunt mortui; exemplum enim nobis reliquerunt bene uiuendo, [g 1Kb] conuersationis, tolerando fortiter, passionis. Nam ideo Dominus per totum mundum [h 1Kb] diuersis in locis pati martyres uoluit, ut tanquam idonei testes [i 1Kb] nos presenti quodam fidei exemplo sue confessionis urgerent; ut humana fragilitas, que predicationi dominice auditu longiore uix [i 1Kb] credit, uel presenti oculorum testimonio martyrio crederet beatorum. Cuncti igitur martyres deuotissime percolendi sunt, sed specialiter ii uenerandi sunt a nobis, quorum reliquias possidemus. Illi enim nos orationibus [k 1Kb] adiuuant, isti etiam adiuuant passione; cum his autem nobis familiaritas est; [l 1Kb] semper enim nobiscum sunt, nobiscum morantur, hoc est, et in corpore nos uiuentes  custodiunt, et de corpore recedentes 263 excipiunt; hic ne peccatorum nos labes assumat, ibi ne inferni horror inuadat. Nam ideo hoc a maioribus [m 1Kb] prouisum est, ut sanctorum ossibus nostra corpora sociemus; ut dum illos tartarus metuit, nos pena non tangat; dum illos Christus illuminat, nobis tenebrarum caligo [n 1Kb] diffugiat. Cum sanctis ergo martyribus quiescentes [o 1Kb] euadamus [p 1Kb] inferi tenebras,  eorum propriis meritis, attamen consocii sanctitate. Ait enim Dominus Petro: Tu es Petrus, et super hanc petram edificabo Ecclesiam meam; et porte inferi non [a 1Kb] preualebunt ei . Si ergo apostolo et martyri Petro inferni porta non preualet, quisquis sociatur martyri tartaro non tenetur. Martyres enim inferni porta non possidet, quoniam eos paradisi [b 1Kb] regna suscipiunt. 264 Nam uidemus eos hic utique iam regnare; cernimus enim [c 1Kb] ab eis obsessos immundissimis demonibus homines liberari; ita ut  celesti medicina et captiua anima de diaboli laqueis eruatur, et ipse diabolus uinculis igneis alligatus producatur de sua captiuitate captiuus; ut qui predam paulo ante ceperat, ipse subdatur in [d 1Kb] penam. Hec et alia potiora mirabilia per sanctos fieri omnibus notum est. Et ideo, fratres, ueneremur eos in [e 1Kb] seculo quos defensores habere [f 1Kb] possumus in futuro; et sicut eis ossibus pareatum nostrorum iungimur, ita et eis fidei imitatione iungamur; in nullo enim ab ipsis separari poterimus, si sociemur illistam religione quam corpore [g 1Kb] .




HOMILIA LXXXII. De sanctis martyribus.





ADMONITIO.

Monuisse me aliquando memini homiliarum sermonumque titulos compositos interdum fuisse arbitrio aman ensium. Id uero confirmari maiorem in modum iis codicibus manuscriptis potest, quorum subsidio hec nobis homilia Maximi seruata est. Nam qui eam in codicem uaticanum 1629 transtulit, hunc eidem titulum prefixit: In natale plurimorum martyrum. Qui in alterum uaticanum 1273: In natali unius martyris. Qui in Ratisponensem sancti Emmerami: De sanctis martyribus. Qui in Casinenses duos, 109 et 111: In natiuitate sanctorum martyrum. Qui denique in Martinensem: In natali sanctorum martyrum Taurinensium Octauii, Auentii et Solutoris. In Breuiario uetere Strigoniensi eadem homilia hanc prefert inscriptionem: Pro communi plurimorum martyrum homilia sancti Maximi episcopi. Nec minor est fere editorum in titulo describendo uarietas. Apud Gymnicum, Galesinium et Raynaudum sic habet: Eiusdem de martyribus: apud Cumdium uero et Margarinum: De sanctis martyribus. Hisce duobus, quibus suffragio sunt codices Casinenses, ascensi sumus. Nihil enim in hac Maximi homilia est, quod tam proprium sit sanctorum martyrum Taurinensium, ut apte in alios plerosque martyres cadere non posse uideatur. Cum porro insignis sit codicum editorumque in auctore Maximo constituendo constantia, nec quidquam in homilia sit quod a ductu orationis sancti eiusdem antistitis discrepet, pendenda profecto nichili est editionis operum sancti Ambrosii Parisiensis prime ac Romane curatorum auctoritas, eam sancto eidem Ambrosio ascribentium.

 ARGUMENTUM.---Cum martyrium totius sit anteacte uite perfectio et corona, uniuerse legis Christiane oportet martyrem amatorem perfectumque seruatorem se prebuisse. A sanctitate ergo, propter quam martyres uictorie palmam meruerunt, eos commendat S. doctor. Deinde contra auaritiam declamat, a quo uitio pauci admodum sapientes sese defendunt.

Sufficere nobis deberent ad profectum salutis nostre martyrum exempla sanctorum, qui propter adipiscendem celestem coronam omnibus se mandatis dominicis subdiderunt; et ita cunctis deuinxerunt se legibus Saluatoris, ut propter anteactam uitam mererentur ad hanc martyrii gloriam peruenire. Non enim illo in tempore tantum perfecerunt preceptum Domini, quo confessionis supplicium pertulerunt; sed necesse est illos prius secundum Euangelium uixisse Christi, ut  Christi passionibus potirentur. Necesse est [h 1Kb] enim, ut initia bona fuerint, quorum finis est optimus subsecutus; et martyres eos non solum fuisse cum passi sunt, 265 sed etiam martyres Christi fuisse cum uiuerent. Martyr enim Latine testis dicitur; [i 1Kb] ac quotiescunque bonis actibus mandatum Christi facimus, toties Christo testimonium perhibemus. Unde et crux Domini non illa tantum dicitur que passionis tempore ligni affixione construitur, [i 1Kb] sed et illa que totius uite curriculo cunctarum disciplinarum uirtutibus  cooptatur; de qua mihi uidetur Saluator dicere. Qui uult uenire post me, tollat crucem suam et suquatur me . [k 1Kb] Nunquid omnes martyres, qui secuti sunt Dominum, crucifixi sunt [l 1Kb] ? Nunquid omnes uirgines, qui iuxta Apocalypsim  sequuntur Agnum Dei, crucifixi sunt, ut sequantur? Nunquid Paulus apostolus crucifixus fuerat, cum dicit: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo ? Hoc autem dicit, ut intelligas crucem non ligni esse patibulum, sed uite uirtutisque propositum. Tota igitur uita Christiani hominis, si secundum Euangelium uiuat, crux est atque martyrium. Sed hoc est, quod in nobis difficile reperitur, ut omnes actus nostri secundum Euangelium dirigantur;  atque ideo, quotiescunque uoluptatibus uolutamur, crucem Saluatoris amittimus. Christus enim est castitas, pax, ueritas, mansuetudo. Quomodo ergo potest castitati testimonium perhibere corruptus? Aut quomodo potest pacem predicare, cuius animus semper in lite est? Quo pacto etiam ueritatem, aut mansuetudinem qualiter seruabit inconstans? Quomodo, inquam, possumus ad martyrii gloriam peruenire, cum dicat Dominus: Nolite possidere aurum . [m 1Kb] Hoc autem habentibus dicit; unde si  habentibus aurum possidere prohibet, non habentium cupiditatem [a 1Kb] que pena condemnat? Et si qui propria retinent amittere iubentur, illi qui aliena diripiunt quam grauiter feriuntur? Sunt enim plerique, fratres, qui cum humili loco geniti fuerint, et nullas a parentibus diuitias consecuti sunt, tanta auaritie cupiditate iactantur, ut putent se sine causa natos, nisi aurum quoquo pacto possederint; existimantes enim, sicut ait propheta , uitam hominum compositam ad lucrum, non dubitant undecunque, etiam ex malo, acquirere; atque [b 1Kb] ita huiusmodi homines, dum lucrum auri querunt, damnum salutis inueniunt. Requiramus, fratres, 266 quotusquisque est qui hoc non sit imbutus? Pauci admodum sapientes ab hac pestilentia se defendunt. Si negotiatorem cogites; propter  auaritiam primus in culpa est. [c 1Kb] Si militiam tantum respicias; cupiditas tota est illi causa militie. Si officia singula perscruteris, inuenies homines non honestate adduci ad obsequium, sed preda ueluti ad negotium prouocari. Omnes igitur pene lucris ac negotiis student; et cum primo surgunt diluculo, non cogitant nisi ut aliquid undecunque percipiant. Quod si aut honestas conuicerit, aut retuderit iudicantis auctoritas, cum res alienas diripiant, damnum se fecisse queruntur. Sine causa, inquiunt, militamus, sine causa laboramus; hodie domum referre nichil potui, iniquitas iudicis male me facere non permisit. Cunctos igitur pene homines agitat auaritia, nullum de his quietum esse permittit. Hi enim qui nichil habent cupiditate torquentur; illi qui diuitias possident  sollicitudine cruciantur; nec ipsis [d 1Kb] bene est qui recondito auro incubant, imo ipsis est grauius. Semper enim sunt anxii, mesti, solliciti ne hoc seruus auferat, ne fur effodiat; atque ideo retrudentes illud tenebris ita abscondunt, ut omnium subterfugiat  [e 1Kb] notionem, nichil ex eo proferentes aliquando ad usum, ne apertio latebrarum sit causa prodendi. Seruant autem illud et non utuntur, seruant, inquam; custodes ergo dixerim istos esse, non dominos, et alienum attendere diligenter, non proprium conuenienter expendere. Quid ergo, fratres, putatis habere aurum esse diuitias? Ego dixerim maiores esse diuitias aurum non habere: pretiosior enim mens [f 1Kb] eius, que aurum despicit quam que aurum requirit, maiores plane sunt diuitie non habere aurum, sed aurum habentibus eminere. Qui enim propriis abundat bonis, seculi thesauros non requirit; bona [g 1Kb] enim sunt propria, honestas, sobrietas, misericordia, castitas: que bona omnia auro magis sunt pretiosa; ut sciatis qui his ita [h 1Kb] uiliora sunt  metalla: auri talenta emi possunt: argenti uasa comparari possunt; honestas enim non emitur, sed acquiritur; quia non constat pretio, sed uirtute. Tu igitur, qui aurum possides, si placet, bona inuicem conferamus. Tu cum peregre proficisceris, thesauri tui necessario 267 domi remanent, quibus longe a te positis, semper trepidus, semper incertus es, ne cum domum redieris, non habeas quod habebas. Ita dum semper amissionem eorum metuis, apud conscientiam tuam nudus et pauper es. Ego autem quocunque iero, mee diuitie me sequuntur, nec separari possunt a me bona, quoniam non terreno specu, sed pectoris thesauro retinentur. Tu 268 cum recedis a seculo relinquendo, tuas diuitias per idisti; ego autem, cum mihi de hoc [i 1Kb] mundo migrare contingit, diuitias meas  mecum ad paradisum ueho; tuas diuitias post mortem, exemplo illius purpurati diuitis, ignis et tenebre subsequentur; meas diuitias, exemplo Lazari, sinus Abrahe et beatitudo suscipiet.




CLASSIS QUARTA. HOMILIAE DE DIuERSIS.



HOMILIA LXXXIII. De traditione Symboli.





ADMONITIO.

Preclare meritum de Ecclesia iam diximus sanctum Maximum, quod imprimis non uoce tantum, sed etiam scriptis suis puriora sanctioraque Christiane religionis dogmata ediderit ac propagauerit. Preter multa, quibus homilie et sermones eius abundant, sit argumento commendatissima symboli expositio, quam S. antistes in hac homilia sapienter atque eleganter prestitit. Enumeratis primum codicibus mss., qui de Maximo fidem faciunt, uariam tituli inscriptionem proferemus. Igitur codices uaticani tres S. Maximi nomen preferunt, nempe 1278 pag. 126, 6452 pag. 78, uatic. Palatinus 432 pag. 320, ac preterea codices Nouariensis 27 pag. 240, Brixiensis pag. 210, Augiensis XIu, Ratisponensis Sancti Emmerami pag. 42, ac tandem Laurentianus I Plut. XIu pag. 143. Nullus alius mss. liber, aut codex nobis occurrit, qui hanc homiliam alio sub nomine referat. Sed magnam esse in codicibus uideo tituli uarietatem. In codice Ratisponensi his notis exprimitur: Homilia sancti Maximi in traditione symboli, de expositione eiusdem. Idem titulus existit in codice Laurentiano; breuiorem habet codex Augiensis, nempe: Homilia sancti Maximi in traditione symboli; et similem preferunt codices uaticanus Palat. et Nouariensis. Codex alter uaticanus 6452: De expositione symboli: sermo sancti Maximi episcopi. Sed speciosior est titulus codicis uaticam 1278, scilicet: Sabbato ante Palmas  in traditione symboli: sermo sancti Maximi episcopi de expositione eiusdem; eiusque similis inscriptio codicis Brixiensis: In traditione symboli: sermo beati Maximi episcopi ante dominicam Palmarum. Plura in huiusmodi inscriptionibus continentur. Et quidem primo designatur tempus quo habita fuit a S. antistite homilia, nempe in sabbato ante Palmas, cum iuxta uigentem Ecclesie disciplinam instituti et probati neophyti ad lauacrum regenerationis in sabbato sancto admittendi essent. Secundo demonstratur, toto probationis tempore baptizandis nonnisi prima fidei tradi consueuisse documenta, et ad augustiora secretioraque cognoscenda mysteria admissos fuisse, ubi Christiane perseuerantie argumenta prebuissent. Tertio optima apparet Ecclesie institutio tradendi neophytis fidei regulam ante octo dies baptismum precedentes, ut eam memorie mandarent, et coram Ecclesia dum initiabantur baptismate profiterentur. Quarto recolitur canon ecclesiasticus administrandi solemniter baptismi in sabbato sancto, qui mos seruatur etiam in uigilia Pentecostes, quemadmodum scripsit S. Leo M. ad episcopos Sicilie, admonens eos ne alio tempore contra apostolicam traditionem solemni ritu baptismum conferrent. Ita in ep. 16, tom. I, pag. 715 edit. uenet. 1753. Quinto inspicitur munus esse episcoporum doctrina primum formare nouos fideles, perinde eos aquis salutaribus abluere. Clarissimus Trombellius de theologicis studiis optime meritus docet hoc symbolum, quod a S. Maximo explicatur, ipsum esse quo ea etate utebatur Ecclesia in baptismi administratione, et conuenire cum fidei regula ab Augustino tradita lib. de Fide et Symbolo. uide illius dissert. 6 de Bapt. cap. 1. Non immoramur in recensendis editoribus. Apud omnes est prima de Diuersis sanctoque Maximo ascribitur. Neque collectores Romanos urgere uolumus, qui eam inter sermones S. Ambrosii num. 20 ediderunt.

 269 ARGUMENTUM.---Symbolum traditum ab apostolis fuit ut eodem credentium futura diuersitas, id est fideles, a perfidis secernerentur. Quo explicato Maximus ait symboli ueritate unumquemque credentium effici Christianum, uiuentes sanctificari, et mortuos reduci ad uitam.

Cum apud patres nostros, sicut liber Iudicum refert, quedam Isrelitice tribus ciuili aduersum se prelio decertarent, nec propter consimilem populi unius habitum inter bellantes posset esse discretio, tribus illa cuius iustior erat causa pugnandi, [a 1Kb] quia merito per Dei auxilium uictoriam presumebat, signum sibi certo in sermone constituit, ut quos una armorum facies confundebat, secretioris uerbi distingueret [b 1Kb] sacramentum. Quod beati apostoli, ut ego reor, exemplum sequentes Ecclesie [c 1Kb] Dei, quam aduersum  militiam diabolici furoris [d 1Kb] armabant, mysterium symboli tradiderunt; ut, quia sub uno Christi nomine credentium erat futura diuersitas, signaculum symboli inter fideles perfidosque secerneret, et alienus a fide atque hostis appareret Ecclesie, [e 1Kb] aut tanquam baptizatus nescisset, aut tanquam hereticus corrupisset. Credis, inquit, [f 1Kb] in Deum, Patrem omnipotentem. Credendus sine dubio est [g 1Kb] Deus, Pater omnipotens, cuius sic uirtus sentitur, ut quantitas eius et qualitas ignoretur: esse enim illius et posse non discutiendo assequimur, sed credendo. [h 1Kb] Quem autem credere debeamus edocet nos Redemptoris nostri auctoritas, dicentis: Qui credit in me et in eum qui me misit, habet uitam eternam ; et alibi: [i 1Kb] Creditis in Deum, et in me credite . Plus  est, fratres, quod fidei oculis intuemur, quam sensus possit uidere carnalis. Credis, inquit, [i 1Kb] in Deum, Patrem omnipotentem. [k 1Kb] In deo natura innascibilis, in Patre Unigeniti ueritas, in Omnipotente plenitudo  uirtutis ostenditur. Est namque per ingenitam deitatem omnipotens, et per 270 omnipotentiam Pater; nec disquirendum qualiter [l 1Kb] sit Pater; quia qualiter Deus sit aut omnipotens non potest comprehendi. Et in Iesum Christum, Filium eius unicum, Dominum nostrum. Quod Christus est factus, qui Filius erat, dispensatio est redemptionis humane; quod Dominus est, de proprietate nature est; unicus autem, uel Unigenitus annuntiatur et creditur, quia unus [m 1Kb] ita est genitus, nec habet in natiuitate consortem. Filium audis, non ut illum sexu aliquo editum putes, sed ut credas incomprehensibili maiestate Deum prodiisse de Deo, ut ipse ait: Ego a Patre exiui, et ueni in hunc mundum . Qui natus est de Spiritu sancto ex Maria uirgine. Spiritum sanctum audis, ut partum  illum mirabilem simul et inculpabilem recognoscas. [n 1Kb] Celeste est enim quod Spiritus agit, inuiolatum quod sanctus operatur. Nam cum Unigenitum Dei fieri hominem redemptionis nostre necessitas flagitaret, hoc natiuitati sue priuilegium proprie diuinitatis inuexit, ut de uirgine nasceretur. Qui enim ueniebat inueteratam peccatis hominum [o 1Kb] reuocare naturam, nouam legem uoluit habere nascendi. Unigenitus igitur Dei factus est filius hominis, ut qui Creator mundi erat fieret et Redemptor. Qui sub Pontio Pilato crucifixus est et sepultus. Nulla nobis [p 1Kb] sit de Christi cruce confusio, [q 1Kb] quia habemus de eius passione uictoriam: sicut enim sempiternus Dei Filius non sibi, sed nobis est natus; ita immaculatus Dei Agnus non sibi, sed nobis est passus. Quis autem non mirificum  aduertat esse mysterium, ubi ipse homo predicatur, qui Deus est; et ubi idem Dominus annuntiatur, qui asseritur crucifixus? nec incogitata ei, quod peremptus est, aut improuisa res accidit, qui diuinitatis sue  consilio idcirco suscepit hominem, ut pro homine posset occidi. Supplicium autem crucis elegit, ut sublimiorem uictoriam pareret pena deterior; et qui [a 1Kb] uniuersitatis bono patiebatur, quasi in conspectu mundi in altum [b 1Kb] subleuatus 271 occumberet, simul ut qui crucifixum uidebant, mirabilia cernerent crucifixi. Nam satis abundeque gloriam patientis ostendunt repentina solis obscuritas, tremor terrarum, saxorum diuisio, resurrectio mortuorum. Illud autem quanti est testimonii, quod etiam pariter crucifixus latro memoriam sui in celesti regno fieri a consorte supplicii precabatur? Hinc est, carissimi, quod illusiones et probra que pertulit Christus, crucem mortemque eius non suspiriis ingemiscimus, sed continuis laudibus celebramus. Sepultus est autem, quia  consequens erat ut qui mortuus fuerat acciperet sepulturam. Sepultus est Dominus ut ad consolationem sepultorum benedictionem corporis eius et terra susciperet. Sepultus est ut qui uere mortuus cernebatur, uere rediisse a mortuis crederetur. Tertia, inquit, die resurrexit a mortuis. Si credidisti de Christo quod dedecoris est, crede quod glorie est: si credidisti quod mortis est, crede quod uite est. Sicut enim in passione mysterium pietatis est, ita in resurrectione operatio potestatis [c 1Kb] , ut ait ipse: Potestatem habeo ponendi animam meam, et potestatem habeo iterum sumendi eam . Quomodo itaque non illi suppetebat uita post mortem, cui mori non fuit conditio, sed potestas? Nec magnum sane est, si dicamus: Potuit Christus resurgere, cum impossibile fuerit ut  auctor uite non rediret ad uitam; aut quomodo poterat inferni legibus detineri qui idcirco est mortuus ut mors amitteret potestatem? Nihil ergo ultra de eius passionibus confundamur, nichil de eius morte trepidemus, cui et resurgendi potestas erat, et natura uiuendi. Cuius autem dementie est illum non credere  resurrexisse, ad cuius preceptum de tumulo sepultus emersit? Ascendit in celum. Decebat, fratres, talis gloria hominem qui de uirgine nascebatur; nec impossibile ei fuit celum ascendere, cui possibile fuit inferos triumphare. Et necesse erat ut qui ad mortem de regno uenerat, post mortem rediret ad regnum. Fuit in hoc, carissimi, salutaris et incomprehensa mentibus humanis inter celum terramque communio: [d 1Kb] et sicut terra Dei Filium se suscepisse letata est, ita celum Filium hominis se accepisse gauderet, ut cantatum est per prophetam: Letentur celi et exsultet terra . Nam sicut manifestum est terram exsultare 272 de Deo, ita dubium non est celum gaudere de homine. Sedet ad dexteram Patris. Quod sedet Christus, [e 1Kb] uictoris munus  est: quod ad dexteram Patris sedet, Diuinitatis est priuilegium et indiscrete consortium caritatis. Et bene ad dexteram Patris annuntiatur sedere, in quo nichil [f 1Kb] uoluntatis sue diabolus, qui totus est sinister, inuenit. Inde uenturus [g 1Kb] iudicare uiuos et mortuos. Necesse est, fratres, ut hominum genus ille discutiat qui creauit, et ipse iudicet qui redemit: iustumque est ut omnipotens Dominus mortales suos, quos diuinitatis uirtute formauit, Patris pietate saluauit, iudicis examinatione discernat. Nam quid esse potest equius apud Deum, quam ut quorum in seculo fuit uita diuersa, eorum post hoc seculum merita distinguantur? [h 1Kb] uiui autem iudicandi referuntur ac mortui ut omnium hominum esse apud Deum cura credatur. Et in Spiritum sanctum. Hec est, carissimi, inoffensa  regula [i 1Kb] ueritatis, ut quorum unum nomen est, non sit eorum diuersa confessio, et qui in celo apud se unum sunt, a nobis non separentur in terris. Nam sicut Diuinitati nichil de creaturis equari potest, ita omnem diuisionem et inequalitatem natura Diuinitatis [i 1Kb] excludit. [1 12Kb] Secundum enim euangelicam ueritatem,  sicut Filius a Patre euiuit, ita et Spiritus a Patre procedit; [a 1Kb] et Unigenitus, sicut Filius Dei est, ita et Spiritus sanctus Dei est; et sicut Pater cui uult miseretur, et Filius cui uult Patrem reuelat, ita etiam Spiritus et inspirare legitur prout uult, et dona celestium gratiarum diuidere prout uult. Quomodo ergo non unum esse cum Patre Filioque credendus est Spiritus, cui eque adiacet posse quod uult? Sanctam Ecclesiam. uere sancta est Ecclesia confitenda, per quam et sanctificatio est data mortalibus et, crescente credentium numero, omnium pene linguis in Dei laudes sanctior mundus exsultat. Sancta est Ecclesia, que, baptismi sacramento peccatorum contagione detersa, terrarum incolas transmittit ad celum. Remissionem peccatorum. Credenda est precipue, fratres,  peccatorum remissio, quia hoc unum est remedium quod hominum genus a sententia perpetue mortis absoluit. Idcirco Unigenitus Altissimi sumere dignatus est carnem, [b 1Kb] complexus est crucem, ut te, qui crimina tua euadere et peccata non poteras, 273 indulgentia faceret innocentem. Ideo immaculatus occisus est Agnus ut eius cruore humani generis macula tergeretur. uidete, fratres, profunditatem mysterii, uidete altitudinem sacramenti: ubi mors reddidit uitam, et peccantium sordes sanguine sunt innocentis ablute. Hec autem remissio non te ad peccatum nutrit, sed admonet ut peccare iam metuas, qui te intelligis sine uenia non [c 1Kb] potuisse saluari. Bonitas enim [d 1Kb] Dei indulgentie sue munere non nos armat ad culpam, sed [e 1Kb] abluit ad gloriam. [1 4Kb] Carnis resurrectionem.  Hic religionis nostre finis, hec summa credendi est. Et reuera quis credens Deo possit de resurrectione dubitare, cum manifestum sit hanc solam Christo causam fuisse nascendi? Que enim alia ratio, queue utilitas erat, ut Perpetuus carnem dignaretur assumere, nisi [a 1Kb] carnem perpetuitate donaret? que gloria esset, Dei Filium crucem non refugere, mortem 274 expetere, perpeti sepulturam, nisi uitam mortalibus prestita resurrectione conferret? Posse autem hoc fieri facit Diuinitas fidem, cui totum quod uult posse subsistit. Denique, ut indubitata resurgendi exempla capiamus, ipse hic mundus, amissa receptaque decoris  sui specie, et occidit et resurgit. Documentum nimirum future resurrectionis accipimus, cum commendata sulcis frumenta in stipulam suam redeunt, et renouatis frondibus spoliata gelu nemora reuiuiscunt; cuncta etiam que terra producit aut [b 1Kb] semine aut radice multiplicata redduntur. Que autem duritia cordis est non credere reformari hominem, [c 1Kb] cum ea que facta sunt reparentur. Hoc est carissimi, symbolum, cuius [d 1Kb] ueritas unumquemque credentem efficit Christianum; hoc est symbolum, quod et uiuentes sanctificat, et mortuos reducit ad uitam.




HOMILIA LXXXIu. Incipit prefatio de corpore Christi.





ADMONITIO.

Huius homilie prefatio antequam a Mabillonio ex codice Sangallensi deprompta publicaretur, edita iam fuerat a Gymnico et a posterioribus editoribus una cum homilia cui titulus datus est: De cruce et sepultura Domini, pars illa que incipit ab his uerbis: uideamus de hoc ipso Domini corpore, et concluditur his aliis: Hec omnium salutem citius suscitauit. Deinde ipse Gymnicus aliique collectores alteram constituunt homiliam, alia inscriptione distinctam: De passione et sepultura Domini, cuius hoc est initium: Fortasse quis dicat de prioris dominice predicatione, isque est finis: Quid queris uiuentem cum mortuis? At amanuenses et editores omnes errasse deprehen limus ex quatuor codicibus optime note, scilicet ex uaticano 6452, ex Lateranensi et ex duobus Casinensibus, qui de duabus iam indicatis partibus homiliam unam conficiunt. Multoque magis hac in sententia nos confirmauit eadem homilia, cui pars alterius innectitur; cum tota sit de cruce Domini, et fragmentum ei additum omnino extraneum agnoscatur. Si uero expungatur ab homilia de passione et sepultura Domini principium, usque ad illa uerba Uterus procreauit, manifestam assequimur colligationem cum precedenti, in qua cepta est comparatio uteri uirginis cum monumento quod corpus Christi Domini recepit. Nec nouum est, ut iam alibi diximus, ueteres monachos, qui de antiquitatis naufragio pretiosa Patrum scripta seruarunt, ex una homilia uel sermone duas, aut tres lectiones, additis aliquibus ad usum suum, confecisse. His in lucem positis, inquirendum est an prior huius homilie pars, que hoc codicis Sangallensis titulo exhibetur: Incipit prefatio de corpore Christi, ei conueniat sitque ueluti caput eiusdem. Dicimus ergo exordium illud uideri desumptum a Maximo ex circumstantia loci et temporis, et congruit concioni in cetu episcoporum habite, quos antea preses allocutus fuisset, ut moris erat. Ipse Maximus, commendata primum episcopi presidentis oratione memoratoque eiusdem argumento, de sepultura corporis Christi sermonem suum instituere aggred tur: uideamus ergo de Domini corpore, postquam de cruce deponitur, quid geratur. Mabillonius non produxit in diem nisi prefationem, partemque homilie incipientis:  uideamus, et desinentis, Hec omnium salutem citius suscitauit; cum codicis Sangallensis pars altera: Fortasse quis dicat, etc., et que est apud ipsum cum titulo: De sepulcro Christi, in omnibus editionibus uulgata ipsi innotesceret. Integram nos homiliam producimus, quam dixisse Maximum in concilio Mediolaneasi sub S. Eusebio uerisimillimum arbitramur. uindicata homilie huius integritate, uindicandum S. antistitem Taurinensem suscipimus a codicibus qui illam sanctis Ambrosio, Augustino et Gregorio Magno supposuere. Tres nobis occurrerunt codices eamdem Ambrosio tribuentes, scilicet uaticanus 6452, Laurentianus X Plut. XIu, et cod. 1 part. sinistre, olim S. Crucis Minor., nunc in Laurentiana. Sed cum Benedictini monachi congr. S. Mauri in pref. ad sermones S. Ambros., tom. II edit. Paris. 1690, commemorato Gennadii testimonio, quo Maximum de sepulcro Christi scripsisse constat, homiliam illam, de eo agentem, Maximianam iu licauerint, nulla huiusmodi codices nos molestia afficiunt. Ipsi etiam Benedictini monachi cum eamdem homiliam in appendicem serm. S. August. num. 248, pag. 288 edit. Antuerp. an. 1700, traduxerint, uariamque de ea fuisse opinionem declarauerint, seque propensiores in Maximum quam in alios Patres dixerint, aduersantium codicum auctoritatem euerti putamus, in quibus nomen Augustini legitur. Quod uero in cod. uaticano 1270 pag. 31 a tergo S. Gregorio Magno homilia accepta referatur, manifesta est amanuensis fallacia: nullis enim in codicibus, nec in editis libris quisquam alius homilie huius auctorem somniauit Gregorium Magnum. Sed ne in re tanti momenti coniecturis ludere uideamur, presto nobis sunt quatuor codices probatissimi, quorum suffragia in Maximum conueniunt. Primus est Taurinensis, qui homiliam duas in conciones diuidit, ut primam faciat illam que incipit: Fortasse quis dicat, et secundam exordiatur ab illis uerbis: Hesterna die satis gaudii, etc., cum titulo in priore: De sepulcro Domini; et in secunda: Item de eodem, et hoc inuerso ordine ex amanuensis oscitantia. Codex alter est Sangallensis homil. 68 affixa inscriptione: Prefatio de corpore Christi. Tertius codex 99 S. Crucis in Ierusalem num. 51 priorem habet homilie partem sub titulo: De corpore Christi, et alteram sub hoc alio: De sepulcro Domini Saluatoris. Quartus tandem est codex Lateranensis pag. 212, qui epigraphi: De corpore Christi, addit: Sermo S. Maximi episcopi, atque incipit: uideamus de Domini corpore, etc. Cum ergo hisce precipuis nitatur homilia testimoniis, cumque pro ea Mabillonius, Ceillerius tom. XIu Istor., et Benedictini monachi in editionibus opp. Ambrosii et Augustini sententiam tulerint, iustam egimus causam, eam S. Maximo uindicando.

 279 ARGUMENTUM.---Pietatem Ioseph ab Arimathea Christo sepulcrum parantis summopere commendat S. Maximus, pluraque de eodem sepulcro mystice dicta explanat; postremoque de Maria Magdalena sollicite querente Dominum in monumento disserit.

Hesterna die satis gaudii accepisse uos credo, fratres dilectissimi, et tractatibus domini et [a 1Kb] fratris nostri presentis episcopi, qui tanta facundia res diuinas disseruit, ut predicatio eius plena fuerit sacerdotii gratia, oratoris eloquentia, institutione doctoris. Nec mirum si is qui in pontificio primatus honorem obtinet, habeat etiam in predicando primatus eloquium: ut uirtutes Dei, quas sancti pectoris arcano depromit, facundi sermonis oratione commendet. Atque ideo paruitatem meam scio auribus uestris  minus solito placituram. Quis enim contentus [b 1Kb] est potare de riuulo, cum possit haurire de fontibus? Terra enim aquarum tenuem rorem omnino non suscipit, posteaquam eam largus pluuiarum imber infuderit. Sic igitur uestra dilectio inundata S. sacerdotis eloquio, sermonis mei non patietur uile fastidium. Quamuis enim doctus, quamuis disertus orator, elinguis uidebitur, si ceperit loqui presente meliore. Sed tamen habet solatium suum ista confusio. Nihil enim ruboris est comparatione summi sacerdotis displicere minimum sacerdotem: presertim  cum iuuare me possit beatorum insigne consortium. Si enim Dauid unius societate sancti alterum sanctum fieri posse proclamat, dicens: Cum sancto sanctus eris : [c 1Kb] quis ergo me, quamuis imperitum, quamuis peccatorem non putet fieri posse predicatorem uirtute Domini, tantorum consortio 280 magistrorum? Igitur quoniam beatissimus frater noster sanctorum apostolorum laudes magno est prosecutus eloquio; debemus et nos ipsius sepulturam Domini predicare: ut quia unius corporis membra uidemur similibus obsequiis procurata, similibus quoque integrum corpus predicationibus exornetur. uideamus ergo de Domini corpore, posteaquam de cruce [d 1Kb] deponitur, quid geratur. Accepit illud Ioseph ab Arimathea, uir iustus, sicut ait euangelista, et in  nouo suo [e 1Kb] sepeliit monumento, in quo nondum quisquam positus [f 1Kb] erat. Beatum ergo corpus Domini Christi, quod cum nascitur, utero uirginis gignitur: [g 1Kb] cum recedit, iusti tumulo commendatur. Beatum plane corpus, quod uirginitas [h 1Kb] peperit, et iustitia custodiuit. [i 1Kb] Custodiuit illud Ioseph tumulus incorruptum, sicut seruauit illud Marie uterus illibatum. Hic enim [i 1Kb] uiri pollutione non tangitur, ibi mortis corruptione non leditur: [k 1Kb] nouus illud uenter concepit. [l 1Kb] Dominica ergo, et uirgo uulua, et uirgo est sepultura; quin potius ipsam sepulturam uuluam  dixerim: est enim similitudo non parua. Sicut enim Dominus de matris uulua uiuus exiuit, ita et de Ioseph uiuus sepultura surrexit: et sicut tunc de utero ad predicandum natus est, ita et nunc ad euangelizandum renatus est de sepulcro. Nisi quod gloriosior ista quam illa natiuitas. Illa enim corpus mortale genuit, hec edidit immortale: post illam natiuitatem ad inferos [a 1Kb] descenditur, post hanc remeatur ad celos. Religiosior plane ista est quam illa natiuitas. Illa enim totius mundi Dominum nouem mensibus in utero clausum tenuit, hec autem [b 1Kb] tridui tantum tumuli gremio custodiuit; illa cunctorum spem tardius protulit, hec omnium salutem citius suscitauit. [1 1Kb] Que comparatio uentris et tumuli; cum illa 281 ex intimis uisceribus edidit filium, hic autem  solummodo locum prestiterit sepulture? [2 2Kb] At ego dico, non minorem Ioseph affectum fuisse quam Marie. Siquidem illa utero Dominum, hic corde conceperit [c 1Kb] , illa Saluatori membrorum suorum secretum prestitit, [d 1Kb] hic secretum sui corporis non negauit; illa Dominum pannis inuoluit cum natus est, hic linteis cum recessit; illa perunxit beatum corpus oleo, hic aromatibus honorauit. Conueniunt ergo sibi obsequia, conuenit et affectus; unde necesse est et meritum conuenire, nisi quod angelus Mariam ad obsequium admonuit, Ioseph autem sola iustitia persuasit; Ioseph in suo sepulcro posuit Dominum. Legimus in propheta: Sepulcrum patens est guttur eorum . Si ergo sepulcrum patens est guttur hominum; uide ne forte secundum hanc similitudinem  Dominum Ioseph non tam in sepultura terrena posuerit, quam in monumento sui pectoris collocarit, et custodiendum illum susceperit, non tam memoria fragili elementorum, quam memoria sancta uirtutum.  [e 1Kb] Hec uirtutum fidelis est memoria, que intra se continens Christum, ledi cum hereticorum corruptione non patitur; de qua memoria in sacris dicit Dominus: Quotiescunque hoc [f 1Kb] facietis, in memoriam mei facietis, donec ueniam . Quotiescunque enim Christum loquimur, toties eum sacri oris [g 1Kb] memoria commendamus. Sepulcrum ergo patens est guttur [h 1Kb] eorum. Recte plane dicit propheta; sepulcrum enim Christi patens est euangelistarum 282 beatum guttur, per quod illud eterno litterarum thesauro condiderunt. Patens autem sepulcrum ideo dicitur, quia qui uult ad Christi peruenire mysterium, non ingreditur ad illud, nisi per [i 1Kb] euangelice Scripture secretum. [i 1Kb] In Litterarum enim sacrarum quasi quodam nouo uasculo [k 1Kb] commendandus est Dominus.  Quisquis igitur illud uidere desiderat, ibi et passionis eius sacramentum [l 1Kb] inuenit, et resurrectionis gloriam recognoscit. Patens ergo guttur sanctorum est; unde Apostolus ad Corinthios ait: Os nostrum patet ad uos, o Corinthii : inuitans eos ut predicationis sue semper apertam ianuam ingrediantur [m 1Kb] Christi secreta mysteria. In hac igitur pectoris memoria collocatur Dominus a Ioseph, [n 1Kb] ut in iustitie sede requiescat, et habeat Filius hominis ubi caput reclinet. uideamus igitur quare Saluator in aliena sepultura ponatur, ac suam non habeat sepulturam. Ideo in aliena sepultura ponitur, quia pro aliorum moriebatur salute; [o 1Kb] mors enim ista non illi illata est, sed nobis delata; mors ista non illi accidit, sed nobis proficit. Ut quid ergo ei propria sepultura, qui  in se mortem propriam non habebat? ut quid illi tumulus in terris, cuius sedes manebat in celis? ut quid illi sepultura, [p 1Kb] qui tridui tantum temporis spatio, non tam in sepulcro mortuus iacuit, quam uelut in  lectulo dormiens conquieuit? ipsa enim temporis breuitas declarat [a 1Kb] somnum fuisse quam mortem. Sepulcrum autem mortis est habitaculum necessarium; necessarium ergo non 283 erat mortis habitaculum Christo, qui uita est, nec opus habebat semper uiuens domicilio defunctorum. Recte autem hanc uitam nos in nostro sepulcro condidimus, [b 1Kb] ut cum ipso uiuificante mortem nostram a mortuis surgeremus. Unde et illa Maria Magdalene, que Dominum inter ceteros defunctos in sepulcro querebat, arguitur et dicitur illi: Quid queris uiuentem cum mortuis ? Hoc est: quid queris [c 1Kb] apud inferos quem rediisse iam constat ad superos? [d 1Kb] quem illa adhuc non intelligens nec cognoscens, respondit illi: Domine, si tulisti eum, dicito mihi ubi posuisti eum;  et ego illum tollam. Existimabat enim illum, sicut dicit Scriptura, hortulanum esse. Sancta ergo et simplex femina Christum requirebat a Christo, ac deuotione mentis prophetat, [e 1Kb] et nescit: ait enim  Domino de semetipso: Si tu [f 1Kb] tulisti 284 eum, dicito mihi. Recte interrogat, Si tu tulisti eum, ipse enim tulit corpus suum, [g 1Kb] qui suscitauit; ipse tulit corpus, qui illud iacens et dormiens sua aspiratione collegit ipse tulit corpus, qui diuinitatis illud uirtute gestans [h 1Kb] portat ad celos; atque ideo mulier sapienter interrogat et requirit: Si tu tulisti eum, dicito mihi ubi posuisti eum? hoc est, si illud auferens de sepulcro ad paradisum transtulisti. Audierat enim illum dicentem latroni, Hodie mecum eris in paradiso . Aut certe de infernis in Patris dextera collocasti, sicut ait Apostolus: Que sursum sunt querite, ubi Christus est ad dexteram Dei [i 1Kb] . Beatus ergo qui ita querit Christum Dominum, ut credat eum et in paradiso constitutum, et in celestibus  collocatum. Nam qui eum aut in infernis requirit, aut in tumulis, dicitur ei: Quid queris uiuentem cum mortuis?




HOMILIA LXXXu. De eo quod scriptum est: Quis putas maior est in regno celorum? 





ADMONITIO.

Non est opus ut eos refellamus qui S. Maximo hanc homiliam adimendam, ascribendamque S. Ambrosio censuerunt. Eorum enim et ueterum codicum mss. auctoritate ac copia, et styli ratione refellitur euertitusque opinio. Iaquisitionem sane postulat titulus huic homilie in editis libris affixus, qui est huiusmodi: In solemnitate diui Michelis archangeli, de eo quod scriptum est, etc. Hic primo recensendi sunt codices antiquiores, qui illius solemnitatis memoria penitus carent, et homilie locum Euangelii Matthei cap. XuIII premittunt, non iisdem tamen uerbis. Codices enim S. Crucis in Ierusalem, 90 homil. 47, et 99 serm. 10, habent: Incipit: de eo quod scriptum est: Quis putas maior est in regno celorum? Codex Sangallensis homil. 44: De eo quod scriptum est: Quis putas maior est, etc. Codex uercellensis 81: Homilia beati Maximi episcopi in Euangelium Matthei: Accesserunt discipuli ad Iesum dicentes: Quis putas, maior est in regno celorum? Codices uaticani 6490 pag. 190, et Palat. 477 pag. 187, necnon uallicellanus Xu pag. 113, similia habent: In Euang. Matthei: Quis putas maior est in regno celorum? Sermo beati Maximi episcopi. His conformis est codex Casanatensis homiliarum part. 1, et a quibus parum differt cod. XII S. Crucis in Ierusalem hec addens: Sermo in feriis S. Maximi episcopi Taurinensis. Super illud Euangelii Matthei: In illo tempore accesserunt ad Iesum discipuli, dicentes: Quis putas maior est? etc. Reliqui uero non pauci, posteriori euo exarati codices memoriam solemnitatis uel dedicationis sancti Michelis archangeli exhibent; in quibus numerantur codex Lucensis 89: In dedicatione sancti Michelis archangeli homilia sancti Maximi episcopi; Casinensis 102 pag. 136 a tergo, Ratisponensis sancti Emmerami, et duo Laurentiani 36, et 43 Plut. XuII: In solemnitate diui Michelis archangeli: de eo quod scriptum est: Quis putas maior est in regno celorum? etc. Differt etiam in titulo cod. Augiensis Xu, qui tantum habet: In festo sancti angeli, a cod. Cisterciensi Montis Amiate, in cuius fronte legitur: In festo sancti Michelis archangeli. In Euangelio: Accesserunt discipuli ad Iesum, dicentes, etc.: Quis putas maior est? etc. Homilia eiusdem beati Maximi episcopi. Cum autem apparitio S. Michelis archangeli in Monte Gargano contigerit tempore S. Gelasii I, qui fuit Romanus pontifex ab anno 492 ad annum 496, et longius etiam post obitum S. Maximi dedicatio prime eius basilice Rome in circo Maximo facta a Bonifacio II, clarissime patet hanc homiliam a S. antitiste Taurinensi recitari non potuisse in solemnitate S. Michelis archangeli, que in Ecclesia nondum instituta erat. Ab Euangelio Matthei, quod ea die legitur imperiti amanuenses titulum illum homilie Maximi affixerunt. Nos, relictis editoribus qu errorem tam manifestum non precauerunt, inter homilias de diuersis rectius eamdem transtulimus.

 284 ARGUMENTUM.---Multa, eaque preclara de uirtute humilitatis, deque scandali peccato scribit sanctus Maximus: ac paruulos malitia ait esse, nonnisi clericos idoneos, monachos religiosos uel laicos.

Si diligenter audistis euangelicam lectionem, intelligere  potestis [i 1Kb] que ministris ac sacerdotibus Dei reuerentia debeatur, uel quia ipsos clericos inuicem [k 1Kb] humilitatis sedulitate se oporteat preuenire. Ait Dominus percunctantibus discipulis quis eorum in regno celorum maior esset futurus, statuto coram  omnibus puerulo: Quicunque humiliauerit se sicut puer iste, hic maior erit in regno celorum ; unde intelligimus quod humilitate peruenitur ad [a 1Kb] regnum, simplicitate penetratur ad celum. Quisquis ergo cupit Diuinitatis tenere fastigia, humilitatis ima sectetur; quicunque uult fratrem preuenire regnando, prius illum preueniat obsequendo, sicut ait Apostolus: Honore inuicem preuenientes , uincat eum officiis, ut possit uincere sanctitate. Si enim te non lesit [b 1Kb] frater, obsequium meretur, ut diligas: quod si forsitan lesit, magis officium meretur, ut uincas. Hec enim nostre Christianitatis summa est ut amantibus uicissitudinem, ledentibus patientiam [c 1Kb] rependamus. Qui ergo fuerit patientior ad iniuriam, potentior constituetur in regno;  non enim ad imperium celorum peruenitur superbia, diuitiis, prefectura, sed humilitate, pauperie, lenitate. Arcta [d 1Kb] enim et angusta est uia que ducit ad [e 1Kb] regnum . Quisquis ergo honoribus inflatus fuerit, et auri thesauris dilatatus, tanquam onustum et impeditum animal, per angustum regni iter transire non poterit; simul etiam ut se existimat peruenisse, sarcinam eius exigua porta non capiens, [f 1Kb] repercusso limine, retrorsum abire cogetur; tam enim angusta est diuiti porta celestis, quam est camelo acus foramen exiguum; unde ait 286 Dominus: Facilius est camelum per foramen acus transire, quam diuitem intrare in regnum celorum . Sicut enim camelum, animal tortuosum atque deforme, exigua [g 1Kb] cauerna preterire non patitur; ita et diuitem auarum  atque mendacem arcta celi ianua minime intrare permittit. Nam ideo nudi in seculo nascimur, nudi etiam ad lauacrum accedimus, [h 1Kb] et nudi quoque, et expediti ad celi ianuam properamus. Quam autem incongruum et absurdum est ut, quem nudum mater genuit, nudum suscipit Ecclesia, diues intrare uelit in celum? propterea [i 1Kb] adolescenti illi diuiti in Euangelio a Saluatore dicitur: [i 1Kb] Si uis perfectus esse, uende omnia tua, et da pauperibus [k 1Kb] . Usque adeo enim nuda uirtus apta celo est, ut, quamuis iustus, quamuis sanctus, aurum uel diuitias possidens, non possit esse perfectus. Talem enim uoluit adolescentem illum Dominus ad paradisum redire, qualis Adam fuerat de paradisi sublimitate deiectus; nudus enim Adam incola paradisi fuit: denique post peccatum nuditatem suam  [l 1Kb] peruidens, folio puden la contexit. Prius enim quam peccaret honestatis erat colore uestitus; atque ideo nuditatem inhonestam non natura instituit, sed delicti reatus inuenit. Nam et sancti angeli in splendidissimo habitu constituti, nunquid tunicis operiuntur et palliis? Sed cum sit in illis natiuitatis sue nuda substantia, uestiti uidentur esse, quod sancti sunt. Sic igitur et Adam custodiens honestatis angelice dignitatem, erat quidem nudus mundanis uestibus, sed immortalitatis erat splendore uestitus. Nihil [m 1Kb] prauum respiciebant eius oculi; non cor eius turpe aliquid cogitabat; erat apud honestas mentes nuditas ipsa uestita. Sicut enim apud nequam homines turpis cogitatio a concupiscentia uestibus non arcetur, ita apud sanctos uiros honesta simplicitas ad  concupiscendum nuditate non trahitur; sed sicut uitiosis ad corruptelam nuda sunt omnia, ita religiosis ad castimoniam operata sunt uniuersa. Quid autem ait euangelica lectio? Qui scandalizauerit unum de pusillis 287 istis, qui in me credunt: expedit ei, ut suspendatur mola asinaria in collo eius, [n 1Kb] et mergatur in profundum maris . Pusillos hic non etate pueros, sed malitia paruulos dicit; sicut Apostolus ait: Malitia paruuli estote, ut sensibus perfecti sitis [o 1Kb] . Qui sunt isti nisi clerici ido nei, monachi religiosi, uel laici? Quisquis igitur his irreuerens, aut contumeliosus exstiterit, hac belluina pena plectetur, ut informi saxo relegato illi ad collum precipitetur in mare. Sed uideamus cur [p 1Kb] scandalizantibus Christianos ista pena decreta sit, aut  quid sibi uelit ipsa sententia; puto enim [q 1Kb] aliquod mysterium continere: quasi uero non sufficeret in mare homini demergendo saxum qualecumque non magnum aut enorme, sed mole asinarie lapis ei relegetur ad collum, ut cum perituro homine pereat res usui necessaria. Sed puto hoc magis esse, quod in Scripturis asini figura populus gentilium nuncupatur, qui clausis oculis circa ignorantie molam erroris sui gyro pertrahitur, et sine ulla cursus directione uestigiis in se sepe redeuntibus inuitus usui laborat alieno. Nonne enim tibi uidetur molam asinariam uoluere populus gentilis, quandiu [r 1Kb] 288 in imperitie sue labore uersatur? nature quidem uinculis alligatus, ut uerbum Dei [s 1Kb] molat, Dominum celi querat, sed operte mentis cecitate subfusus  uultum animi erigere ad Deum, [a 1Kb] cordis oculos leuare non possit ad celum. Sed quoniam mola asinaria [b 1Kb] saxum esse constat; uideamus si et paganorum talis est mola. Talis est plane; saxea enim mola est paganorum Iupiter, Herculesque lapideus, circa quos [c 1Kb] cecis oculis frequenti errore circumeunt. Cecos, inquam, dixerim eorum oculos qui putant se uidere quod non uident; aspicientes enim saxum Deum se uidere confidunt. Attamen qui molam uoluit, consummandi aliquando finem operis habet, exeundi  spem gerit laboris: cui uera mola asinaria ad collum suspenditur, portat lapidem, qui portare debuerat iugum Christi. Asinus ergo ad molam, cecus ad lapidem, gentilis ad saxum, qui adorat eum quem non uidet nec agnoscit. Deus enim non in manufactis habitat, nec in metallo aut saxo cognoscitur. Hic ergo gentilis populus cum persecutionem Christiano intulerit, hac pena plectitur, ut cum sua sacrilega mola iudicandi seculi fluctibus demergatur.




HOMILIA LXXXuI. De bellico tumultu.





ADMONITIO.

Muratorius omnium primus hanc homiliam inter sermones S. Ambrosii usurpatam S. Maximo Taurinensi restituit. Eam enim reperit in codice 98 Ambrosiano, de quo sepe mentionem habuimus, et cum aliis plurimis eodem ex mss. depromptis in tom. Iu Anecdot. publicauit. Huc usque hoc cum testimonio in sequentibus Maximianorum operum editionibus exornata apparuit. Nos auctoritate codicis 99 S. Crucis in Ierusalem, ubi est pag. 160, sermo 93, eamdem illustramus, neque hesitamus S. presuli Taurinensi asserere, cum et dicendi ratio, reique argumentum ipsi conueniat.

 ARGUMENTUM.---Ad Taurinenses ciues ob barbarorum in proximas prouincias irruptionem trepidantes, et tuitionem defensionemque Urbis parantes hanc orationem habuit S. Maximus. Eorum quippe animos erigere ad spem diuini presidii conatur, admonens, ut prauos mores corrigentes Dei uindictam ulterius prouocare caueant, atque illam piis sanctisque operibus placare studeant.

Mouet fortasse uos, fratres, quod tumultus bellorum et incursiones preliorum fieri audimus assidue, et cur nostris temporibus fiant dilectionem uestram fortasse plus mouet. Sed hec causa est quia, quanto magis proximi sumus mundi excidio, tanto magis regno sumus proximi Saluatoris. Ipse enim Dominus ait, quod in nouissimis diebus exsurget gens contra gentem, et regnum aduersus regnum : et  alibi: Cum uideritis bella, et terremotus, et fames, scitote quoniam in proximo est regnum Dei . Ergo uicinitas ista bellorum uicinum magis nobis Christum esse demonstrat. Atque ideo uenientem aduersarium timere non debeo, quia per hec signa uenire potius intelligo Saluatorem, quamuis enim iste metum incutiat temporalem, ille tamen salutem defert sempiternam. Potens 289 est autem idem Dominus, ut et hostilem a nobis repellat pauorem, et suam nobis presentiam largiatur. Per hos igitur bellorum tumultus mundi quoddam significatur excidium; futurum enim iudicium Dei hec inquietudo precedit. Est autem quoddam commotionis iudicium Dei uidere quod metuas. Dum enim cauti sumus ad ea que cernimus, cautiores  ad illa efficimur que speramus. uir autem sapiens his actibus terrenis instruitur quemadmodum [d 1Kb] futuri seculi debeat iudicium declinare, dum enim perspicit in hac communi perturbatione primores uiros [e 1Kb] tuitiones in menibus preparare, ipse admonetur quemadmodum in futura euersione mundi defensionem  [f 1Kb] preparat animabus. Cernimus armari ciuitatis portas, debemus etiam prius in nobis portas armare iustitie, de quibus S. propheta dixit: Aperite mihi portas iustitie . Tunc autem ciuitatis porta munita esse poterit, si prius in nobis porte iustitie muniantur. Etenim nichil prodest muros munire propugnaculis, et Deum prouocare peccatis. Illa enim constituitur ferro, saxis et sudibus, hec armatur misericordia, innocentia, castitate; illa telorum multitudine custoditur, hec orationum frequentia defenditur. Et ad plenam tuitionem urbium portas principum solent signa precedere: animarum nostrarum portas signum Saluatoris anticipet. Ergo, fratres, propter futurum iudicium armis nos celestibus muniamus, accingamur lorica fidei, salutis galea protegamur,  uerbo Dei spiritali gladio defendamur; qui enim his armis instructus fuerit nec presentem perturbationem metuit, nec futurum iudicium pertimescit. Siquidem sanctus Dauid hac deuotione 290 protectus Goliam illum fortissimum armatum etiam inermis occiderit, et uirum bellicosum munitionibus undique circumseptum sola fidei uirtute prostrauerit. Cum enim S. Dauid non operiretur galea, non precingeretur [g 1Kb] gladio, non lancea uteretur; occidit autem illum non telo ferreo, sed gladio spiritali. Quamuis enim inermis oculis hominum uideretur, satis tamen erat gratia Diuinitatis armatus. uerum ipse spiritalis gladius non fuit gladius; non enim gladio Golias, sed lapide prostratus occubuit. Legimus in Scripturis lapidis uocabulo Christum figuraliter  designari; sicut ait propheta: Lapidem quem reprobauerunt edificantes, hic factus est in caput anguli . Igitur cum lapide Golias percutitur, Christi uirtute prosternitur. Et in qua tandem corporis parte prosternitur? In fronte scilicet; gentilis est sacrilegus homo, ibi percutitur a Christo, ubi deerat  Christus; et ibi ei infertur mortis exitium, ubi signum salutis non inuenitur. Quamuis enim esset Golias undique armorum protectione munitus, frons tamen eius patebat ad mortem, quia signaculum Saluatoris non gestabat. Atque ideo ibi percutitur, ubi nudus a Dei gratia reperitur. Hec autem in [a 1Kb] figura facta esse nemo est qui nesciat. Nam et Dauid armorum indumentis sese ante precinxerat; sed cum esset in iis  grauis et impeditus, ita ut ambulare uix posset, eadem sine cunctatione proiecit, significans arma illa huiusmodi uana et luxuriosa esse opera, in quibus qui sese permiscere uoluerit, tanquam grauis et gradiendi ad celum cursum liberum non habebit. Simul et illud nos docuit quod non in armis tantum speranda uictoria est, sed in nomine Saluatoris oranda.




HOMILIA LXXXuII. De hostibus non timendis.





ADMONITIO.

Hanc quoque homiliam Mabillonius, erutam ex codice Sangallensi in Museo Italico publicauit post duas precedentes, quemadmodum fecisse Gallandium constat ex tom. IX Bibl. ueter. Patrum, pag. 351. Titulus apud illos est Sequentia, qualis in mss. reperitur. Nos De hostibus non timendis eamdem inscripsimus; cum hic S. Maximus Christianos ad agenda uirtutum opera adhortetur, ut ab inimicis liberentur. Nullius codicis testimonio Sangallense ms. illustramus, cum penitus ea careant omnes; sed quis ambigere poterit huius pariter Maximum orationis auctorem censendum esse? quandoquidem uix exorsus precedentis summam complectitur?

 291 ARGUMENTUM.---Inexpugnabile est propugnaculum contra hostes resistere precibus, ieiuniis ac eleemosynis. Qui sine Dei gratia munitionem sibi construere conantur, uulpium more uidentur fouee sibi latibulum preparare.

Meminit uestra dilectio hoc nos superiore dominica predicasse, ut bonis actibus, assiduis orationibus portas nobis iustitie reseraremus, ac frequentibus eleemosynis, uelut uallo nos misericordie muniremus. Murus enim quidam inexpugnabilis est contra aduersarium resistere eleemosynis, dimicare ieiuniis. Quamuis enim inimici arma sint ualida, fortiora tamen hec arma sunt Saluatoris: quibus qui indutus fuerit, licet inermis oculis hominum uideatur, satis tamen armatus est, quia eum Diuinitas summa  custodit. Bonum est igitur in tribulatione orare, ieiunare, psallere, misereri. His enim telis, sicut Dauid exemplum contra Goliam protulimus, solent aduersarios suos uincere Christiani, his armis ciuitatis menia custodire. Dicit enim sanctus propheta: Nisi Dominus custodierit ciuitatem, in uanum uigilant qui custodiunt eam . In uanum ergo iste uigilat qui putat se armare ciuitatem, cum ipse fidei arma non habeat. In uanum plane laborat qui estimat se tuitionem alii parare posse, cum ipse sit Dei gratia destitutus. Ait Dominus in Euangelio: Medice, cura te ipsum . Hoc exemplo dicendum est: prius tu, homo, tue consule saluti, ut possis saluti prouidere multorum. Ceterum cum te imbecillem et infirmum uideam, ac Diuinitatis auxilio destitutum,  non solum ciuitatis, que per te paratur, custodia non confido, sed uereor ne conturbet tua desperatio ciuitatem. Tunc ergo ciuitas munita est, quando eam magis Deus ipse custodit: tunc autem eam custodit Deus sicut scriptum est, quando habitantes in ea sunt omnes moderati, graues, Christiani atque catholici. Necesse est enim, ut ciuitatem conseruet Deus in qua de preceptis suis inueniat quod reseruet. Ceterum ubi est luxuria, perfidia atque blasphemia, illam ciuitatem non seruat Dominus; ne non tam ciuitas,  quam que in ea sunt peccata seruentur. Ergo qui in nomine Domini munitionem prestaret ciuitati, iste uere securitatem ciuibus parat. Nam qui sine Dei gratia munitionem urbi construere conatur, hic uulpium more uidetur fouee sibi latibulum 292 preparare. Nonne enim iste tanquam uulpis in ea louea est, qui terram iugiter fodit, celum omnino non respicit? Ait enim Dominus, sicut lectum nuper audiuimus: uulpes foueas habent, et uolucres celi nidos ubi requiescant: filius autem hominis non habet ubi caput reclinet : que sententia quem intellectum habeat diligenter intendamus. Non enim de ipso specialiter animali locutus est Dominus: sed de his hominibus, qui uersuti semper et callidi, uulpes moribus semper imitari student; dum aliena fraudulenter diripiunt,  foueam sue perditionis effodiunt; ideo caput Christi, quod est Deus, habitaculum in his non potest inuenire qui habitant in defossis. Quid autem specialiter heretici uulpibus comparantur nulla cunctatio est. Sunt enim, sicut uulpes, dolosi, importuni et timidi; ubi quietem senserint, ibi rabiem sue leuitatis exerceat; ubi uigilantiam repererint, exinde dolosa fraude diffugiunt. Nam sicut memoratum animal semper est fallax, semper incertum, nec aliquando morum potest mutare uersutiam, ita et omnis hereticus semper fallax, semper incertus est; et cum tecum uideatur simpliciter loqui, mutat uerba, sed non mores, modestiam sermone promittit, rabiem corde depromit. uulpis cauda fallit, hereticus lingua circumuenit; uulpis mansuetudinem animalibus fingit, ut capiat;  hereticus moderationem hominibus promittit, ut noceat; illa autem proludit ut iugulet, hic prius blanditur ut exspoliet. Familiare autem uulpi est galline semper insidiari et pullis, ut si a matre quispiam longius abierit, in eius predam captetur; ita et hereticus matri Ecclesie semper insidiatur et filiis, ut si forte aliquem negligentiorem inuenerit, sua illum rabie circumscribat. Quod autem galline recte comparetur Ecclesia, in Euangelio legimus, dicente Domino ad Ierusalem: Ierusalem, quoties uolui congre-  filios tuos, sicut gallina congregat pullos suos sub alas suas ? Recte autem comparatur gallina Ecclesie. Sicut enim non solum suos filios nutrit, sed etiam alienos suscipit uenientes; ita et gallina non solum eos nutrit quos ipsa excluserit, sed etiam  appositos sibi educat alienos. Igitur, fratres, armemus nos per hanc hebdomadam ieiuniis, orationibus atque uigiliis ut, interueniente misericordia Dei, et barbarorum repellamus feritatem, et hereticorum insidias retundamus. Explicit.




HOMILIA LXXXuIII. De non timendis hostibus carnalibus et de gratiis post cibum Deo agendis I.





ADMONITIO.

293 Fortasse dubitabitur utrum hec homilia cum sermonibus Ambrosianis confusa olim, ut docet editio Parisiensis an. 1569, S. Maximo sit decernenda: quod nonnisi unus aut alter codex eius assertor reperiatur. Sunt autem huiusmodi codex 99 Sancte Crucis in Ierusalem num. 46, et codex uaticanus 1268, pag. 144. Exstat etiam in codice Laurentiano X Plut. XIu pag. 281, ubi auctoris nomine caret. Sed Gennadius testimonio suo plenam fidem sibi uindicat, qui precipuis notis titulum illius ita expressit: De hostibus carnalibus non timendis et de gratiis post cibum Deo agendis. Tres memorati codices iisdem pene uerbis conceptam epigraphem preferunt; nam codex S. Crucis in Ierusalem habet: De hostibus magis spiritualibus quam carnalibus metuendis, et de gratiis post cibum Deo referendis. Duo reliqui, uaticanus et Laurentianus, consonant: De hostibus magis spiritualibus metuendis, et post cibum gratiis Deo agendis, non omittentes nisi de carnalibus. Gennadii auctoritatem plurimi fecisse uidentur Benedictini monachi congreg. Sancti Mauri, ideoque hanc homiliam ab albo sermonum S. Ambrosii deleuerunt, et S. Maximo asseruerunt, adnotantes in ueteribus Ambrosii editionibus haberi titulum: Super caput uII Iob sermo, etc. uerum posteriores editores. Gymnicus pag. 267, Galesinius pag. 171, Raynaudus pag. 240, et Margarinus in Bibl. Max. tom. uI, pag. 43, eamdem Gennadii inscriptionem retinuerunt.

 ARGUMENTUM.---Aduersa tolerare sapienti uirtutis exercitium est, insipienti preuaricationis occasio. Beneficiorum est retributio diuinorum, ut refecti gratias Deo referamus.

Frequenter admonui uos, fratres, ut, dum licet, [a 1Kb] dum in spatio est, saluti uestre omnibus modis consuleretis, et in hac uita breui uitam uobis prouideretis eternam. Sapiens enim quisque intelligit quod hec uita hominum non ad quietem data, sed ad laborem, hoc est, ut hic laboret et in posterum requiescat. [1 3Kb] Hic autem requies nulla; tantis enim malis hec uita repleta est, ut comparatione eius mors [b 1Kb] remedio putetur esse, non pena; nam ideo breuem illam fecit Deus, ut molestie eius, quia prosperitate non poterant, temporis exiguitate finirentur. Denique  sanctus Iob dicit: Piraterium est uita hominis super terram ; hoc est, siue quod homines in hac  uita omnia experiantur mala; piraterium enim Latine experimentum dici potest; seu certe piraterium, quod in hac uita circa homines diabolus, tanquam pirata deseuiat; piraterium enim habitaculum piratarum est. Tandiu ergo in piraterio sumus, quandiu in hac carne positi predonum spiritualium tentationibus subiacemus; quamuis in hac ipsa uita etiam carnales nobis, qui sunt barbari, pirate non desunt; minus tamen eos timeo qui, etsi auferunt patrimonia, non possunt auferre iustitiam; 294 si aurum tollunt, Christum certe tollere non possunt; si diripiunt argentum, non possunt diripere Saluatorem. Quis igitur non [c 1Kb] festinat habere sibi Christum, quem non possit ab eo nec predo diripere, nec hostis auferre, nec captiuitas separare? Qui enim habet Christum, hominem  non ueretur inimicum. Quid enim facturus sapienti? Pecora eius abducet? Hoc etiam morbi lues  facere consueuit. Armenta diripiet? Istud damnum abactores tolerando iam didicit. Ipsum fortassis [a 1Kb] non illi admouet tedia, sed remouet; hoc enim illi intulit, quod maiore cum molestia febris afferret, presertim cum dicat Dominus: Nolite timere eos qui occidunt corpus, animam autem non possunt occidere . Illi igitur spirituales plus metuendi pirate sunt, qui non solum corpora hominum, sed et animas spoliare consueuerunt; qui non tam aurum mundi quam aurum fidei auferre nituntur; qui non tam seculi substantiam quam Christi sapientiam depredantur. Nam ipsi nobis spirituales hostes hos carnales immittunt, ut probemur in tribulatione positi quam simus confidentes in Deo, qui de solo ipso remedium postulemus. Sunt enim quidam qui, in tribulatione positi,  dicant malis artibus hostes uincere, iisdem eos artibus debere superari, desperantes de Deo, a demonibus uictoriam flagitantes; miseri homines nesciunt quid faciunt, quid loquantur. Dum enim rebus suis metuunt, obliti sunt religionis ac fidei, qui res quidem suas forte 295 non [b 1Kb] perdunt, sed quod est amplius suas animas perdiderunt. Dicit sanctus Iob: Si bona [c 1Kb] excipimus de manu Domini, quare non mala tolerabimus ? Hoc est si bonis superuenientibus iucundamur, quare non et aduersis accidentibus confortemur? Aduersa tolerare sapienti uirtutis exercitium, insipienti preuaricationis est occasio. Dixi ego frequenter ut in hac uita breui uitam uobis prouideatis eternam, quod doleo cur hoc facere  contemnatis. Cum enim ieiunandum dicimus, preter paucos nemo ieiunat; cum eleemosyne faciende, maior auaritia uos constringit. Orare autem et agere Deo gratias, quid sit, plerosque de uobis arbitror ignorare; qui surgentes primo diluculo nonnisi de prandio cogitent: cum pranderint, somno se tradant, nunquam Diuinitati gratias referentes, que illis et prandium ad refectionem, et somnum dederit ad quietem. Utique, tu Christiane, si es utilis, meminisse debes cuius panem comedis, et ei laudem 296 dicere. Dic mihi num, si aliquid de tuo cuicunque largiris, exspectas ut tibi gratias agat, ut benedicat demum de quo ei humanitas sit tributa? Cui si forte gratias non agit, quemadmodum a te denotatur ingratus? Ita ergo et a nobis exspectat qui nos pascit  Deus, ut pro presititis ab eo escis [d 1Kb] gratias referamus, et saturati donis ipsius laudes dicamus. Hec enim beneficiorum est retributio diuinorum, ut cum refecti fuerimus, bene nos confiteamur acceptos. Ceterum, si accipientes diuina munera, taciti et immemores fuerimus, tanquam ingrati et indigni eorum subministratione fraudabimur; ut Deum, quem beneficiis non cognouimus, malis ingruentibus requiramus, et ad ersis stimulemur ad rogandum, [e 1Kb] quod prosperis gratias non egimus ad fruendum, sicut nunc [f 1Kb] contingit, ut qui in pace pigri fuerimus ad laudes referendas, modo in tribulatione trepidi existamus ad pericula deploranda.




HOMILIA LXXXIX De eodem argumento II.





ADMONITIO.

297 Cum hec homilia sit continuatio precedentis, cuius meminisse Gennagium diximus, a agnoscentes Benedictini monachi congreg. S. Mauri eiusdem auctoritati adheserunt. Ita in pref. ad serm. S. Ambrosii. Eorum assertionem confirmant testimonia duorum codicum mss., nempe 99, S. Crucis in Ier., et uaticani 1268, qui S. antistitis Taurinensis nomine eam adornarunt, et tanquam concionem cum priore connexam retulerunt. In codice Laurentiano X Plut. XIu hec homilia est anonyma, eius tamen titulus: Item sequentia, ad eam que ei precedit spectare declarat. Quapropter collectores homiliarum, Cumdio excepto, qui separatim uulgauit tom. I, pag. 139, utramque successiue ediderunt, Gymnicus scilicet pag. 271, Galesinius pag. 172, Raynaudus pag. 41, Margarinus in Bibl. Max. tom. Iu, pag. 44, apposito titulo: Homilia secunda eiusdem unde supra.

 ARGUMENTUM.---S. Doctor fideles hortatur, ut omnes actiones a Deo auspicentur, et pro singulis quotidianis donis gratias ei referant; idque ut faciant, eos non solum doceri ratione, sed etiam admoneri exemplis, ostendit.

Satis abundeque dixisse me credo superiore Dominica ad correptionem eorum qui, diuinis muneribus perfruentes, gratias non referunt Creatori; et utentes beneficiis celestibus, tanquam ingrati et indigni beneficiorum, non remunerantur auctorem; ingrati, inquam, qui Deum nec quasi serui metuunt Dominum, nec quasi filii honorificant ut parentem. Dicit per prophetam Deus: Si Dominus sum, ubi timor meus? si pater, ubi amor meus ? Hoc est,  si seruus es, redde Domino timoris obsequium; si filius, exhibe patri familias affectum. Tu autem cum gratias non agis, Deum nec diligis, nec uereris; unde aut contumax seruus, aut superbus es filius. [g 1Kb] Qui est igitur utilis Christianus semper debet Patri ac Domino suo laudes dicere, et in eius gloriam omnia procurare; sicut ait beatus Apostolus, dicens: Siue manducatis, siue bibitis, [h 1Kb] siue aliud facitis, omnia in gloriam Dei facite . uidete quale [i 1Kb] uiri Christiani Apostolus uoluit esse conuiuium, ut magis fides Christi quam prandii sagina comedatur, et plus reficiat hominem dominici nominis frequens inuocatio quam epularum multiplex et copiosa collatio, meliusque pascat esurientem religio quam sagina. Omnia,  inquit, in gloriam Dei facile. Omnes ergo actus [a 1Kb] nostros Christo uelut socio uel teste compleri, hac scilicet ratione, ut bona ipso auctore faciamus; mala propter ipsius contubernium declinemus. 298 Erubescit enim mala facere qui scit Christum se habere participem. Christus autem in bonis adiutor est, in malis noster est conseruator. Ergo cum diluculo surgimus, debemus, priusquam procedamus e cubiculo, gratias agere Saluatori, et ante omnes actus seculi, actus habere pietatis, qui nos quiescentes et dormientes in lectulis custodiuit. Quis enim nisi Deus dormientem custodit hominem? qui ita resolutus in somnum, et oblitus sui uigoris humani, a se alienus efficitur, ut nesciat quid ipse sit, ubinam demoretur, adesse sibi certe ipse non possit. Necessarius igitur  Deus adest dormientibus, quia dormientes sibi adesse non possunt; et a nocturnis insidiis genus hominum ipse custodiat; quia id temporis [b 1Kb] nemo alter peruigilat, debeo ergo illi gratiam qui, ut ego securus dormiam, ille peruigilat. Ipse enim nos Deus ituros cubitum quodam gremio quietus suscipit, et thesauro pacis recondito seruat, et caliginum quadam tuitione in lucem defendit; ut malitia inimicorum hominum repellatur tenebris, que non potest benignitate depelli; et pacem fessis prestet obscuritas, quam non prestabat humanitas; dum enim nescit homo ubi suum aduersarium persequatur, pacem, quam uolens prestare noluit, prestat inuitus. Debemus ergo surgentes gratias [c 1Kb] Deo agere, et omne diei opus in signo facere Saluatoris. Nonne cum adhuc gentilis esses,  solebas signa perquirere, que signa, quibus rebus essent prospera, magna inquisitione colligere? Iam nunc nolo erres in numero; scito quia in uno signo Christi omnium rerum est tuta prosperitas. Qui in hoc signo seminare ceperit, uite fructum consequetur eterne, qui in hoc signo iter facere aggreditur, ad 299 celum usque perueniet. In hoc igitur nomine omnes actus nostri dirigendi sunt, et ad ipsum totius uite nostre commotio referenda; quia, sicut ait Apostolus: In ipso uiuimus, mouemur et sumus . Sed et cum uespera diem claudit, ipsi debemus per psalterium laudem dicere, et gloriam eius modulata suauitate concinere, quo, operum nostrorum consummato certamine, ueluti uictores requiem [d 1Kb] acquiramus, et laboris quedam palma sit  soporis obliuio. Hoc autem ut faciamus, fratres, non solum docemur ratione, sed etiam admonemur exemplis.  Nonne [e 1Kb] uidemus et minutissimas aues, cum illucescentem diem aurora producit, in quibusdam nidorum cubiculis uaria dulcedine personare, et id studiose agere, priusquam procedant, ut Creatorem suum, quia loquela non possunt, suauitate demulceant; et quemadmodum unaqueque earum, quoniam confessione nequit, modulis prodat obsequium; ita ut uideatur sibi deuotius gratias agere, que dulcius personauit, hoc etiam, peracto diei cursu, similiter facere? Quid ergo sibi uult ista certis temporibus disposita cantilena et iugis intentio, nisi gratiarum quedam sit immoderata confessio? Pastori enim suo auis innoxia, quia sermone non potest, suauitate blanditur; habent enim et aues pastorem suum, sicut ait Dominus: Respicite uolatilia celi, quoniam [f 1Kb] non  serunt, neque metunt, et Pater uester, qui in celis est, pascit illa . At quibus tandem cibis pascuntur aues? uilissimis scilicet et terrenis: aues ergo propter 300 uiles escas gratias agunt, tu pretiosissimis epulis pasceris, et ingratus es. Quis igitur non erubescat, sensum hominis habens, sine psalmorum celebritate diem claudere; cum ipse aues ad gratificandum psalterii suauitate persultent; et eius gloriam non uersuum dulcedine personare, cuius laudem uolucres modulata cantilena pronuntiant? Imitare ergo, frater, minutissimas aues mane et uespere Creatori gratias referendo; et si es deuotior imitare lusciniam, cui quoniam ad dicendas laudes dies sola non sufficit, nocturna spatia peruigili cantilena decurrit; et tu igitur laudibus tuis diem uincens operi tuo adde nocturna  currentia curricula, et insomnem suscepti laboris industriam psalterii serie consolare. Et quia de his auibus mentionem feci que noctibus uigilant, nolo te imitatorem esse noctue, que licet per noctem uigilet, per diem tamen pigra uel ceca est, que grandibus oculis tenebrarum caligines diligit, splendorem solis horrescit, mirum enim in modum illuminatur obscuritate, luce cecatur. Istud animal hereticorum figura est atque gentilium, qui tenebras amplectuntur diaboli, lucem Saluatoris horrescunt, et grandibus disputationum oculis cernunt uana, non respiciunt sempiterna. De his ait Dominus: Oculos habent, et non uidebunt: in tenebris ambulant . Sunt enim acuti ad superstitiosa, hebetes ad diuina; qui dum se putant [g 1Kb] sublimius euolare sermonibus.  tanquam noctue ueri luminis splendore turbantur.




HOMILIA XC. De penitentia et ieiuniis Niniuitarum I.





ADMONITIO.

301 Si de homilie auctore hic solum agendum esset, ex codicibus mss. eam S. Maximo decernentibus res breui concluderetur; at cum multa sit in titulo discrepantia ad longiorem cogimur disceptationem. Codices aliqui simplici hac epigraphe: De ieiuniis Niniuitarum, homiliam inscribunt; qui sunt uetustissimus  Sangallensis homil. 71, uallicellanus A 7 pag. 41, et 99 S. Crucis in Ierusalem homil. 43. Codices uero Belgici, Martinensis et Camberonensis, nec non Ratisponensis S. Emmerami pag. 27, titulum habent: De letaniis et de ieiuniis Niniuitarum. Ab his differunt codex Ambrosianus II 164, homiliam de rogationibus uocans: Incipit sermo de rogationibus; et codex Casinensis CXI pag. 26: De letania maiore sermo S. Maximi episcopi. In Laurentianis codd. 37 Plut. XuII et 137, olim edil. metropol. eccl. Flor., deest titulus, et solum indicatur auctor illis usitatis uerbis: Unde supra, cum precedens homilia S. Maximi nomine exornetur. Hic lectores nostros admonemus, in duobus codd. uaticanis 1268 et 645, abrasum conspici auctoris nomen, suffectumque S. Ambrosii; ac duos alios codices, nempe uatic. Palatinum 435 pag. 281, et Urbeuetanum pag. 130, anonymos esse. Quomodo ergo tanta scriptionum uarietas concilianda? Gennadius, qui primigenios homiliarum Maximi titulos primus recensuit, hanc De penitentia Niniuitarum nominauit. Gennadio igitur adheserunt quotquot De ieiuniis Niniuitarum homiliam appellarunt, cum per uniuersale ieiunium acta sit a Niniuitis penitentia in predicatione Ione. Qui uero addiderunt ueteri titulo De litaniis uel De rogationibus ritum in Ecclesia a multis annis introductum, ut tribus diebus ante Domini Ascensionem ieiunium, et publice supplicationes haberentur, secuti sunt. Litania profecto idem significat ac supplicatio, eaque duplex est; solemnior in die festo S. Marci, eiusque institutio antiquissima habetur, cum de ea S. Gregorius Magnus in lib. II Epist. mentionem faciat. Nonnulli a S. Lazaro Mediol. episcopo, S. Eusebii predecessore eamdem repetunt institutionem. Alie litanie minus solemnes, que rogationes Ascensionis etiam uocantur, instituteque dicuntur a S. Mamerto episcopo uiennensi in Gallia, a quo deinde Eccl. Rom. tempore Leonis PP. III, alieque Ecclesie eiusmodi ritum acceperunt. uid. Incontrium archiep. Flor. lib. Explic. fest. pag. 221. Rogationum autem ieiunium non retinet modo nisi Ecclesia Mediol., quibus diebus supplet ieiunium Quadragesime, cuius initium apud ipsam non est nisi a prima eiusdem dominica. Nos in collocanda hac homilia ab ordine recessimus ceterorum editorum, qui eam post homilias Paschatis retulerunt, ut Gymnicus pag. 162, Galesinius pag. 138, Raynaudus pag. 221, et Margarinus Bibl. Max. tom. uI, pag. 27, et inter homilias de diuersis posuimus, quia nichil habet concio Maximi de rogationibus uel letaniis, et cum ad eam appellet sequens homilia, que est altera de Niniuitis, ut utriusque connexio uideatur, utramque simul edere optimum duximus, omissa tituli additione: De letaniis.

 ARGUMENTUM.---Tota Niniuitarum ciuitas in tribulatione ieiunauit; nos quoque temporum angustias sustinentes omnes pariter ieiunare debemus, et misericordiam Dei cunctorum abstinentia implorare.

Legimus in prophetis , [a 1Kb] cum Niniue ciuitati subuersio diuinitus immineret, et iuxta sententiam Dei destruendi illam tempus ingrueret, consistentes in ea aliud non habuisse presidium, nisi ut abiectis [b 1Kb] crapulosis epulis ieiunia continuata susciperent, et diuitiarum ambitione [c 1Kb] seposita, humilitate se paupertatis induerent; scilicet ut exinde remedium perciperent unde eis perditio contingebat; hoc est, ut iram Diuinitatis, quam luxuriando prouocauerant, abstinendo lenirent, et offensam quam in eos superbia contraxerat humilitas mitigaret. Dicitur  302 enim in illa tribulatione ipse rex, deposita imperiali purpura, regali ambitione submota, membra sua cilicio precinxisse, atque in sacco [d 1Kb] se diebus ac noctibus uolutasse. Sapiens ergo rex, qui sciret quemadmodum aduersa [e 1Kb] sibi superare deberet; [f 1Kb] hostes enim uirtute superabat, Deum autem humilitate uincebat. Sapiens plane rex, qui intelligeret quibus armis uteretur pro temporis qualitate; cum enim [g 1Kb] insidiantur illi homines, apprehendit arma bellica; cum irascitur [h 1Kb] ei Deus, corripit arma iustitie. Sapiens, inquam, rex, qui pro salute ciuium, peccatorem se magis confitetur esse quam regem;  obliuiscitur enim se regem esse, ubi Deum regem omnium pertimescit; nec potentie sue meminit, ubi potentiam Diuinitatis agnoscit. Obliuiscitur ergo se regem esse, dum proiicit purpuram, dum diadema deponit, cilicio autem uestitur et sacco, ieiuniis perseuerat, orationibus [i 1Kb] immoratur. Mira 303 res: dum se regem hominum [i 1Kb] esse non meminit, rex incipit esse iustitie. Religiosus igitur princeps non perdidit imperium, sed mutauit. Principatum enim ante militaris discipline tenuit, nunc celestium disciplinarum obtinet principatum. Non, inquam, perdidit imperium, quia siue ferro, siue iustitia, pro ciuium salute primus inuigilat: primus plane inuigilat; quia, ut tota ciuitas ieiunaret, famem sibi rex primus indixit, [k 1Kb] et solus omnium causa  prior cepit esurire, quam miles; necesse enim erat ut qui potentior ceteris fuerat, deuotior fieret uniuersis. Exemplo igitur suo [l 1Kb] preparat religioni exercitum, non armis, sed sola [m 1Kb] deuotione munitum: iubet omnem sexum, [n 1Kb] omnem etatem a diurnis epulis abstinere. Additur religioso exercitui numerus, cum in tali deuotione etiam infantia militare compellitur. Pietas enim [o 1Kb] esse creditur in tali causa paruulis quoque cibi substantiam denegare; non enim sufficiebat ad placandum Deum [p 1Kb] peccantium satisfactio, nisi seniorum quoque peccata paruulorum innocentia deploraret, et fletibus alienis delicta sua  iuuentus ablueret. Ista autem, fratres, omnia [a 1Kb] in commonitionem nostri facta esse nemo est qui nesciat, ut quotiescunque tribulationibus perurgemur ad hec presidia concurramus; ut puta, aduersarius imminet, inimicus in promptu est, ieiunemus et [b 1Kb] uincamus. Solent [c 1Kb] quidam homines, quotiescunque necessitatem arduam nimis patiuntur, ad proximas gentes auxilii causa destinare legatos. Nos, quod est melius, legationem ad Deum per ieiunia destinemus; ab ipso imploremus [d 1Kb] auxilia, ad ipsum nos corde et orationibus conferamus; auxilium enim illi non aliunde rogando petiuerunt, sed de suis ieiunando uisceribus exegerunt. Cur ergo petat ab altero, qui intra se potest inuenire 304 quod querit? Quanto [e 1Kb] enim Deo uiciniores fuerimus, tanto  aduersarii nostri a nobis longius [f 1Kb] repellentur. Oportet igitur proximos nos fieri Deo; quoniam dicit propheta: Ecce, qui elongant se [g 1Kb] a te, peribunt . Quod si a Deo qui longe sunt peribunt, utique qui sunt proximi saluabuntur; aliter ergo proximi Deo esse non possumus, nisi ad eum ieiuniis, orationibus et eleemosynis propinquamus. Deus enim ipse misericors, ieiunus, et sanctus est; atque ideo qui uult proximus Deo esse, debet [h 1Kb] imitari hoc esse quod Deus est. Tota igitur in tribulatione Niniuitarum ciuitas  ieiunauit; [i 1Kb] bene, quod dixit, tota; non solum enim senes, iuuenes et infantes, sed etiam [i 1Kb] pecudes legimus ieiunasse. Mira res: ieiunat pro ciuitatis peccato, quem peccati conditio non constringit. Unde et nos, fratres carissimi, temporum angustias sustinentes omnes pariter ieiunare debemus, et misericordiam Dei cunctorum abstinentia implorare. [k 1Kb] Nam quale sit hoc Christianum pro salute sua non facere quod pecudes pro hominum salute fecerunt? Nisi quod [l 1Kb] stolidior pecude est, qui indicto pro se a sacerdote ieiunio non ieiunat; nonne enim pecus est, qui non intelligit quid illi immineat, quid illi incumbat? Et pecus quidem uidens declinat foueam, cauet precipitia. Tu autem non uis ieiunando periculum declinare quod cernis? Desperationis enim genus  est tunc [m 1Kb] te manducare, cum abstinere debeas, tunc gaudere, cum debeas [n 1Kb] deplorare. De hac desperatione Apostolus dicit quod a nobis auertat Deus: Manducemus et bibamus: cras enim moriemur . Ieiunemus ergo, fratres, sine intermissione, ut hostes nostros orationibus et abstinentia superare [o 1Kb] possimus auxiliante Domino nostro, qui cum Patre et Spiritu sancto uiuit et regnat in secula seculorum. Amen.




HOMILIA XCI. De Niniuitis II.





ADMONITIO.

305 Augusta Taurinorum trepidante, ciuibusque se ad fugam parantibus ob imminentem barbarorum, Attile scilicet exercitus incursionem, a S. Maximo hec et superior homilia recitate uidentur. Sicut in prima, Niniuitarum exemplo, qui penitentia Deum ad ueniam et ad misericordiam flexerunt, Taurinenses hortatus est Maximus, ut sanctis operibus a tanto discrimine seruari mererentur, ita iterata hac oratione, non tam nouis monitis quam ualidioribus consiliis timidiores aggreditur ne patriam deserant, eosque erigit ut in Deum spem omnem salutis conuertant. Utraque homilia tam propria est S. antistitis nostri, inspecta temporis conditione, ut alteri conuenire nequeat. Ex codice Sangallensi, ubi est homilia 72 exscripta primus edidit in tom. I parte 2 Musei Italici Mabillonius, et post ipsum Gallandius. Confirmatur testimonio codicis 99 S. Crucis in Ierusalem, ubi est homilia 90 cum titulo: Item sequentia, qui pariter legitur in codice Sangallensi. De elocutione nichil addimus, ea profecto talis est, ut S. Maximi eloquentiam ostendat.

 ARGUMENTUM.---Iterum de Niniuitis penitentibus, qui humilitate et ieiunio iram Dei ab excidio urbis auerterunt. His atque similibus operibus populum suum admonet S. episcopus, ut sibi magna instante calamitate diuinum auxilium exorent, caueantque ne patriam deserant.

Diximus anteriore dominica Niniuitas in tribulatione positos Diuinitatis misericordiam per abstinentiam meruisse, et ciuitatem suam de periculo ieiuniis liberasse; tanteque eos fuisse sapientie, ut non alienis se presidiis defenderent, sed propria deuotione saluarent. Nam non statim desperauerunt de salute sua; quia audierant a propheta cum ciuitatis se menibus  subuertendos. Sed quanto proximum annuntiabatur excidium, tanto magis religiosis actibus armabantur; nec reliquerunt euertendam ciuitatem suam, sed in ea potius permanserunt, sapientes scilicet, ut que ciuium uexabatur peccatis, ciuium orationibus saluaretur; et cui perditionem mala conuersatio intulerat, ei salutem deuotio religiosa conferret. Iustum enim erat ut quos fuerat passa peccatores, eosdem haberet proprios defensores. Ciuitati enim nonnisi propter ciuium peccatum infertur excidium. Desine ergo peccare, et ciuitas non peribit. Quid fugis patriam? Si uis saluus esse, tua potius peccata subterfuge.  Si tu peccare desieris, uictus est inimicus. Dicit ad Abraham Scriptura diuina per decem iustos patriam posse saluari. Igitur si iusti sunt qui saluam faciunt patriam, utique iniusti sunt qui relinquunt; et si illi propter presentiam suam consequuntur gratiam, necesse est ut hi propter fugam desolationem mereantur. 306 Iniustus plane et impius est filius, qui periclitantem deserit matrem. Mater enim quodammodo dulcis est patria, que te genuit, que te nutriuit, que, ut fugere possis, te diuitem fecit. Nam si non tibi suppeteret sumptuum copiosa substantia, fuge presidium non haberes; atque ideo auaritia ductus, dum metuis diuitias tuas perdere, impius in matrem esse non dubitas. Unde intelligimus te plus pecunie tue consulere quam saluti. Dic mihi, o bone  ciuis, cur fugere disponis? Cur patriam derelinquis? Captiuitatem fortasse metuis, [a 1Kb] dare ueniam non intelligis? Nescis quod hec est prima captiuitas patriam non uidere, et, quod grauius est omni malo, hostilis peregrinationis exsilium sustinere? Solet, qui aliquid sceleris admiserit, huiusmodi pena damnari, ut pellatur patria, regionibus incognitis relegetur. Hoc igitur malum propria tibi prouides uoluntate, quod solet supplicii causa damnatus excipere. Sed ponamus te forti esse animo, et equanimiter tolerare posse peregrinationis iniuriam; dic mihi, qua inter extraneos  libertate uicturus es? Nonne cum loqui ceperis, obiiciatur tibi, unde iste exsulat, unde iste fugitiuus aduenit? Nam et nostram ciuitatem opprimere nititur, ut patriam suam oppressit? [b 1Kb] Ita aporiaberis, ita conturbaberis, ut libertati tue metuens uerearis ne ingenuitati tue ibi non inuenias assertorem. Mihi crede; in aliena patria tanta auditurus es, quanta in tua patria aliis sepe dixisti. Illud autem nolo dicere, quod quamuis diues sis in patria tua, quamuis copiis perfruaris; statim ut exieris de domo tua, mendicus, et pauperes. Dicit ergo Deus ad Abraham per decem iustos ciuitatem posse saluari. Male igitur de te sentis, popule Christiane, si in tanto cetu nostro ad saluandam 307 ciuitatem decem iustos esse non credis. Dum enim deseris patriam, profiteris non in  ea esse dignos quorum meritis liberetur. At ego uereor ne, omnibus in ea iustis relictis, tu solus, qui deseris, inueniaris iniustus. Sed nolo de decem iustorum numero te perturbes. Legimus autem quod de Sodomitarum excidio 308 meritis suis Loth solus liberauerit ciuitatem: quod plus ualuerit ad saluandum unius gratia, quam ad euertendum peccata multorum. Exeunti enim illi de Sodomis hospitii causa Segor parua conceditur. Quod si iusto hospiti donatur ciuitas, quanto magis iusto patria conceditur possessori? Explicit.




HOMILIA XCII. De barbaris non timendis ei qui Deum timet, et de S. Eliseo I.





ADMONITIO.

Mabillonius, qui hanc et sequentem homiliam reperit in celebri mss. Sangallensi, priorem inter sermones Ambrosii iam uulgatam dixit; alteram in Museo Italico tom. I, parte 2, et primam ex duodecim homiliis S. Maximi ineditis publicauit. Admonet tamen in prefatione, quod si Maximus anno salutis 420, iuxta Gennadium ad superos euectus fuisset, non inuenirentur eo tempore barbari Italiam inuadentes, cum calamitas illa multo serius contigit; quare aut concidit Gennadii testimonium de obitu S. Maximi, aut alius homilie auctor est inquirendus. Huic difficultati satisfecisse uidemur in commentario uite S. Maximi, ubi per longam homiliarum et sermonum seriem demonstrauimus etatem S. antistitis Taurinensis circa medietatem seculi quinti esse collocandam, ut que de eo certis documentis traduntur, firma consistant. Eadem recenset ipse Mabillonius, suntque duo scilicet concilia, Mediolanense atque Romanum, quibus certum est sanctum Maximum interfuisse. Ne diutius ergo in explorata epocha S. Maximi immoremur, homiliam hanc ipsi concedendam profitemur, suadentibus non tam eui illius circumstantiis, quam tribus summe auctoritatis codicibus, scilicet Ambrosiano, Sangallensi homil. 73, et S. Crucis in Ierusalem 99 homil. 21. Eorum titulus penes hos duos posteriores codices conformis, sed imperfectus  sic habetur: De barbaris non timendis, qui Deum timent, et de S. Eliseo. Duo codices Ambrosio homiliam ascribentes nobis aduersantur, quorum unus est uaticanus 1277 pag. 60, alter Laurentianus X Plut. XIu pag. 341; at argumentum de quo agit homilia euo Ambrosii non conuenit, cum sub imperatoribus Theodosio Seniore et ualentiniano Italia in pace quieuit; deinde dictio Maximi est propria; atque apud omnes criticos uetustate et estimatione codices Ambrosianus et Sangallensis maiorem fidem sibi uindicant. Nos titulum iuxta codicem Ambrosianum designauimus. Gallandius lectionem Mabillonii, siue codicis Sangallensis secutus est, quam nos iuxta meliores codices suppleuimus.

 ARGUMENTUM.---Populum suum adhortatur S. episcopus ut ne aduentantes barbaros timeat, si dimicet oratione, misericordia atque ieiunio, que sunt arma Christianorum. Affert exemplum Elisei, qui, a rege Syrie appetitus ad mortem, de diuino certus auxilio eius insidias non formidauit.

Sepe [c 1Kb] dixisse me memini quod hos tumultus bellicos timere minime debeamus nec quamlibet copiosam hostium multitudinem formidare; quoniam sicut ait [d 1Kb] Dominus, Maior est, qui in nobis est, quam, qui in hoc mundo . Hoc est potentior est ad  protegendos famulos suos Christus, quam diabolus ad instigandos inimicos. [e 1Kb] Quamuis enim idem diabolus colligat sibi turbas, et crudelis eas armet insania, tamen facile destruuntur, quia melioribus populum suum Saluator circumdat auxiliis; ait enim propheta: Immittet angelus Domini in circuitu timentium eum et eripiet eos . Quod si angelus Domini timentes eum de periculis eripit, non potest timere barbarum, qui timuerit Saluatorem, nec potest metuere hostis impetus, qui Christi precepta seruauerit.  Precepta enim Christi arma sunt Christianis; et diuinus timor terrorem a nobis expellit hostilem. Arma autem hec nostra sunt quibus nos Saluator instruxit, oratio, misericordia, atque ieiunium: ieiunium enim melius quam murus tuetur; misericordia facilius liberat quam rapina; oratio longius uulnerat quam sagitta. Sagitta enim nonnisi proxime conspectum percutit aduersarium; oratio autem etiam longius positum uulnerat inimicum. Sic namque S. Eliseus propheta, cum uellet eum rex Syrie captiuare ac sue subdere ditioni, multisque eum armatorum cinxisset agminibus, non est territus, non turbatus; sed ait nuntianti puero: Noli timere: plures enim nobiscum sunt quam cum illis . [a 1Kb] O fides sancti prophete! Non timet aduersarios, quos [b 1Kb] perspicit,  309 quoniam scit angelos secum esse, quos credit; non metuit terrenas insidias, quia celestia adesse sibi nouit auxilia. Plures enim nobiscum sunt, quam cum illis. Mira res! Plures de celo defensores meretur sanctitas, quam in terris oppugnatores adduxit improbitas. Plures nobiscum sunt, quam cum illis. [c 1Kb] uidete beatitudinis meritum. Propheta nuntiat etiam de multitudine, cum puer adhuc incertus sit de salute. Spiritales oculi carnalibus quanto plus cernunt! Hic perspicit armatorum numerum, et ille non cernit defensionis indicium. Quanta est diuina misericordia! Defertur hominibus beneficium, nec uidetur: auxilium periclitantes consequuntur, et nesciunt. Hec enim est pietas Saluatoris, ut interueniat saluti, [d 1Kb] ac se non prodat aspectu, sentiatur beneficiis, et non cernatur obtutibus. Unde errat qui putat, cum prospere  aliquid gesserit, propria se fortitudine superasse. Scire enim debet quod aduersarii meritis magis quam uirtute uincuntur, et non tam uirtute quam sanctitate superantur; sicut S. Eliseus hostes suos non armis superabat, sed oratione uincebat. Nam cum [e 1Kb] eidem ministro suo, ad depellendum eius timorem, plures  adesse diceret defensores, nec [f 1Kb] metus ab illo posset auferri; tunc orauit ad Dominum, dicens: Domine, aperi oculos eius ut uideat. Et aperti sunt oculi eius, et uidit, et ecce mons totus plenus [g 1Kb] equitatu , et reliqua. Oratio ergo Prophete aperuit oculos pueri. Non mirum si oratio aperuit oculos, ut uideret exercitum, que aperuit celum, ut ueniret exercitus. Non mirum, inquam, si nouos [h 1Kb] senserit 310 oculos, qui noua promeretur auxilia. [i 1Kb] Aut cur non acie producat obtutum, qui acies instruxit angelorum? Cur, inquam, non oratione sua [i 1Kb] habitudinem pupillarum detegeret, qui meritis caliginem nubium penetrauit? Necessario ergo S. Eliseus hoc facto ministro formidoloso prestitit securitatem, cui iam refuderat claritatem, et remouit ab eo formidinem cordis,  a quo remouerat uisionis cecitatem; geminoque eum remunerans beneficio, absoluit eius metum, et absoluit obtutum. Minus timere cepit, postquam plus uidere promeruit; nam et pacem pariter promeruit, [k 1Kb] et uisum. In montibus ergo cernuntur armati. Apparet eos uere descendisse de celo, quorum aduentus primum in montibus esse reperitur. Ipsa enim locorum proximitas hoc demonstrat, quod descendentes de celo nonnisi iuga collium sibi uicina calcauerint. Tunc igitur orauit Eliseus, et omnem hostilem exercitum cecitate percussit. Non mirum si aduersariis cecitatem intulit, qui famulo largitus est claritatem; et si hostibus [l 1Kb] auferret uisum, qui ministro prestitit aspectum. Ubi sunt qui dicunt plus quam preces sanctorum hominum arma posse? Ecce  una oratio Elisei totum exercitum uulnerauit, et unius prophete meritis [m 1Kb] omnium est hostium numerus captiuatus. Que caterue regum, que [n 1Kb] turbe militum talem uictoriam perpetrarunt, ut ita hostes prosternerent ut de ipsis nullus occumberet? Hec est uera [o 1Kb] , hec incruenta uictoria, ubi sic aduersarius uincitur, ut de uincentibus nemo ledatur. Explicit.




HOMILIA XCIII. De eodem S. Eliseo II.





ADMONITIO.


311 Consulenda sunt que diximus in admonitione superiore. Ostendunt enim hanc quoque homiliam attribui Maximo oportere; eaque legitur in iisdem codicibus, Sangallensi homil. 74, Ambrosiano, et 99 S. Crucis in Ierusalem homil. 71. Duorum priorum titulus est: Sequentia, huius postremi inscriptio: Item sequitur. Post Mabillonium nouis typis hanc exornauit homiliam Andreas Gallandius tom. XI. Bibl. PP. edit. uenet. Scriptoribus codicum uatic. 1277 pag. 61, et Laurent. X Plut. XIu, pag. 343, S. Ambrosium huius etiam homilie auctorem asserentibus, satis responsum admonitione superiore a nobis putamus.

 ARGUMENTUM.---Rursum de sancto Eliseo agit Maximus, patrataque per eum a Deo prodigia narrat, Postremo explicat ueritatem eorum que tunc figurate contigerunt.

Mirum forsitan [a 1Kb] uidetur, quod ante dies S. Elisei gratiam describentes diximus, in defensionem ipsius de celis auxilia descendisse, et armatos equites, siue quadrigas ei diuinitus adfuisse; astitisse etiam circa ipsum quadrigam igneam. Magna quidem res, [b 1Kb] sed in uiro sancto admiranda non est. Quid enim mirum si auxilia meretur e celo [c 1Kb] cuius animus semper in celo est? Sicut ait Paulus apostolus: Nostra autem conuersatio in celis est . Ergo si nostra conuersatio est in celis, et celestium conuersatio [d 1Kb] potest esse nobiscum: hoc est, ut qui uita uiuimus  angelorum recte eorum consortium mereamur. [e 1Kb] Est sane sancte uiuentibus quedam inter se cognatio, iunctio atque societas: nec interest utrum in celis maneant an in terris, angelici sint habitus an humani, dummodo in his sit eadem uita uel sanctitas: conuersatio connectit quos separat elementum, et licet [f 1Kb] diuersi corporibus diuidantur, iisdem tamen actibus coniunguntur. Atque ideo fit ut sancti sibi quodam consortio coherentes a se inuicem non discedant; et modo angeli ad terras ueniant, modo homines ad celestia transferantur; ac profectu meliore, quibus uita communis est, incipiunt illis uiuendi etiam elementa esse communia. Sed dicit aliquis: Frequenter audiuimus angelos ad 312 homines descendisse: audire etiam cupimus quomodo homines  ad celestia [g 1Kb] transmigrarint. Manifesta res est, et in promptu posita. Elias magister Elisei nonne angelis ducentibus raptus ad celum est, et quadriga ignea impositus, quasi in quodam triumpho uictor ascendit? uictor enim exstiterat non gentium barbararum, sed secularium uoluptatum; siquidem grauiores inimici sunt praui mores quam hostes infesti; et facilius intelligimus hoc tempore malignitatem hostium uinci posse quam morum. Ergo Eliam angeli ad celum perferunt: Eliseum angeli in terris custodiunt. Quid mirum si angeli, qui magistrum portauerant, discipulum tueantur, et [h 1Kb] nouitia quedam obsequia que patri exhibuerant, etiam filio deferant? Ipse eius [i 1Kb] enim heres est sanctitatis. Recte ergo Eliseus Elie spiritalis filius dicitur, quia ascendens ad celum spiritum  duplicem ei sue gratie dereliquit. Cum enim data esset facultas Eliseo ut peteret quod uellet, antequam ab eo raperetur Elias, petiuit ut duplex spiritus Elie fieret in ipso. Tunc dixit Elias: [i 1Kb] Dura petisti, sed fiet tibi . O hereditas pretiosa! in qua plus heredi relinquitur quam habetur, plus consequitur qui accipit, quam [k 1Kb] possederit qui largitur. Pretiosa plane hereditas, que dum a patre transfertur ad filium, meritorum quodam fenore duplicatur. Igitur Elias, cum [l 1Kb] simplicem sanctitatis ipse haberet spiritum, Eliseo duplicem reliquit. Mirum ergo in modum! Elias plus gratie dimisit in terris quam secum portauit ad celos, et licet ipse ad altiora latus totus transfertur corpore, 313 apud filium tamen [m 1Kb] maiore manet sanctitate.  De Elisei autem meritis quid dicamus? cuius hec prima laus est, quod patrem uoluit gratia superare, dum dari sibi amplius postulat, quam scit apud eum esse qui possidet. Auarus quidem est in petendo, sed idoneus in promerendo. Dum enim a patre plus exigit quam habebat, fecit eum meritis suis plus prestare quam poterat. Nam cum idem Eliseus post ascensum magistri sui uenisset Iericho, et rogatus a ciuibus, ut in eadem consisteret ciuitate, dixerunt ad illum: Commoratio oppidi bona est, sed aque male et steriles sunt ; tunc precepit sibi dari uas fictile, [n 1Kb] et recondito in eo sale ueniens ad exitus aquarum proiecit in aquas, dicens: [o 1Kb] Hec dicit Dominus: sanaui aquas istas, non erit ex eis moriens, nec sterilis. Et sanate sunt aque usque in hunc  diem . uidete ergo Elisei quanta sint merita, cuius prima in ciuitate hospitalitas filiorum est magna fecunditas. Dum enim sterilitatem auertit aquarum, successionem largitur heredum. Non enim hoc facto Eliseus unum sanauit hominem, aut unius domui prestitit medicinam, sed totius ciuitatis populum reparauit. Si enim tardius hoc fecisset, interueniente sterilitate, senescentibus cunctis, ciuitas sine habitatore [p 1Kb] remansisset. Igitur Eliseus, dum curauit aquas, curauit et plebem; dum fontem [q 1Kb] benedixit undarum, quemdam fontem indulsit animarum. Nam sicut sanctificatione eius de occultis terre uenis aqua sana prodiuit, ita de occultis uulue uisceribus soboles sana processit. Non enim sola tantum fluenta benedixit Eliseus, 314 [r 1Kb] que fontium iam gremio  tenebantur; sed et illa, que humido terre solo indiscreta, paulatim erant in posterum defluxura. Unde ait Scriptura ad exitus aquarum benedixisse Eliseum, ut stillantem aquam prius sanctificatio [a 1Kb] susciperet quam sinus fontis includeret. Igitur, quoniam dicit S. Paulus apostolus: Hec in figura contingebant illis , uideamus ergo hec ipsa figura quam habeat ueritatem; hoc est requiramus que sit ista ciuitas que sterilitate laborabat, uel quid sibi uelit uas fictile, quid etiam ut aspersi sales afferant suauitatem. Legimus in eodem apostolo dictum de Ecclesia: Letare sterilis, que non paris; erumpe, et exclama, que non parturis . Ergo Ecclesia est illa sterilis ciuitas, que [b 1Kb] ante aduentum Christi aquarum uitio, hoc est sacrilegio gentilium populorum, sterilitatem sustinens, Deo filios procreare non potuit.  At ubi uenit Christus, uelut uas fictile assumens corpus humanum, uitia sanauit aquarum, hoc est resecauit sacrilegia populorum; statim Ecclesia, que erat sterilis, cepit esse fecunda. Unde et Apostolus dicit: Letare sterilis. [c 1Kb] Plures enim filios ex eo Ecclesia, que erat sterilis, procreauit, quam Synagoga, que erat fecunda, susceperit. Aspersi autem sales qui sint; quam attulerint medicinam facile cognoscemus. Dicit Dominus ad apostolus: uos estis sal terre . Ergo si apostoli salibus comparati sunt recte figura completur: sicut tunc effusi de uasculo sales condierunt aquas; ita et nunc missi a Saluatore apostoli populos condiunt uniuersos, ut, ablata sterilitate uitiorum, prolem incipiant germinare uirtutum. Explicit.




HOMILIA XCIu. In reparatione ecclesie Mediolanensis.





ADMONITIO.


Ut iam in prefatione ad hanc operum S. Maximi collectionem diximus, homilie huius pretiosam acquisitionem diligentie studioque eruditissimi canonici Francisci Antonii Frisii debemus. Is enim ex duobus peruetustis mss. imperialis basilice Mediolanensis eam eruit, nobisque perhumaniter copiam fecit, cum aliquibus uariantibus lectionibus ex uetustiore codice depromptis. Huiusce orationis specimen sub nomine S. Maximi dederat Tristanus Chalcus sua in Mediolanensi Historia; sed nunc primum integra in lucem prodit multumque confert ut S. Maximus quinto seculo floruisse constituatur.

 315 ARGUMENTUM.---Et si Deus permittit aliquando, seruos suos erumnis et calamitatibus affici, ut eos corrigat et errantes ad se reuocet; liberalius attamen agit cum ipsis, quoties humiles et obsequentes eum querunt et amore prosequuntur.

Multa sunt ac manifesta, fratres carissimi, diuine seueritatis ac pietatis exempla, quibus euidenter possimus aduertere Deum nostrum ineffabili iustoque moderamine contumaciam corripere superborum, et supplicum suorum adesse meroribus. Tanquam Creator enim suarum creaturarum, tanquam Dominus suorum peccata castigat, ut pater filiorum tristitiam consolatur. Creatura enim illius sumus iure nature, serui eius sumus, quia sanguinis sui pretio nos redemit; filii sumus, quia celestis nobis natiuitatis  sacramenta largitus est. Itaque creatura sumus ut ueneremur, serui ut metuamus, filii ut amemus. Denique ut omnipotens Dominus iram flende desolationis [d 1Kb] huic Ecclesie intulit, et ut clementissimus pater desiderate reparationis prestat effectum. Qui ut ostenderet subsequentibus se temporibus urbis huiusmodi faciem uelut reparati post obitum corporis redditurum, Ecclesiam ante suam, que utique caput est ciuitatis, rediuiua constructione reparauit. Qui ergo instaurationi collapsi capitis adfuit, dabit, si ita mereamur, ut iacentia capitis ipsius membra consurgant. Aut cur dubitetur posse Deum terrena eorum tabernacula reformare, quibus, si recte credant recteque uiuant, beatissimas atque insuspicabiles  mansiones daturum se promittit in celo? Igitur  non [e 1Kb] diffidamus reparaturum nobis Deum que nostra sunt, si nos in nobis que Dei sunt reparemus. Olim namque cum reuocare ad se Dominus populum [f 1Kb] suum dignaretur errantem, ait illi per prophetam suum, dicens: Redite ad me, et reuertar ad uos . Id est [g 1Kb] reuocate erga me uos fidem uestram, et ego meam uobis gratiam reparabo. Reddite que debetis, et exigite quod promitto. Audite que iubeo, et faciam que rogatis. Tollite offensionum causas, et remouebo uindictam. Quanquam, carissimi, in ipsis tribulationibus nostris, quas tamen possibiliter, Deo moderante, pertulimus, quidam imperiti nimis interpretes fuerunt, dicentes: periit hec ciuitas, collapsa est Ecclesia, non est iam causa uiuendi. Imo causa est iustius 316 sanctiusque uiuendi;  quia Deus omnipotens, qui cuncta hec magna cum pietate dispensat, hostium manibus [h 1Kb] ciuitatem, non que in uobis est, sed habitacula tradidit ciuitatis; nec Ecclesiam suam, que uere est Ecclesia consumi iussit incendio, sed pro nostra correptione receptacula Ecclesie permisit exuri. In populis namque ciuitatem, et in plebe Ecclesiam nullus sapiens, aut fidelis ignorat. Propter quod, carissimi, non tigna et trabes, sed uos Deo nostro uiuam presentatis Ecclesiam; uos totam facitis ciuitatem et ideo in ipsa familie sue offensione propitius Deus sic uniuersa dignatus est temperare, ut et multa nostra non esset iniquitas, et supplicantibus seruis suis salutifere conuersationis tempore largiretur. Nam beneficio  pietatis eius, post tantum et tam lugubre illud excidium,  ecce summus sacerdos suus astat incolumis, clerus integer, et plebs ipsa, licet sub quotidiano adhuc metu, et mesta uiuens, tamen in libertate perdurat. Non ergo nunc Ecclesia reparata est, que Deo protegente non periit, sed parietes et tecta hec uestram uos, qui Dei estis Ecclesia, recepistis. uos enim estis, ut ait Apostolus, templum Dei uiui . Unde aduertimini, fratres, quia cum peccatis nostris de nobis esset ultio iusta poscenda, benignitate pii iudicis non ipsi nos, sed ea que nostra uidebantur, aut predo diripuit, aut igne ferroque consumpta perierunt. Sic nonnunquam pro terrore nostro clementer nobis, indignante Deo, et celo tremendis uocibus intonante, et sacre edes domusque priuate, pecudum greges et diuersa quadrupedia, fructuose  ac steriles arbores, rupes ac celsa montium ictu fulminum iaculantur. Et ut sensus nostri conuertantur ad Deum nostraque uita saluetur, illa pro nobis, que aut sensu carent aut uiuere se nesciunt, fulminantur. Quam placida hec uindicta, et quam paterna de pietate descendens! Nos delinquimus, et celum seuit in pecudes, nos flammam meremur, arbor exuritur, nos plectenda peccamus, et saxa pro nobis subeunt ultionem. Interdum sane aliqui, de quibus ita discernit Deus, adumbrati examinantur ut homines. Primo omnium [a 1Kb] delinquentibus non sit continua de impunitate securitas. Deinde ut peccantium multitudinem corrigat pena paucorum. Quis non miretur illam tantam dispensationem ire celestis et gratie? Quandoquidem, irruptis muris, armatos furentesque hostes,  populi inermes, ut uelocissimi equites 317 tarda atque onere grauata suo trepidantium plaustra fugerunt. Et quidem nonnullis de clero, aut plebe euadendi aut possibilitas defuit, aut uoluntas. Quorum uite mortisque ratio diuino est relinquenda iudicio. Consolemur nos itaque, fratres, nec usque [b 1Kb] adeo suspiremus collapsas esse domos, quia uidemus reparationem domorum in dominis reseruatam. Completum est, ut apparet, etiam in nobis preceptum illud Domini de seruo suo Iob; cum agente aduersus eum diabolo, terminum poneret persequendi. Ait enim illi, sicut legitur: Omnia que habet do in manus tuas; sed ipsum ne tangas . Et iterum: Ecce trado illum tibi; tantum ab anima eius [c 1Kb] te custodi. Qua iussione inimicus accepta, perdita continuo  omni eius substantia, exulceratoque corpore, ab anime se tantum eius lesione suspendit. uidete, dilectissimi. quantum fragilitati nostre parcens uindictam  erga nos suam Dominus temperauit, ut diuersis urbibus, uastatis agris imminutaque substantia, nec anime nostre, nec corpora lederentur. Idcirco autem magni illius Iob putredine uermium corruptum corpus inhorruit; quia ille uir fortis probabatur ad gloriam, nos uero ut infirmi seruabamur ad gratiam. Ac proinde non ambigamus posse nobis Deum posterisque nostris amissa reparare, cum uideamus, fidelissimo Iob, uicto tamen diabolo, congeminatas opes, renouata pignora, et seuissimam corporis eius plagam mirabili sanitate curatam. Itaque [d 1Kb] congruentius ac necessarie hic uir beatissimus, summique Dei sacerdos Eusebius nobiscum, et pro nobis Dauidicum illud canere [e 1Kb] ad Deum potest, dicens: Deus uitam meam nuntiaui tibi, posuisti lacrymas  meas in conspectu tuo . 318 Id est, ego tibi Domine mea sum peccata confessus, tu tuam misericordiam non negasti. Probaui iudicantis censuram; gratiam parcentis agnosco. Merores meos ac tristitiam plebis tue in peregrinatione defleui, sed lacrymas [f 1Kb] a te meas gaudeo non esse despectas. Conuertisti enim Domine, ut ait propheta, planctum meum in gaudium mihi . Expulisti me offensus, et propitius reduxisti. Imo, ut uerius dicam, propitius expulisti, ne in loco temere permanens miseriam captiuitatis incurrerem. [g 1Kb] Quod merebar, obtinui. Refero itaque eterne glorie tue debitas gratias, quia sanctam hanc domum tuam, quam nostris meritis furor barbarus complanauit, per me seruum tuum dignatus es reparare, et congregatione  dispersa plebis tue, meis nunc oculis reddidisti, atque in tuo nomine dedicamus de ueteribus noua, et sub quadam resurrectionis specie in antiquum uerticem speculum templi huius culmen erectum est. Sic ille Isreliticus quondam populus, exusta Ierusalem temploque subuerso, in Babyloniam regionem captiuus adductus, certa post tempora ad patriam reuocatus solum et urbem suam construxit et templum. Conserua ergo iam, Domine, quod operatus es in nobis. Propitiare, Domine, parce, Domine, salua populum, et benedic hereditatem tuam; ne ultra dissimulante te, Deus noster, de gregis tui perditione ridentes dicant gentes, ut dixerunt, Ubi est Deus eorum ? sed sicut indignantis erga nos uindicta non defuit, ita nobis propitiantis pietas  perseueret; prestante Domino nostro Iesu Christo, qui cum Patre et Spiritu sancto uiuit et regnat in secula seculorum. Amen.




HOMILIA XCu. De auaritia, et de eo quod scriptum est, Act. cap. Iu: Erant eis omnia communia. I.





ADMONITIO.

319 Scripsisse S. Maximum de auaritia testatur Gennadius, eamque ad rem spectant due sequentes conciones. Amanuenses, qui in auctore designando a Gennadio non dissentiunt, dissimilem exhibent homilie titulum. Ambrosianus codex antiquissimus: De unitate caritatis homiliam inscribit, quemadmodum codex 99 S. Crucis in Ierusalem homilia 62, et codex Iu Laurentianus Plut. XX pag. 252 a tergo, qui eamdem S. Ambrosio tribuit. Codices alii tres Maximum auctorem proferentes, ut Sangallensis homil. 15, S.  Crucis in Ierusalem 90 homil. 15, et Laurentianus X Plut. XIu, pag. 302, sic habent: Incipit de eo quod scriptum est: Erant eis omnia communia. Codex 90 S. Crucis addit et de Cain, et de Anania. Diuersus tamen ab his omnibus est titulus prefixus sermoni sub num. C posito in appendice serm. S. Augustini: De uerbis Act. Iu: Nemo quidquam ex eo quod possidebat suum proprium dicebat. Benedictini monachi congreg. S. Mauri censores optimi scribunt hunc sermonem olim fuisse editum inter Augustinianos num. 15 De tempore, sed sancto doctori suppositum agnoscunt; cumque Ambrosio et Maximo attributum inuenerint, adnotarunt in fronte sermonis uindingum post Louanienses censere Maximi adiudicandum. Profecto eorum iudicium auctoritati Gennadii innititur, necnon testimoniis trium codicum uetustiorum, quos Muratorius et Mabillonius plunimi faciunt, nempe Ambrosiani, Sangallensis, et 90 S. Crucis in Ierusalem. Manifesto ergo errore euincitur Gillotius, qui hunc num. 9 serm. S. Ambrosii publicauit. Nos epigraphe communi apud editores usi sumus, que a melioribus codicibus accepta uidetur. Hac utuntur Gymnicus pag. 276, Galesinius pag. 173, Raynaudus pag. 244, Margarinus in Bibl. Max. tom. IX, pag. 45.

 ARGUMENTUM.---Confert S. Maximus Christianos exorientis Ecclesie cum fidelibus suorum temporum. Illi spiritu et re pauperes nichil proprium, sed omnia in commune habebant: hi de nimia in augendis diuitiis sollicitudine arguuntur, et ad misericordiam erga indigentes excitantur.

Legimus in libro qui apostolorum Actibus inscribitur, tantam sub memoratis uiris deuotionem plebis fuisse, ita populi Christiani floruisse primitias, ut post acceptam fidem nemo domum propriam [a 1Kb] defenderet, et nemo suum aliquid uindicaret, sed iure fraternitatis essent illis cuncta communia; scilicet, ut qui eodem consortio religionis tenebantur, eodem consortio fruerentur et uita; hoc est, ut quibus erat una fides, esset et una substantia; et quibus erat communis Christus, communis esset et sumptus.  Nefas enim putabant religiosi uiri eum sibi participem non asciscere in substantia, qui particeps esset in gratia, atque ideo [b 1Kb] fraternitatis caritate omnibus communiter utebantur, nisi quod maior esset fraternitas Christi quam sanguinis; sanguinis enim fraternitas similitudinem tantummodo corporis refert: Christi autem fraternitas unanimitatem cordis [c 1Kb] demonstrat: sicut scriptum 320 est: Erat autem credentium [d 1Kb] cor et anima una . uere ergo ille frater est qui non tam corpore quam unanimitate germanus est: uerus, inquam, est frater, cuius idem spiritus [e 1Kb] et uoluntas in fratre est; melior igitur est, sicut dixi, [f 1Kb] fraternitas Christi quam sanguinis. Sanguinis fraternitas interdum sibi inimica est, Christi autem fraternitas sine intermissione pacifica  est; illa inter se communia cum emulatione diuidit, hec etiam propria cum gratulatione communicat; illa in consortio despicit sepe germanum, hec assumit frequenter alienum. Tanta ergo, sicut dixi, illo tempore Christiane plebis deuotio fuit, ut nemo domum suam diceret, nemo proprium aliquid uindicaret; sicut ait S. Lucas: Et nemo quidquam ex eo quod possidebat suum [g 1Kb] esse dicebat; sed erant illis omnia communia ; nemo enim, inquam, erat  quisquam egens inter ipsos. Beata igitur plebs, que dum plures in Christo habet diuites, nullum in seculo habuit indigentem; et que dum eternas cogitat diuitias, a fratribus temporalem repulit paupertatem. uendebant enim, sicut ait Scriptura , predia et domos suas, et pretia uenditorum ante pedes apostolorum portabant, ut erogarent prout cuique opus esset. uidete sanctorum uirorum fidem, quemadmodum propter Christum toto [h 1Kb] spoliabantur patrimonio, et 321 nichil sibi reliqui faciebant, non enim uerebantur ne esurirent ipsi, dum timebant ne alius [i 1Kb] auferret. Hec igitur sub apostolis fuit in plebe deuotio; modo quid simile reperimus? Et certe idem quidem Christus in nobis, sed non idem est in nobis animus; eadem in plebe fides, sed non in plebe est ipsa  largitio; ita alter de alterius inopia non cogitat, ut illud sit, quod ait Apostolus: Alius quidem esurit, alius autem ebrius est . Nam plerique Christiani non solum propria non distribuunt, sed etiam diripiunt aliena; non solum, inquam, colligentes pecunias suas ad pedes apostolorum non deferunt, sed etiam confugientes fratres suos [i 1Kb] protrahunt a pedibus sacerdotum. Nunc est illud tempus, quod describit beatus Apostolus, dicens: In nouissimis diebus abundabit iniquitas multorum, et refrigescet caritas ; modo enim abundat [k 1Kb] auaritie iniquitas, que ante largitatis bonitate cessabat; et refrigescit fraternitatis caritas, que prius Christi amore feruebat; [l 1Kb] tanta enim sub apostolis fraternitatis dilectio fuit, ut [m 1Kb] in conuentu [n 1Kb] suo non  aduenerit indigentia; tanta autem modo Christianitatis [o 1Kb] dissimilitudo est, ut in cetu nostro uix inuenias locupletem; locupletem autem uix inuenire dico, non tam facultatibus quam operibus; ait enim Apostolus: Diuites sint in operibus bonis . Locupletem enim illum in Ecclesia intelligi uoluit, qui diues est in Christo; nam et ibi quod ait sub apostolis neminem indigentem fuisse, ostendit utique tanta eos gratia fidei fuisse preditos, ut omnes celestium  diuitiarum abundauerint 322 largitate; raro igitur hoc tempore inuenimus in Christiano populo locupletem; etsi plerique in domibus auro sint diuites, tamen in Ecclesia iustitia sunt mendici; dum enim circa pauperes non pro eo quod preualent operantur; nec est hoc gratum quod offerunt, nec illud satiabile quod reseruant. Dicit Dominus ad Cain, cum offerret munera: Si autem recte offeras, recte autem non diuidas, [a 1Kb] peccasti . Sic et tu, Christiane, non recte diuidis, qui de tanto auro tuo maiorem partem mammone reseruas quam Domino largiaris; sic namque Ananias in Actibus apostolorum, dum putat se recte offerre, et non recte diuidit, pecuniam quam obtulit, perdidit, et quam domi reseruauit amisit; pecuniam, inquam, pariter, perdidit  et salutem. Dum enim ex eo quod promiserat partem subtraxit, sacrilegii simul, et fraudis condemnatur; sacrilegii, quod [b 1Kb] Deum in pollicitatione fefellit; fraudis, quod de integris muneribus portionem quamdam putauit subtrahendam; ait enim apotolus Petrus: Non es mentitus hominibus, sed Deo . Si ergo, fratres, Ananias condemnatur cum non totum dederit quod de suo ipse pro serat, quid censemus de eo qui non uult reddere quod [c 1Kb] alius repromisit? uidete ergo et uos, fratres, quid promiseritis Deo, cum primum gratiam fidei percepistis. Ecce abundant in ciuitate nostra hospites siue peregrini: facite quod polliciti estis, ne dicatur et uobis quod Ananie dictum est: Non mentiti estis hominibus, sed Deo.




HOMILIA XCuI. De eodem argumento II.





ADMONITIO.

Res de qua agitur hac in homilia, Gennadii auctoritas, codicum prestantissimorum testimonia, ac titulus comprobant eam S. Maximo esse adiudicandam. Gennadius memorie tradidit Maximum contra auaritie uitium egisse; sed utrum in una an in duabus concionibus id expleuerit non tradidit. uerum ex codicibus S. Crucis in Ierusalem, Sangallensi, Ambrosiano et uaticano 1270 constat utramque fuisse S. Maximo attributam. Inscriptio etiam ostendit hanc homiliam germanam esse superioris; ita enim se habet in codice 90 S. Crucis in Ierusalem: Incipit sequentia, et in 99: Sequitur de auaritia et de Anania. Codicis Sangallensis breuior est titulus, nempe: Sequentia; sed codex Laurentianus X: Sequentia de auaritia et de Anania. Que cum ita sint, collectores homiliarum supra laudati hoc ordine ediderunt, titulo prefixo: Homilia secunda unde supra. Editores Romani in recudendis Ambrosianis sermonibus S. Alexio Confessori num. 13 eamdem inscripserunt.

 323 ARGUMENTUM.---Iterum, proposito exemplo Ananie, de auaritia agit Maximus, quam grande esse malum ostendit, imo omnium malorum originem.

Retinet [d 1Kb] dilectio uestra, fratres, ante dies, cum plebis eius que sub beatissimis apostolis fuit, unanimitatem largitatemque predicaremus, usque ad Ananie nos auaritiam peruenisse, qui illo tempore in totius generis purissima uita, tanquam ouis morbida, solus inuentus est. Tanta enim infectus erat auaritie pestilentia, ut sanctus eum Petrus non tam emendare uoluerit quam damnare. Legerat enim: Eiice de concilio pestilentem, et exibit cum eo omnis contentio . Solus ergo in cetu sancto pestilens fuit, qui, cunctis, contemptu pecunie, lucrum uite requirentibus, ipse tantum lucrum magis  pecunie mercatus est quam salutis, et dum pretii sperat compendium, anime reperit detrimentum. Ab apostolis igitur Ananias auarus inuentus est; iam nostra excusatur humilitas: minus enim mirandum est abundare sub nobis [e 1Kb] hoc uitium, cum sub apostolis ceperit pullulare; et si illorum auctoritas hec in Anania emendare non potuit, nobis quid imputabitur, si eadem in plerisque fratribus corrigere non  [f 1Kb] ualemus? In Anania enim Petrus si auaritiam potuisset corrigere, non punisset; sed dum illum punit, alios corrigit: uoluit enim ut pena ad unum, metus autem ad plurimos perueniret. Exemplum ergo auaris omnibus in Anania propositum est, ut qui eiusdem criminis reus fuerit, eiusdem supplicii in iudicii die sententia feriatur. Grande igitur malum est auaritia, imo malorum omnium est origo, sicut ait Apostolus: Radix autem omnium malorum est cupiditas, quam quidam appetentes errauerunt a fide . uides ergo qui pecuniam appetit, fidem perdit, qui aurum redigit, gratiam prodigit. Auaritia enim [g 1Kb] cecitas est, errorem religionis inducit; ceca, inquam, est auaritia, sed diuersis fraudum oculata ingeniis non uidet que Diuinitatis 324 sunt, sed cogitat que cupiditatis  sunt; [h 1Kb] semper, quamuis diues sit, cogitat undecunque uel ex malo acquirere: totam uitam [i 1Kb] negotium putat; compendiorum etiam omnia supprimens [i 1Kb] inanis prestationis sue fenus imponit, erubescit usure nomen, et lucrum non erubescit usure. Semper ergo auarus alieno utitur, alieno se pascit [k 1Kb] damno; est illi preda egestas alterius: est illi letitia fletus alienus, sicut semper factum uidimus.  [a 1Kb] Quot amissa deplorant, super que inuasa plerique gratulantur? Ecce senex pater captum deflet filium, et tu iam super eum uelut seruulum gloriaris. Innocens rusticus perditum ingemiscit iuuencum, et tu cum eo rus tuum excolere disponis, et fructus te putas posse capere gemitibus alienis. Ecce religiosa uidua tota [b 1Kb] supellectile dispoliatam domum suam dolet, et tu eadem [c 1Kb] supellectile domum tuam ornatam esse gloriaris. Dic mihi, o Christiane, non compungeris, non constringeris, cum uides in hospitio tuo lacrymas alienas? Dicit Scriptura ad filios Isrel: A bestia captum ne tetigeris: pollutum enim et contaminatum est, quidquid fera cruenta contigerit . Et per hoc deterior bestia est, quisquis sumit, quod bestia superauit. Dic igitur mihi tu,  Christiane, cur predam relictam a predonibus presumpsisti? Cur laceratum et contaminatum, sicut ipse putas, tuis edibus importasti? Cur, quod hostilis superauit bestia, tu seuior bestia deuorasti?  Aiunt plerique lupos leonum subsequi solere uestigia, et non longe ab eorum uenatibus aberrare, scilicet, ut rabiem suam rapina satient aliena, et quod leonum saturitati remanet, id luporum rapacitate [d 1Kb] consumatur; sic et isti auaritie lupi predonum uestigia subsecuti sunt, ut quod illorum rapacitati superauit, horum cederet feritati. Sed forsitan emisse te dicis, et ideo auaritie te crimen euadis. Non ita solet constare emptio atque uenditio: bonum est emere, sed in pace, quod propria uoluntate uenditur, non in depredatione. Respice contractus originem, uenditionis auctorem, pretii quantitatem, 325 et intelligis [e 1Kb] prede magis, non uenditionis emptorem. Unde enim barbaro auri gemmarumque monilia? Unde pellito serica uestimenta? Unde, rogo,  Romana 326 mancipia [f 1Kb] sumis? Scimus ea comprouincialium nostrorum esse, uel ciuium. Facit ergo, ut Christianus, et ciuis, qui ideo emit, ut reddat.




HOMILIA XCuII. De eleemosynis et de muliere Samaritana I.





ADMONITIO.

Gennadius, qui summam primus operum S. Maximi condidit, de eleemosynis eum disseruisse docuit; quo titulo, paucis additis, usi sunt codicum scriptores. Codex enim 90 S. Crucis in Ierusalem, ubi est homilia 20. sequentem exhibet inscriptionem: Incipit de eleemosynis, et ubi sedit Dominus Christus super puteum Samarie. Codex 99 eiusdem bibliothece, in quo 34 homilia numeratur, hunc titulum prefert: De eleemosynis et de muliere Samaritana. Idem legitur in codice Laurentiano X Plut. XIu pag. 267. At codex Sangallensis ueterem Gennadii epigraphem retinuit, homiliam num. 20 positam De eleemosynis inscribens. Ab editoribus Gymnico pag. 280, Galesinio 176, Raynaudo pag. 143, et Margarino Bibl. Max. tom. uI, pag. 43, idem titulus adhibetur, nec dissimilis est apud Cumdium tom. II pag. 554. Sed is auctor, et Gillotius, et Romani operum sancti Ambrosii editores in huius sancti doctoris homiliis hanc quoque numerarunt. Nos inscriptione codicis 99 Sancte Crucis in Ierusalem, et Laurentiani usi sumus.

 ARGUMENTUM.---Multis propositis sacrarum Litterarum testimoniis eleemosyne meritum S. Maximus commendat, illisque ait misericordiam esse fontem salutis, quibus auaritia fuerat mortis incendium.

Dicit Scriptura diuina: Sicut aqua exstinguit ignem, ita eleemosyna exstinguit peccatum . Magna plane et cunctis ambienda sententia, que hominibus pene iam mortuis, et peccatorum suorum [g 1Kb] incendio arefactis, rediuiuum quoddam beneficium pollicetur, ut interueniente eleemosyna, sicut aqua intermortuis succus, refrigerium arescentibus infundatur; hoc est, ut miseri homines, qui in [h 1Kb] peccatis aruerant, ad uitam eleemosynis reuiuiscant; sitque illis misericordia fons salutis, quibus auaritia fuerat mortis incendium; ut flammas quas sibi peccando  incenderant largiendo restinguant; atque utiliore commercio, qui pecuniam quondam dederat ut adulterium perpetraret, nunc pecuniam eroget, ut adulter esse iam desinat; et emat sibi quodammodo innocentiam, qui sibi emerat aliquando peccatum; dicit enim Dominus ad discipulos suos: Date eleemosynam;  et ecce omnia munda sunt uobis . Quamuis ergo pollutus, quamuis multis criminibus circumseptus, si eleemosynas feceris, innocens esse cepisti; abstergit enim eleemosyna quod auaritia polluebat; et maculam quam res alienas diripiendo contraxeras tuas erogando purificas. uide ergo que sit misericordie gratia, que una et sola uirtus cunctorum est redemptio peccatorum. uideamus namque interpretationem ipsius diuine sententie, ut intelligamus cui rei eleemosyna comparetur; ait enim: Sicut aqua exstinguit ignem, ita eleemosyna exstinguit delictum. Aqua ergo misericordie comparatur: sed aquam inuenio de fonte [i 1Kb] misericordie; necesse mihi est misericordie fontem querere; inuenio plane fontem misericordie; [i 1Kb] fons, de quo  dicit propheta: Quoniam apud te est fons uite, et in lumine tuo uidebimus lumen . Ipse, inquam, est fons, qui in Euangelio a Samaritana muliere, sicut lectum nuper audiuimus, aquam postulat, sed peccata condonat; aquam putei reprobat, sed fontem uite perennis indulget; ait enim: Omnis  qui biberit ex aqua hac, sitiet iterum, qui autem biberit ex aqua quam ego dabo illi, non sitiet in eternum . Aquam ergo Saluator a muliere postulat, et sitire se simulat, ut sitientibus eternam gratiam largiatur. Neque enim poterat fons sitire: neque, in quo est aqua uiua, poterat undam terrene fecis haurire. Sitiebat ergo Christus? Sitiebat 327 plane, non potum hominum, sed salutem sitiebat, non aquam mundi, sed redemptionem generis humani. Mirum igitur in modum fons super puteum sedens misericordie ibidem fluenta producit, et mulierem sexto iam non uiro, sed adultero fornicantem, uiui meatus unda purificat, nouoque admirationis genere mulier, que ad puteum Samarie meretrix aduenerat, a Christi fonte casta regreditur,  et que aquam petere uenerat, pudicitiam reportauit; statim etiam, indicante Domino, sua peccata recognoscens, confitetur Christum, annuntiat Saluatorem; et relinquens aque uasculum, ad ciuitatem non fert hydriam, sed refert gratiam; uacua quidem uidetur reuerti onere, sed plena reuertitur sanctitate. Plena, inquam, redit; quia que peccatrix aduenerat,  reuertitur predicatrix; et que hydrie uasculum amiserat, Christi plenitudinem reportabat, in nullo ciuitati sue inferens detrimentum; etenim si aquam ciuibus non intulit, 328 tamen fontem salutis inuexit; sanctificata ergo per fidem Christi mulier domum rediit. De hac igitur prophetam dixisse puto : eiusmodi est iniqua uia mulieris meretricis; que cum se abluerit, nichil se dicit fecisse prauum. De hac plane dictum est; que posteaquam est fonte abluta Saluatoris, delictorum uitia non meminit, uirtutem predicationis assumit; et uiua aqua abstergens maculas suas, ad euangelizandum non conscientia peccati retrahitur, sed fidei calore compellitur. Nihil enim se dicit fecisse prauitatis, dum fit nuntia ueritatis; et obliuione abnegat impudicitiam, dum deuotione  predicat castitatem. Hec enim uirtus Christi est Domini, ut quamuis peccator, qui eius unda se lauerit, denuo in uirginem reparatus non meminerit ante quod fecerit, et rediuiua natiuitate infantie innocentiam preferat, iuuentutis scelera non agnoscat; sitque uirgo fide Christi, qui fuerat adulter corruptione peccati.




HOMILIA XCuIII. De eleemosynis et de eadem Samaritana II.





ADMONITIO.

Cum de eleemosynis sanctum episcopum Taurinensem Maximum disseruisse, ut admonitione superiore diximus, Gennadius testetur, nonnullique sint codices in quibus hec quoque homilia pre se ferat eiusdem nomen, ueri est quidem simillimum non aliud, nisi Maximum et huius esse auctorem. Istiusmodi codices sunt Sangallensis num. 78, 99 Sancte Crucis in Ierusalem num. 21, Laurentianus X Plut. XIu, in quibus homilia inscribitur: De eleemosynis et de muliere Samaritana, et Ambrosianus itaque uetus imprimis, cum titulo: De eadem re. apud Gymnicum pag. 287, Galesinium pag. 177, Raynaudum pag. 144, et Margarinum Bibl. Max. tom. uI, pag. 46, inscribitur: Homilia secunda unde supra.

 ARGUMENTUM.---Ex conuersione mulieris Samaritane arguit S. D. diuine misericordie clementiam in condonandis criminibus hominum, que a Christo tanquam a fonte dimanans, uirtute precipue baptismatis, gratiam regenerationis operatur.

Retinet uestra dilectio, ante dies [a 1Kb] aliquot, cum sermonem ad uos de eleemosynis faceremus, primitus nos originem misericordiarum querere uoluisse; et reperto earum fonte uirtutum, ostendisse, quod mulieris Samaritane sordes melius Christi unda diluerit, quam Samarie aqua purgarit; et quod mundius misericordia detersit peccata quam puteus. Mundius plane misericordia quam puteus detergit maculas, quia putei aqua tantum corporis cutem abluit, misericordie autem bonitas anime interiora  purificat. Hoc etiam demonstrasse, quod huic euangelice mulieri illa prophetica meretrix conueniret, que postea quam uiua aqua se lauit, obliuione possessa prauitatis nitore puritatis exsultat; neque enim de meretrice huius mundi talem sententiam propheta diceret, cuius pollutio non solum aqua non diluitur, sed etiam polluit ipsa quod tangit, dicente Apostolo: Qui autem se iungit meretrici, unum corpus est. Quod si unum corpus tactu suo efficit, et in coherentem sibi ignominie sue membra transfundit; quomodo potest purificare ipsa cum polluat? Que ergo sit ista meretrix, que ista Samaritana mulier, cuius adulterii sordes fons Christi deterserit, sollicitius requiramus. [1 4Kb] Ego hanc mulierem Ecclesiam  esse puto de gentibus congregatam, que et transactis annis quinque millibus, cum in sexto millesimo anno idolorum fornicationibus subiaceret, omnem ignominiam 329 suam adueniente Christi fonte purgauit, et maculas quas adulterinis sacrilegiis contraxerat, fide Saluatoris abstersit, ac relinquens, sicut inanem hydriam, priorem [a 1Kb] patrium cursum, uniuerso orbi Domini annuntiauit aduentum. Hec, inquam, illa est meretrix, que posteaquam lota est, nichil se dicit fecisse prauum; posteaquam enim Ecclesia baptismi nitore purgata est, diabolice impietatis non meminit, religione ueritatis exsultat, factaque de meretrice uirgo non recordatur priorum [b 1Kb] , sed gloriatur in integritate, ait ergo propheta: Sicut aqua exstinguit ignem, ita eleemosyna exstinguit peccatum. Sepe  quidem uidemus hec fieri, ut aqua effusa flammarum restinguat incendia: sed e contrario interdum uidemus quod immensi ignium globi aquarum fluenta consumant, et ueluti ab aquis accepta esca uehementius rediuiuis ardoribus conualescat; ita ut uideatur aqua non exstinxisse incendia, sed auxisse. Quenam est illa aqua que consumit flammas, nec ipsa consumitur? [c 1Kb] Illa est, puto, que in lauacro de Christi fonte profluens, non consumitur a peccatoribus, sed gehenne consumit incendia. Que dum per baptismum infunditur et ipsa in hominibus et tartari restinguit ardorem, uiuit plane in hominibus, sicut ait Dominus: Aqua autem quam ego dabo ei fiet in eo fons aque salientis , et reliqua. Mirum [d 1Kb] ergo in modum aqua Christi una eademque operatione, et uiuificat,  et exstinguit; uiuificat enim animas, delicta restinguit; has lauacri sui refrigerio reparat, illas gurgitis sui unda consumit; et quod ad maiorem baptismatis  pertinet gratiam, apud superos [e 1Kb] mysterium celebratur, 330 et apud inferos gehenna restinguitur: hic fluunt aque, et illic tepescit incendium: hic in fonte homo mergitur, et illic de tartaro liberatur. Sed nec mirum, si in baptismi sacramento aperiatur infernum, cum tunc quoque reseretur et celum; aperiuntur enim hec elementa, ut ad lauacrum Christi conueniat libertas et gratia. Libertas enim resurrecturis tribuitur, gratia regnaturis. Illi eruuntur de pena, hi assumuntur in gloriam; illi, qui erant serui peccati, liberi fiunt iustitie: hi, qui angustiis seculi tenebantur, paradisi amena percipiunt. In baptismo ergo Christi aperiuntur celi, aperiuntur et tartara; inde ut Spiritus sanctus adueniat, illuc ut misericordia Saluatoris accedat; deferatur  de celo uita, mors a tartaro destruatur. Ita igitur eleemosyna exstinguit peccata, sicut aqua baptismi gehenne [f 1Kb] exstinguit incendium: ergo eleemosyna quodammodo animarum aliud est lauacrum, ut si quis forte post baptismum humana fragilitate deliquerit, supersit ei, ut iterum eleemosynis emundetur, sicut ait Dominus: Date eleemosynam, et ecce omnia munda sunt uobis ; nisi quod salua fide dixerim, indulgentior est eleemosyna quam lauacrum. Lauacrum enim semel datur, et semel ueniam pollicetur; eleemosynam autem quoties feceris, toties ueniam promereris. Hi ergo duo misericordiarum fontes sunt, qui et uitam tribuunt, et peccata condonant; qui utrumque custodierit regni celestis honore ditabitur, qui autem, maculato fonte uiuo, ad  misericordie se fluenta contulerit, et ipse misericordiam consequetur.




HOMILIA XCIX. De hospitalitate.





ADMONITIO.

Huius quoque homilie: De hospitalitate, S. Maximum esse auctorem Gennadius tradidit; eique assentiuntur scriptores codicum Sangallensis homil. 32, 90 S. Crucis in Ierusalem homil. 18, eiusdemque bibliothece 99 homil. 35. In codicibus Sangallensi et S. Crucis in Ierusalem 99 legitur tantum De hospitalitate; sed in uetustiore 90 S. Crucis in Ier.: Incipit de hospitalitate in Euangelio. Superioribus addimus codicem X Plut. XIu pag. 268 Laurentianum, qui omisso uerbo Incipit, eumdem titulum codicis 90 S. Crucis habet.  Arrisit editoribus Gymnico pag. 291, Galesinio pag. 178, Raynaudo pag. 244, et Margarino Bibl. Max. tom. uI, pag. 47, breuior titulus codicis 99 S. Crucis in Ierusalem: De hospitalitate, quem nos quoque homilie prefiximus. Itaque temere Gillotius hanc homiliam in sermonibus S. Ambrosii num. 32 collocauit.

 ARGUMENTUM.---Postquam de terrena hospitalitate eligenda Euangelium explicans prolocutus est Maximus, a sensu litterali transit ad spiritualem, quem aperit dicens: In hospitio nunquam immutando intelligendam esse Ecclesiam; in hospite Saluatorem.

Aduertit sanctitas uestra, fratres, euangelicam lectionem, quemadmodum Dominus discipulis suis inter ceteras exsequendas uirtutes, etiam hospitalitatis iura prescripserit: ait enim: In quamcunque ciuitatem introieritis, interrogate quis in ea dignus sit: et ibi manete, donec exeatis , et reliqua. Sancta plane et diuina sententia, que et discipulis eligendi optionem primitus detulit, et facilitatem penitus amputauit. Prouidit enim modum statuendo, ne uir sanctus aut citus esset in iudicando, aut leuis in hospite commutando. Sicut enim [a 1Kb] uobis permisit arbitrium, ita et  uoluit uos tenere constantiam. Quam enim reprehensibile est ut uir, qui Euangelium annuntiat, et docet errandum non esse, ipse per diuersos incipiat oberrare et domum, cui pacem dixerat deserere; hospitem cui benedictionem intulerat contristare! Magna enim hospitalitatis est gratia, nec facile uiolanda; omnibus aperta est, omnibus parata est, et sanctos libenter suscipit, et peccatores tolerat patienter. Sed repetamus sanctam ipsam diuinamque sententiam; si enim in littera placet, et in mysterio forsitan plus placebit. Ait igitur: Ut cum intramus in ciuitatem, interrogemus quis in ea uel hospes dignus, uel idonea domus sit, et ibi maneamus donec dies profectionis adueniat . Que sententia altiorem nobis  tribuit intellectum; non enim mihi uidetur de huius seculi hospite, uel domo iussisse, nec tam diligenter inquirere, sed de illo magis, qui nos usque ad diem exitus nostri possit inoffensos hospites, illesosque seruare. Nam huius seculi hospitem cito ledimus, cito offendimus: interdum ei et post triduum displicemus; fidelis igitur domus, et hospes dignus inquiri iussus est. Que domus fidelior Ecclesia? Quis hospes dignior Saluatore? Iste peregrinos, ut filios suscipit; illa susceptos refouet, ut infantes. Iste hospitibus, sicut experti sumus, pedes lauare gestit: illa mensam parare festinat; quos enim Saluator uiua aqua refrigerat, hos reficit celestibus cibis Ecclesia. 333 Hunc igitur hospitem euangelista inquiri iussit, et usque ad diem exitus nostri cum hoc habitare precepit, ne aliqua leuitate medio tempore aliorsum forsitan emigremus;  hoc est qui semel in Christum credidimus, non iterum uelut transgressores ad idola recurramus; scriptum est enim: Nemo potest duobus dominis seruire : dum enim uni placere gestit, alterum sentit iratum. Christum igitur hospitem 334 deserere non debemus, quemadmodum et Petrus apostolus cum suis similibus deserentibus aliis Dominum non reliquit; sed dicamus quod ille ad Saluatorem dixit: Domine, ad quem ibimus? uerba uite eterne tu habes, et nos credimus . Ecce exsecutor celestium preceptorum; qui quoniam Christi non mutauit hospitium, meruit cum Christo regni celestis habere consortium.




HOMILIA C. De defectione lune I.





ADMONITIO.

De uero homilie huius auctore, cum ab aliquibus Ambrosio, ab aliis Augustino inscripta reperiatur, dubitandi locus esset, nisi Gennadii testimonium tanquam fax in tenebris prefulsisset. Ipse non ambiguis, sed perspicuis uerbis memorat S. Maximum inter ea que scripsit tractatum etiam De defectu lune confecisse. Quamobrem aut Gennadium, aut ueterem quempiam alium auctorem secuti scriptores codicum prestantissimorum Sangallensis homilia 28, Ambrosiani C 98, et Sancte Crucis in Ierusalem 90 et 99, qui uniformem gerentes titulum: De defectione lune, in Maximum conueniunt. Nihil ergo horum consensui obest aut codex uaticanus 4951 pag. 213, qui S. Augustino homiliam attribuit, apposita hac inscriptione: Ad eos qui defectum lune suis clamoribus adiuuare nituntur; aut codex Laurentianus X Plut. XIu pag. 337 a tergo huius concionis laudem Ambrosio deferens. Nihil etiam preualere potest editio Parisiensis Ambrosii an. 1569, ubi eius inter sermones num. 83 Gillotius hanc homiliam collocauit. Ipsi aduersantur Gymnicus pag. 293, Galesinius pag. 179, Raynaudus pag. 245, et Margarinus pag. 47, in Bibl. Max. tom. uI, apud quos homilie titulus est: De defectu lune.

 ARGUMENTUM.---Queritur sanctus episcopus, fideles suos infructuose Christianas institutiones ab eo excipere, cum in pietate uirtuteque proficientes non uideat. Deinde de stultitia eos obiurgat, quod in eclipsi lune clamores emitterent, uano obscuritatis eius timore perculsi, ne omnino exstinguatur.

Et ipsi uidetis, fratres, quod mea non cessat humilitas omni circa uos sollicitudine laborare, et ad frugem bonam uos tota festinatione conuertere: sed quanto plus laboro uobiscum, tanto amplius confundor in uobis. Cum enim uideo tot commonitionibus  meis nullum uos habere profectum, labor meus iam non gratulationi est, sed rubori. Dicit enim Apostolus: Quis plantauit uineam, et de fructu eius non edit? Quis pascit gregem, [b 1Kb] et de lacte gregis non percipit ? Ecce ego pasco gregem Christi, et gregis fructum extorquere non ualeo; pasco gregem Domini, et nulla ex eo [c 1Kb] religiositatis alimenta percipio. Nulla enim me fidei eius dulcedo letificat; sed quidquid ex eo profluit asperum [d 1Kb] et amarum est; tunc enim pastor Christiani gregis lacte reficitur, quando bonorum  operum eius candore letatur. Quis enim, fratres, in uobis [a 1Kb] non grauiter ferat , quis, inquam, non moleste ferat, sic uos esse uestre salutis immemores, ut etiam celo teste peccetis? Nam cum ante dies plerosque de uestre auaritie cupiditate pulsauerim, ipsa die circa uesperum tanta uociferatio populi exstitit, ut irreligiositas eius [c 1Kb] penetraret ad celum. Quod cum requirerem quid sibi clamor hic uelit? dixerunt mihi quod laboranti lune uestra uociferatio subueniret, et defectum eius suis clamoribus adiuuaret. Risi equidem, et miratus sum uanitatem, quod quasi deuoti Christiani [d 1Kb] Deo ferebatis auxilium. Clamabatis enim ne, tacentibus uobis, [e 1Kb] perderet elementum:  tanquam infirmus enim et imbecillis, nisi uestris adiuuaretur uocibus, non posset luminaria defendere que creauit; bene igitur facitis, qui Diuinitati exhibetis solatium, ut uobis iuuantibus possit celum regere. Sed si uultis hoc plenius facere, cunctis et totis noctibus peruigilare debetis: nam quoties 335 [f 1Kb] putatis, uobis dormientibus, luna uim passa est; et tamen de celo non corruit? Aut nunquid semper circa uesperum defectum [g 1Kb] patitur, non aliquando et circa lucem laborat? Sed apud uos uespertinis tantum horis laborare consueuit, quando copiosa cena uenter distenditur, quando maioribus poculis caput mouetur. Tunc igitur apud uos laborat luna, quando laborat et uinum, tunc, inquam, apud uos turbatur carminibus globus lune, quando calicibus  turbantur et oculi. Quomodo igitur, [h 1Kb] ebrius, uidere potes circa lunam quid agatur in celo, qui circa te non uides quod agatur in terra? Hoc est plane, quod ait Salomon dicens: Stultus ut luna mutatur . [i 1Kb] Mutaris enim, sicut luna, dum stultus  et insipiens ad motum eius, qui Christianus fueras, incipis esse sacrilegus. Sacrilegium [i 1Kb] enim Creatori committitur, dum imbecillitas ascribitur creature. Mutaris ergo, sicut luna, ut qui paulo ante fidei deuotione fulgebas, postea perfidie infirmitate deficias; mutaris, [k 1Kb] sicut luna, dum cerebrum tuum ita exinanitur sapientia, [l 1Kb] sicut lune obscuritas; te uero teterrime tenebre mentis inuadunt. Atque utinam, o stulte, [m 1Kb] sicut luna muteris! Illa enim cito ad plenitudinem suam redit; tu ad sapientiam nec sero conuerteris; 336 illa uelociter colligit quod amiserat lumen, tu nec tarde fidem recipis quam negasti: grauior ergo tua quam lune mutatio est; luna defectum luminis patitur, tu salutis. Quam bene scriptum est [n 1Kb] de sapiente: [o 1Kb] Et permanebit cum sole ; permanet enim sapiens cum sole, cum constantia fidei permanet cum Saluatore. Sed dicet aliquis: Luna igitur non laborat? Laborat plane, negare non possumus; sed laborat cum ceteris creaturis, sicut Apostolus dicit: Quia omnis creatura ingemiscit, et parturit usque adhuc ; et infra: Quoniam et ipsa creatura liberabitur a seruitute corruptionis, et reliqua. Liberabitur, inquit, a seruitute; uides ergo, quoniam luna non laborat carminibus, sed laborat obsequiis; non laborat periculis, sed laborat officiis; non laborat ut pereat, sed laborat ut seruiat. uanitati enim creatura subiecta est non sponte , et reliqua. Ergo luna a statu suo non sponte mutatur, tu de sensu tuo sponte mutaris; illa in diminutionem sui conditione deducitur, tu in detrimentum  tui uoluntate pertraheris. Nolo igitur, frater, ita sis, sicut luna, cum deficit; sed esto, sicut quando est plena atque perfecta; scriptum est enim de iusto: Sicut luna in eternum, et testis in celo fidelis .




HOMILIA CI. De eodem argumento II.





ADMONITIO

Mox edite homilie S. Maximo auctore cognito, ex simili scribendi ratione nexuque rerum ab eodem hanc quoque conscriptam fuisse, cognoscere, si animum aduertat, cuique licet. Suffragantur autem ipsi codices iidem, qui priorem sub S. Maximi nomine ad posteritatem traduxerunt; nempe Sangallensis num. 29 Ambrosianus, et 90 S. Crucis in Ierusalem pag. 277. Iam diximus a Mabillonio primum e codice Sangallensi depromptam homiliam, editamque num. 6 in Museo Italico fuisse; in cuius prefatione adnotauimus hanc, sicut alteram num. supra positam, Gennadii testimonio niti, cum ille Maximum de defectione lune scripsisse dixerit. Hec quoque Gallandius suam in collectionem, ut reliquas Musei Italici, transtulit; sed codice Ambrosiano inconsulto, a quo plures uariantes accepimus, et Mabillonii lectioni apposuimus.

 337 ARGUMENTUM.---Hortatum se fratres fuisse Maximus scribit, ut pretermisso errore gentili, lune ortum, atque defectum ratione magis quam infirmitate subsistere intelligant: grande esse mysterium lune, cui Christus eiusque Ecclesia comparatur.

Ante dies prosecuti sumus, fratres, aduersus illos qui putarent lunam de celo magorum carminibus posse deduci; et eorum retundimus uanitatem qui non minus defectum patiuntur animi quam luminis patitur illa defectum. Quos et hortati sumus ut, pretermisso errore gentili, tam cito ad sapientiam redeant, quam cito ad plenitudinem suam illa [a 1Kb] reuertitur: et sicut uelociter illa lumen colligit quod amiserat, ita festinanter isti fidem recipiant quam negarunt; [b 1Kb] et, deposita insipientie nebula, incipiant  lumen non iam oculo corporis estimare, sed mentis; et [c 1Kb] ortum defectumque eius intelligant ratione magis quam infirmitate subsistere; [d 1Kb] que nunquam tantam rebus cunctis mutationem daret, nisi esset illi hec ratio a Creatore collata. Ecce elementum maris, luna deficiente, subducitur, eadem crescente, cumulatur: ut ad motum eius aut unde intra se redeant, aut [e 1Kb] fluenta non capiant: ita ut quoties luna mutatur in lumine, toties [f 1Kb] maria mutentur in fluctibus. Denique dicuntur ipsa maris natantia in carne sua pleniora esse cum luna perfecta est, et exhausta et diminuta cum illa minuitur. Magna igitur lune ratio est, et magna prestantia, que uigore suo ita elementa minuit, ut rursus adimpleat: ita implet, ut denuo minuantur. Scilicet, ut diuersis quibusdam uicibus  grata sit commutatio, dum reparatio fit perfecta. Et quantum terris largiatur augmentum, omnibus notum est, [g 1Kb] quanto rore saltus refecit, quos diurnis horis solis ardor exusserat: et admiratione quadam, [h 1Kb] ardentibus estu rebus serenitate prestet humorem. Nouo enim genere, illuminante luna, madidam terram serenitas facit. Grandis ergo ratio lune est, imo grande 338 mysterium. Exinanit se lumine, ut uniuersa recreet humore et [i 1Kb] imbre. Ita et Christus Dominus exinaniuit se diuinitate, ut homines repleret immortalitate. Unde ait beatus Apostolus: Qui cum in forma Dei esset constitutus, non rapinam arbitratus est esse se equalem Deo: sed semetipsum exinaniuit formam serui accipiens . Exinaniuit ergo se Christus, ut uitam prestet hominibus:  [i 1Kb] euacuauit se ut profectum tribuat elementis.  Sed legimus de Saluatore quod sol magis sit ipse iustitie. Quomodo ergo cum lune motibus comparamus? Non magna plane distantia conueniunt sibi ista luminaria. Siquidem luna quadam fraternitate consortii lumen mutuatur a sole, et radiis lucis eius repercussa, splendorem sui fulgoris accipiat: unde si Christus Dominus soli rectius comparatur, [k 1Kb] lunam nonnisi Ecclesie comparabimus. Nam ipsa sicut luna, ut inter gentes luceat, mutuatur lumen a sole iustitie et Christi radiis: hoc est apostolorum predicationibus repercussa, splendorem [l 1Kb] ex eo immortalitatis acquirit. Fulget enim Ecclesia non suo, sed Saluatoris lumine; et radiat non proprio nitore, sed [m 1Kb] Patris, sicut Apostolus ait, dicens: uiuo autem iam non ego, uiuit [n 1Kb] in me Christus ; et iterum:  Ut si primogenitus in multis fratribus . Recte plane lune comparatur Ecclesia: quoniam et ipsa nos lauacri rore perfundit, et terram corporis nostri baptismatis rore uiuificat. Recte lune comparatur Ecclesia: quia et ipsa [o 1Kb] augmentum acquirit, patiturque defectum. Minuitur enim sepe: frequenter augetur: minuitur persecutionibus, predicationibus ampliatur. [p 1Kb] Decrescit, cum minuitur filiis; crescit, cum martyribus coronatur; et eadem causa, qua tribuit illi defectum, ipsa prestat augmentum. Frequenter enim quos dolet persecutores, ipsos recipit confessores. Quoties eam, sicut lunam, putatis magorum [q 1Kb] carminibus laborasse? Quoties eam male artes de celi regno deducere uoluerunt? Nam primum utique Iamnes et  Mambres magi cum Moysi signis prodigiisque resisterent, Ecclesiam subuertere cupiebant: sed sacris uocibus ueneficorum carmen nocere 339 non potuit. Nihil enim incantationes ualent, ubi Christi canticum decantatur. Deinde cum apud Sergium [r 1Kb] Paulinum proconsulem Simon Magus Paulum apostolum oppugnaret, utique Ecclesie uas tentabat, et ueneficis artibus illum quassare cupiebat; sed tanta ab illo uirtute conuictus est, ut non solum artis infirmitate, sed etiam oculorum eum amissione cecaret, et pariter illi auferret carmen, et uisum. Non enim merebatur habere corporis oculos, qui mentis oculos 340 non habebat. Quid autem dicamus de apostolo Petro? Quia iterum Simonem in Romana urbe Ecclesie fundamenta turbantem, orationum suarum soliditate  prostrauit. Cum enim ille artibus magicis ela  tus esset, ut etiam per eris spatia uolitaret: [a 1Kb] hic illum uirtute deiecit, ut tanto altius caderet, quanto sublimius uolitasset. uere enim Petrus [b 1Kb] tam solida  petra saxi illum allisione comminuit, ut qui sibi regna celestia promittebat, terrene mortis [c 1Kb] duritie periret. Explicit.




HOMILIA CII. De eo quod scriptum est in Isaia cap. I: Caupones tui miscent aquam uino.





ADMONITIO.

 Hic idem titulus legitur apud Gennadium in catalogo operum S. Maximi. Si nichil ultra afferri posset ad faciendam fidem, satis esset. Sed Gennadio trium preclarissimorum codicum obsequuntur testimonia, scilicet Sangallensis homil. 82, et utriusque S. Crucis in Ierusalem, in quorum uetustiore 90 est homilia 26, et in 99 hom. 82, conformi hoc titulo: Incipit de eo quod propheta ait ad filios Isrel; Caupones uestri miscent aquam uino. Hac homilia codices alii omnes carent; quam recudit sua in editione Ambrosii Gillotius num. 78 sermonum; uerum Benedictini monachi congreg. S. Mauri in pref. ad sermones eiusdem S. episcopi Mediolanensis pronuntiarunt, non aliud sentiendum esse de homilia super caput I Isaie, nisi quod Gennadius scripsit. Idipsum senserunt Gymnicus pag. 297, Galesinius pag. 180, Raynaudus pag. 246, et Margarinus in Bibl. Max. tom. uI, pag. 48, qui omnes homiliarum S. Maximi collectionem hac concluserunt.

 ARGUMENTUM.---Scripta Isaie uerba mystice explicanda esse docens Maximus ait de cauponibus qui presunt Ecclesiis, non autem tabernis, prophetam loqui, illosque ab eodem argui quod uino aque speciem permiscent, cum mundi oblectationibus delectantur, rebusque sanctis uiles inserunt. Preterea ostendit qua ratione Iudeorum sacerdotes aquam uino miscuerint.

Non incommode ante dies [d 1Kb] paucos prosecuti sumus functionem hanc sacerdotalem uicem quamdam negotii retinere, et questum esse non modicum hoc clericatus officium. Est questus plane non modicus, ubi lucrum non pecuniarum, sed acquiritur animarum; est magna negotiatio, ubi redemptio hominis constat, non [e 1Kb] annumeratione pretii, sed annuntiatione precepti. Preceptum enim Christi talentum  quoddam est pretiosum, quo salus comparatur, quo uita redimitur: et magna est redemptio, cum et pretium datur, et pecunia non uidetur. Talentum ergo magnum preceptum est Saluatoris, quod commodati uice apud idoneos proficere potest, apud negligentes potest deperire; aliis enim cum multiplici gratia restituitur, ab aliis cum penarum usura deposcitur. Christus enim talentum quod commendat necesse est ut requirat, et soluenti gratiam referat, non soluentem subdat iniuriis. Subdit plane iniuriis more mundi; ut debitor, qui redhibitione substantie satisfacere non potest, satisfaciat uel corporis ultione. Hoc ergo talentum, fratres, nos predicatione nostra uestris pectoribus commendamus, ut lucrum aliquod salutis uestre Domino designemus. Rationem daturi sumus qualiter aut predicatio nostra proficiat, aut  obedientia uestra fructificet; non enim sine causa Euangelium annuntiat, Apostolus clamat, sacerdotes loquuntur: in cuiuscunque aures uox sancta peruenerit, aut beatus erit deuotione, aut reus de contestatione. Loquimur enim beatitudinem credentibus, contestamur iudicium criminosis. Mercimonium igitur est administratio sacerdotum: unde et propheta dicit ad filios Isrel: Caupones uestri miscent aquam uino . Non enim de iis cauponibus Isaias sanctus  loquitur qui, publicis ministeriis seruientes, meram uini speciem fraudulenta 341 aque colluuione permiscent , sed de illis utique cauponibus loquitur qui presunt Ecclesiis, non tabernis; qui sitientibus populis non concupiscentie calicem porrigunt, sed uirtutis, non ebrietatis ministrant poculum, sed poculum Saluatoris. Istos ergo caupones propheta arguit et obiurgat, et queritur eos uino aque speciem permiscere; hoc increpat in eis, cum functionum diuinarum essent presules, sectatores rerum facti sunt humanarum, sicut ipse ait propheta: Sectamini unusquisque domum suam . Quisquis enim  sacerdos, relicto pontificatus officio, mundi oblectationibus delectatur, hic aquam uino permiscet, hoc est, rebus sanctis et feruidis inserit res uiles et frigidas. Sed et sic possumus accipere, quod iidem Iudeorum sacerdotes aquam uino miscuerint, cum Dominum Saluatorem non sicut Deum [f 1Kb] susciperent, sed sicut hominem iudicarent, et sincere ac mere eius diuinitati turbidum quiddam ac sordidum inferre uoluerint, dicentes ad eum: Quia, cum homo sis, facis te ipsum Deum : et iterum: Nos ex prostitutione non sumus nati . Dum enim se ab adulterio prostitutionis excusant, illum in diuinitate natiuitatis sue adulterare nituntur. Sed adhuc diligentius uideamus quid sit quod ait: Permiscent aquam uino . Legimus uinum in Ecclesia specialiter abundare, sicut in Euangelio  dictum  est: uinum 342 nouum in utres nouos esse condendum; hoc est in nouos homines, neophytos Spiritus sancti gratiam conferendam. Si igitur pretiosa et spiritalis uini gratia abundat in Ecclesia; aqua uilis et fetida nisi in Synagoga est referenda; fetida enim Synagoge aqua est, que baptismate suo peccata non diluit, sed acquirit; que hominem non purificat proprio lauacro, sed polluit. Denique sicut in uini utribus Ecclesia honoratur, ita et cum aque utre Synagoga proiicitur.  Nam illa Agar, que typum Synagoge gestabat, de qua ad Abraham dicitur: Eiice ancillam et filium eius : utique, cum eiiceretur, non cum uini, sed cum utre aque de tabernaculis effugatur. Certe domus Abrahe erat diues, locuples, abundans: attamen non uinum, non oleum, non panem accepit, que sunt uite alimenta firmissima; et recte uite Synagoga alimenta non accepit, quia uitam, que est Christus, ignorat, aqua sola eger pertrahitur, languidus sustentatur; conueniens enim erat ut que uiuentis  non merebatur alimoniam, uel solatium morientis acciperet. Arguuntur enim sacerdotes Iudeorum, cum ecclesiastico uino pretioso aquam Synagoge abiectam iam et reprobatam uoluerint permiscere; aquam enim in Ecclesia misceri non solet, sed mutari, sicut Dominus inuitatus ad nuptias, hydrias plenas aqua non uino miscuit, sed mutauit in uinum; ne quid enim in sancto conuiuio uilitatis Iudaice resideret, maluit naturam uertere quam adulterare substantiam.




HOMILIA CIII. De calendis gentilium.





ADMONITIO.


Proprius congruensque huius homilie titulus non est, quem ex codice Sangallensi exscripsit Mabillonius editor eiusdem primus in Museo Italico part. 2, n. 5, scilicet De calendis Ianuariis, deinde Gallandius; sed e codice Ambrosiano exscribendus erat, in quo is est: De calendis Gentilium; quia contra ludos Saturnales hac in homilia agit S. Maximus, quorum initium erat die 17 Decembris ex ueteri Romanorum instituto, iique tribus uel quinque diebus iuxta diuersam scriptorum opinionem celebrabantur. Tota autem De calendis Ianuariis homilia uehementem continet increpationem aduersus diei illius obscenitates personatosque homines in bestias transformatos; in hac uero, intemperantia et turpitudo conuiuiorum, quibus ludorum Saturnalium tempore pagani uacabant, damnatur, atque ditiorum auaritia improbatur, qui a seruis et clientis strenas et munera accipiebant. Sed precipuum huius homilie argumentum, quodque certo comprobat, ante Natale Domini a S. Maximo habitam fuisse, ab exordio eiusdem eruitur; commendat enim Dei prouidentiam, quod disposuerit, inter medias gentilium festiuitates ut Christus Dominus oriretur, sueque diuinitatis lumine tenebrosas superstitiones dissiparet, aduentuque suo ueram mundo letitiam et felicitatem afferret. Huiusmodi ergo festa gentilitatis, mensibus Decembri et Ianuario instituta erant, maximoque non tam strepitu quam uitio peragebantur, a quibus Christiani letioribus gaudiis, sanctioribusque donis cumulati abhorrere debebant. Restituto itaque homilie suo uero titulo, ad peculiarem eius commendationem dicam alios Patres, Ambrosium nempe, Augustinum, Leonem Magnum, et Petrum Chrysologum contra calendarum Ianuariarum superstitionem orationes habuisse, sed ad auertendos fideles a ludis Saturnalibus solum Maximum docte et uehementer perorasse.

 343 ARGUMENTUM.---Superstitiosam Saturnalium atque calendarum consuetudinem, uigentem adhuc in Christianis populis, seuere exprobrat S. Maximus, quam ab iis potissimum esse condemnandam atque declinandam scribit qui dominici Natalis sacramentum colunt.

Bene quodammodo Deo prouidente dispositum est, ut inter medias gentilium festiuitates Christus Dominus oriretur, et inter ipsas tenebrosas superstitiones errorum ueri luminis splendor effulgeret: ut perspicientes homines in uariis superstitionibus suis pure Diuinitatis emicuisse iustitiam, preterita obliuiscerentur sacrilegia, futura non colerent. Quis enim sapiens, qui dominici Natalis sacramentum colit, non ebrietatem condemnet Saturnalium, non declinet lasciuiam calendarum; et partem cupiens habere cum Christo,  particeps nolit esse cum seculo? Hec enim diuini cultus ratio est, ut qui societatem habuerit cum uanitate gentilium, copulam non possit habere cum ueritate sanctorum. Dicit beatus Apostolus: Que portio iustitie cum iniquitate; aut que societas lucis cum tenebris ? Hoc est [a 1Kb] pariter Christianos et iniquitatis exercere luxuriam, et Deum iustitie habere placatum. Nam sunt plerique, qui trahertes consuetudinem de ueteri superstitione uanitatis, calendarum diem pro summa festiuitate procurent; et sic letitiam habere uelint, ut sit magis illis tristitia.  Nam ita lasciuiunt, ita uino et epulis satiantur, ut qui toto anno castus et temperans fuerit, illa die sit temulentus atque pollutus; et quod nisi ita fecerit, putet [b 1Kb] perdidisse se ferias; quia non intelligit per tales se ferias perdidisse salutem. Illud autem quale est, quod surgentes mature ad publicum cum munusculo, hoc est, cum strenis unusquisque procedit; et salutaturus amicos, salutat premio antequam osculo? Labiis labia porrigit et manui manum inserit, non ut amoris reddat affectum, sed ut 344 auaritie persoluat obsequium, et uno eodemque officio amicum complectitur et fraudatur. uos iudicate quale est istud osculum quod uenale est: nam, quo pretiosius emitur, tanto uilius estimatur. Quanti ante aurum potiorum indigni iudicabuntur osculo? Posteaquam  aurum refulsit in dextera, dignos illos facit preda, non gratia. Hoc autem in ipsa iniquitate, quam iniustum est, quod exspectatur donare inferior [c 1Kb] potiori; et diuiti cogitur ille largiri, qui, quod largiatur forsitan mutuatur. Adhuc et ipsam munificentiam [d 1Kb] strenas uocant, cum magis strenuum, quod . . . . . Cogitur. inquam, miser donare quod non habet, et munus offerre pro quo filios suos obnoxios relinquat. Sed et diuites quique sunt hac munificentia liberales: uerum nec ipsi a peccato uidentur immunes. [e 1Kb] Largitur enim diues cuicunque soli locupleti; dumque  mendico denarium dare despexerit, calendis ad domum amici auro onustus properat, qui Natali dominico ad ecclesiam uacuus et inanis aduenit. uides ergo quod apud plerosque plus est presens adulatio quam futura remuneratio. Libentius habet osculnm potioris quam gloriam Saluatoris. Quod osculum osculum non dicendum est, quia uenale est. Nam et Iudas Scarioth tali osculo osculabatur Dominum, sed hinc illum [a 1Kb] tradere conabatur. Hoc autem quale est [b 1Kb] quod, interposita die, tali inani exordio, uelut incipientes uiuere, aut auspicia colligant, omniaque perquirant; et exinde totius anni sibi uel prosperitatem,  uel tristitiam metiuntur? Que cum inepta sint et ridicula, tum illis ipsis uel inutilia sunt, uel nociua. Nam prosperitatem non habent, dum falluntur auguriis: tristitiam semper habent, dum rememoratione omnium sunt solliciti ne contingant. Hoc [c 1Kb] autem malis suis addunt, ut quasi de auspicatione domum redeuntes ramusculos gestent in manibus, scilicet pro omine, ut uel onusti ad hospitium redeant: non intelligentes miseri, quod onusti quidem redeunt non sarcina munerum, sed cumulo peccatorum. Finit.




HOMILIA CIu. Incipit de hereticis peccata uendentibus.





ADMONITIO.

 345 Hoc titulo inscriptam homiliam reperit Mabillonius in codice Sangallensi num. 80 sine auctoris nomine. At clarissimus is uir, cum inter ceteras Maximi homilias inserta uideatur, et stylus omnino conformis eluceat, eam S. antistiti Taurinensi potius quam alteri esse tribuendam statuit; atque cum reliquis nouiter detectis primus num. 9 edidit, et post eum Gallandius. Illorum exempla et nos secuti sumus, admonentes tamen quod nonnulla in prefatione hac de homilia attigimus, nempe hereticos, quorum audaciam et impietatem aggressus est Maximus, progeniem quamdam Manicheorum per Italiam serpentium habendam esse.

 ARGUMENTUM.---Primum S. episcopus Christianos admonet ne in procurandis temporalibus bonis sollicitudinem impendant; deinde eos uehementer adhortatur ut fidem, iustitiam, caritatem querant; ac tandem inuehit contra hereticos illos qui accepta pecunia peccata dimittebant.

Semper meminisse et ante oculos habere debemus, fratres dilectissimi, quod Dominus iehsu Christus ideo ad terram descendit de celis, ut uitam nobis largiretur eternam. Idem, cum esset Dei Filius, fieri hominis filius maluit, ut nos qui eramus homines Dei filios faceret. Non enim propter hanc uitam presentem tante dignitatis operatus est mysterium, que est breuis, caduca, mortalis, sed propter illam que perpetua et sempiterna est. Neque enim Deus nobis huius uite longeuitatem prestaturus erat, que plena  est erumnis, laboribus, egestate; ne non tam longeuitatem uite prestaret quam perpetuitatem [d 1Kb] laborum. Nam hoc in illa remedii solum uidetur esse, quod [e 1Kb] breuis est. Unde et Apostolus ait: Si in hac uita tantum in Christo speramus, miserabiliores sumus omnibus hominibus . Non ergo in hac uita tantum in Christo sperandum est, in qua mali quam boni plurimum possunt: in qua feliciores sunt, qui peiores sunt; et prospere magis degunt, qui criminosius conuersantur. Quid enim boni hec uita possidet? Honores, diuitias, sanitatem, que, licet caduca sint, non tamen meritis accedunt, sed fortuito contingunt. Quantos enim uidemus quos honoratos fecit non honestas, sed potestas? Quantos diuitias consecutos non relictas a parentibus, sed sanguinibus occupatas?  Quantos membrorum sanitate pollentes, qui non Dei misericordia gubernantur; sed pecudum sanguine crassantur? Hec igitur, quia temporalia sunt, et  nulla, quibuscunque 346 passim sine merito ac sine iudicio deferuntur, quia non in remunerationem data sunt, sed ad tentationem. Nos igitur, quibus uita eterna promittitur, eterna semper bona possidere debemus et querere, hoc est fidem, iustitiam, caritatem. Habent enim ista bona aduersarios suos; et licet hec dona ab hominibus conferri non possunt, frequenter tamen a prauis hominibus auferuntur. Atque ideo circa fidei bonum solliciti esse debemus, et prouidi, et ad custodiam eius mentis deuotione semper esse armati, nec cito fallacibus credere blandimentis. Solet enim sub pretextu pacis hostis irrepere, hoc est sub uocabulo nominis Christiani hereticus subintrare, qui ad decipiendos simplices homines Christum in ore portat, diabolum gerat in corde;  et eum quidem lingua confitetur, sed mente blasphemat. Ab hoc igitur oportet penitus declinari, nec aliqua societate coniungi. Qui enim inimicus est Domini, quomodo amicus est seruulorum? Nec mirari debemus quod huiusmodi heretici in nostra aberrare ceperint regione. Semper enim gregem ouium insidiator lupus sequitur, semper Christianum cetum diabolus deceptor incursat. Quod quidem fit utiliter, ut sollicitiore custodia, nec gregem ouis deserat, nec Christianus Ecclesiam derelinquat. Unde et Apostolus ait: Oportet etiam hereses existere, ut probati manifesti fiant inter uos : tanquam si diceret: Oportet esse Christianis fidei pugnam, ut sit probatis certa uictoria. Nam ut eorum interim blasphemias seponamus, retexamus que sint ipsorum precepta  uiuendi. Prepositi eorum quos presbyteros uocant, dicuntur tale habere mandatum, ut si quis laicorum fassus fuerit crimen admissum, non dicat illi: Age  penitentiam, deplora facta tua, defle peccata; sed dicat: Pro crimine da tantum mihi, et indulgetur tibi. uanus plane et insipiens presbyter, qui cum ille predam accipiat, putat quod peccatum Christus indulgeat. Nescit 347 quia Saluator solet peccata donare et pro delicto querere pretiosas lacrymas, non pecunias numerosas? Unde ipse ait: Gratis [a 1Kb] accipitis, gratis date . Denique Petrus cum ter negando Dominum deliquisset, ueniam non muneribus meruit, sed lacrymis impetrauit. Ait enim de eo Euangelista: Fleuit amarissime . uides, inquam, quia apud Christum in lacrymis est quantitas, non in donis. Quam grauiter enim fleuit culpam, tam celeriter 348 consecutus est ueniam. Suscipit ergo dona presbyter, et pactione quadam indulgentiam de Saluatore promittit. Insipiens placitum, in quo dicitur minus deliquisse Domino qui plus contulerit sacerdoti. Apud huiusmodi preceptores semper diuites innocentes, semper pauperes criminosi. Quomodo pauper satisfacit pro delicto, qui non habet quod offerat pro peccato?




HOMILIA Cu. Incipit, quod non debent clerici negotiari.





ADMONITIO.

uisa fuit Mabillonio hec homilia ei nexa quam supra edidimus n. CII: De eo quod scriptum est in Isaia cap. I: Caupones tui miscent aquam uino, ubi de ministerio altaris agit S. Maximus, docetque questum esse sacerdotium non diuitiarum, sed animarum. Cum ergo idem hic instauretur argumentum, iisdemque doctrinis negotiatio secularis clericorum reprobetur, nemini dubium esse potest quin eidem Maximo homilia sit concedenda. Auctoritati codicis Sangallensis, iudicioque Mabillonii, et Gallandii, qui eam iterum edidit, accedit testimonium codicis 90 S. Crucis in Ierusalem, ubi est homilia 23, cum quo lectionem Gallandii contulimus, et aliquibus in locis emendauimus. In memorato codice S. Crucis illius est titulus: Item de eodem sequentia; subsequitur enim homiliam inscriptam: De eo quod scriptum est: Reddite que Dei sunt Deo, et de militantibus.

 ARGUMENTUM.---Sacerdotes ideo erogant mundanas pecunias, ut eternas diuitias acquirant. Mercimonium quoddam est Christianitatis officium, et negotiatio pretiosa, functio sacerdotum.

Reprehendimus ante diem negotiationem clericos exercentes, et iusta eos quodammodo sententia castigauimus: sed si recte [b 1Kb] consideremus, officium nostrum uere negotium est; et functio sacerdotalis ministerii functio quedam est spiritalis mercimonii. Ideo enim terrena impendimus, ut celestia consequamur; ideo erogamus mundanas pecunias, ut eternas diuitias acquiramus: ideo fame nostra alios pascimus, ut non [c 1Kb] depereat alimonia nostra, sed crescat. Quid enim sibi uult pauperum per nos refectio, quid nudorum protectio, quid carceratorum uisitatio,  nisi quia sumptus qui in illis erogatur, non impenditur, sed augetur; [d 1Kb] et negotiatio quodammodo argenti cum quadam lucri usura seruatur? Thesaurus enim quidam diuiti est pauper esuriens. Eleemosynam enim datam non comedit, sed custodit. Soluatur licet caro, et homo in puluerem redigatur, opus tamen in eo sanctum uiuit, et permanet, et erit tibi in die iudicii testis idoneus, qui sibi est ad pastum operator inutilis: ita ut cito ei de tuis credatur operibus, cum de suis actibus non credatur. uide ergo si non negotiatio est eleemosyna. Amico quod largitus fueris tibi perit, solum tibi non perit mendico quod dederis. In die iudicii enim pauperes tibi prosunt, amici filiique nichil prosunt. Illi causam tuam agent; isti nec causam suam poterunt defendere.  Mercimonium enim quoddam est Christianitatis officium et negotiatio pretiosa, functio sacerdotum.  Pecunias enim Domini, hoc est eloquia Saluatoris populis eroganda suscepimus; de quibus eloquiis ad illum tenacem et imperitum sacerdotii negotiatorem Dominus in Euangelio dicit: Serue nequam, oportuit te pecuniam meam dare ad mensam numulariis, et ego ueniens cum usuris exegissem eam . Arguitur enim, cur precepta Diuinitatis sibi credita reseruauerit reticendo, que multiplicare debuerat predicando. Arguetur, inquam, cur non seminauerit erogando que possit metere colligendo; sicut ait Apostolus: Que seminauerit homo, hec et metet . Ait enim Dominus: ueniens cum usuris exegissem. Intellige ergo negotiationem ibi esse, ubi tanquam pro fenore usura deposcitur: sed non illa usura per quam auarorum mentes lucratiua pecunie redhibitione  pascuntur, 349 [e 1Kb] in qua remuneratur creditori debitum, nec debitum euacuatur, sed illa usura deposcitur ubi non denariorum ratio, sed morum conuersatio supputatur, ubi non de capite sortis agitur, sed de capite salutis inquiritur. Debitores enim sumus, et obnoxii retinemur ad debitum, non chirographo litterarum, sed chirographo peccatorum. Unde et Apostolus ait de Domino dicens: Delens, quod aduersum nos erat chirographum : et reliqua. Huius ergo debiti usuram iubemur exsoluere; nam istius debitoris meminit Dominus 350 in Euangelio, dicens tradendum hunc esse exactori, mittendum in carcerem, et non dimittendum donec soluat nouissimum quadrantem . Istorum ergo eloquiorum et nos, fratres, usuram debemus; quia  enim usura ab utendo dicitur, quemadmodum nos his utamur eloquiis rationem daturi sumus. Non  enim incassum Euangelium predicat, non gratis Apostolus clamat, non sine causa sacerdotes loquuntur: in quorumcunque aures uox sancta peruenerit, aut  beati erunt de deuotione, aut rei de contestatione. Explicit.




HOMILIA CuI. De timore Dei et correctione linguarum.





ADMONITIO.

Plurimum nos debere professi sumus in prefatione eruditissimo uiro Ioan. Baptiste Branca biblioth. Ambrosiane presidi substituto, qui primus nobis huius homilie copiam fecit. Nos etiam admonuit eam ex codice seculi XI quondam Ecclesie prepositure loci Biasche in diecesi Mediolanensi recenter a biblioth. Ambrosiana comparato a se exscriptam fuisse, quam nullibi impressam inuenit, nisi in peruetusto Breuiario ad usum Ecclesie Mediolanenis an. 1490. Dum uero Florentie in codicibus Laurentianis, et hic Rome in celeberrimis manuscriptis Sancte Crucis in Ierusalem absconditas sancti Maximi opes exquireremus, duorum prestantissimorum codicum testimonia consecuti sumus, quibus codicis Ambrosiani fides augetur et illustratur. Sunt autem hi: codex CLXXII pag. 69 a tergo, olim edil. eccl. metrop. Florentine, nunc in Laurentiana, et codex IX pag. 31 S. Crucis in Ierusalem. Sed quot codices, tot tituli ad homiliam omnino diuersi. Nam Ambrosianus sic habet. Sabbato in traditione symboli homilia Maximi. uenite, filii, audite me; timorem Domini docebo uos. Idem est titulus in Breuiario Mediolanensi. Codex autem eccl. metrop. Florent. premisso Luce Euang. loco cap. 6: Dixit iehsu discipulis suis: Estote misericordes, sicut Pater uester misericors est, et reliqua. Sermo sancti Maximi episcopi unde supra. Tandem codex Sancte Crucis in Ierusalem sic inscribit: Sermo sancti Maximi episcopi de timore Dei et correctione linguarum. Non primum nec secundum probandum ducimus titulum, quia nichil profecto de eo quod annuntiant in homilia contineatur. Cum uero tertius titulus indicet argumentum, quod orator tota in concione prosequitur, hunc homilie prefiximus, eamque De timore Dei et correctione linguarum appellandam censuimus. De traditione symboli, quod sabbato ante dominicam Palmarum catechumenis in proximo sabbato sancto baptizandis tradebatur, iam satis in prima huiusce classis homilia locuti sumus; quare nichil a nobis hic addendum superest, nisi ipsam orationis phrasim Maximum palam facere.

 ARGUMENTUM.---De timore Dei agens Maximus precepta castigati eloquii tradit ex regio propheta, et quot mala per nefarios sermones perpetrentur eloquentissima oratione prosequitur.

Gloriosissimus prophetarum, idemque rex dominici populi beatus Dauid, qui omnes homines ad audienda uite purgatoris instituta concurrere generali adhortatione compellit, dicens: uenite, filii, audite me, timorem Domini docebo uos . uere docendi peritissimus patriarcha uenerabilis, qui, ut humanis mentibus timorem Dei preceptis prophetice auctoritatis insinuet, paterne affectionis blandimenta premittit. Subditos namque ditionis sue filios appellat, ut eos non tam terrore regie potestatis reuocet a peccatis, quam diligentis affectu cunctorum sensibus  promptam bene uiuendi inserat uoluntatem. Frequenter enim, quos non corrigit durioris increpationis asperitas, saturitas uerbi mollioris emendat: Timorem, inquit, Domini docebo uos. Docet nos uir sanctus religiosum timorem, ut amorem terreni iudicii postponamus. Timorem Domini docet, qui semper est salutaris, quia sepe timor hominis Dei nutrit offensam. Sic iam uideamus, quos doctor egregius diuini timoris faciat gradus, quam sue regulam sanctioris instituit discipline. [a 1Kb] Prohibe linguam tuam a malo, et labia tua ne loquantur dolum. Perfectus religiose uite magister linguam pre omnibus refrenet a culpa, que ab exordio mundi apud paradisum Dei in serpente prima peccauit. Nam maligne lingue fuit ministerium, ut suaderetur Ade in exitium generis sui interdicte  arboris poma decerpere. Neque enim in eternum lapsum [b 1Kb] 351 impulisset inuidia, si prudentiori consilio Eua linguam suam cohibere uoluisset a malo. Lingua igitur mala ministra diaboli est, ac totius prauitatis ancilla. Lingua mala acutissimi [c 1Kb] uice gladii  non solum corpus, sed animam uulnerat innocentem. Lingua mala et inconsulta contumeliis [d 1Kb] perculit cor fraternum, et per pacata inuicem pectora perniciosam litem sociat. Lingua mala adhibet imaginem ueritatis et ueritatem mendaciis decolorat. Lingua mala inimicis auribus commissa sibi amicorum prodit arcana. Lingua mala quos aperto metuit compellare sermone, occulta nititur obtrectatione fedare. Lingua deceptione laqueos simplicibus nectit, bonorum uirorum sanguinem petit, potentium inflammat animos, et humilium corda perturbat; et tanquam ei non sufficiat humana confundere, celum ipsum blasphemiis atque indignissimis pulsat iniuriis, ut propheticus sermo de impiis protestatur, dicens: Posuerunt in celum os suum, et lingua eorum transiuit in terra .  Et post omnia, dilectissimi, cum de uniuersis his habeat peccatum remedium, per linguam malam et incontinentem peccatur, quod homini neque in hoc seculo presenti laxetur, dicente Domino: Qui autem blasphemauerit in Spiritum sanctum, non remittetur ei neque in hoc seculo, neque in futuro . Et quid plura, fratres? Quidquid humano pectori diabolus iniquitatis illexerit, lingua mala famulante perficitur. Sed ad destructionem iudiciumque eius Dominus inuocatur, clamante propheta: Dispergat Dominus uniuersa labia dolosa, et linguam 352 magniloquam . Et alibi quidem, Perdes eos qui loquuntur mendacium. Propter hec cauenda mala et fugienda beatus Dauid unumquemque nostrum premonet, dicens: Cohibe linguam tuam a malo, et labia tua ne  loquantur dolum . Et post pauca subiungit: Inquire pacem, et sequere eam. Emendata enim lingua tua, atque ab omni maliloquii sorde detersa, ueram eternamque pacem, id est Christum Dominum et inuenies, et sequeris. Nemo se seducat: nisi quis  uagam lasciuamque linguam suam habenis disciplinati cordis cohibuerit, nec hominum pacem poterit inuenire, nec Christi. Propterea uenerandus propheta sciens in quo lingua hominis sit lubrico constituta, et quantum periculi animi uiteque nostre incontinentia lingue possit efficere, Deum suum orabat, dicens: Pone, Domine, custodiam ori meo : et alibi: Domine, labia mea aperies, et os meum annuntiabit laudem tuam . A Domino uir fidelissimus custodiri os suum atque aperiri labia sua  optat, ne unquam ei magister ille mendacii ac totius doli artifex diabolus impietatis sue inserat falsitates. uere hic linguam suam ab omni malitia cercere poterit, qui sub dispensatione Dei et loqui desiderat et tacere. Idcirco, fratres, inspicientes quam uehemens sententia dolosa labia maneat, et quanta gratia linguam simplicem subsequatur, oremus et nos cum propheta Dominum ac Deum omnipotentem ut custodiat os nostrum, ac ipse semper labia nostra aperire in uerba sibi placitura dignetur.




HOMILIA CuII. De eo quod scriptum est in psal. CXuIII: Bonitatem, et disciplinam, et scientiam doce me.





ADMONITIO.

In iisdem supra laudatis codicibus biblioth. Laurentiane, et S. Crucis in Ierusalem inuenimus, huius homilie, quam Benedictini monachi congreg. S. Mauri in append. serm. S. August. num. 55, pag. 70 edit. Antuerp. incerti, sed non ineruditi auctoris dixere, scriptorem parentemque S. Maximum Taurinensem fuisse. Uterque codex, scilicet 172, olim edil. eccl. metrop. Flor., pag. 70, et IX S. Crucis in Ierusalem pag. 32, hanc post precedentem homiliam immediate subiiciunt. In primo illa usitata epigraphe: Eiusdem unde supra, designatur idem Maximus, expressis uerbis in priore nominat. Secundus uero et titulum et nomen S. Maximi prefert: Sermo S. Maximi episcopi de bonitate, disciplina et scientia. Nos inscriptionem homilie positam ab editoribus Benedictinis monachis retinuimus, cum reuera tota homilia sit perlucida illius loci Psalmiste expositio, preclaraque moralis discipline documenta complectatur. Nobis etiam occurrit hec eadem homilia in cod. uat. Regine 83, nullius tamen inscripto auctoris nomine. Lectionem quam exhibemus accepimus a codice Laurentiano, et aliorum codicum uariantes adiecimus.

 353 ARGUMENTUM.---Copiose explicat Maximus a Dauide traditum orandi Deum compendium, nosque hortatur ut illius exemplo uite sanctioris uias a Domino docendi precemur.

Inter cetera quibus beatus Dauid infirmitatibus nostrarum medetur animarum, sub quadam trinitatis regula orandi nos formam tenere, tanquam peritissimus magister erudit, dicens: Bonitatem, et disciplinam, et scientiam doce me [a 1Kb] . Sollicitius itaque, fratres, intendite quas sibi potissimum uirtutes tribui rex propheticus deprecatur. Bonitatem, inquit, et disciplinam, et scientiam doce me [b 1Kb] . Recte nouit uiuere, qui recte nouit orare. Non enim petiit mundanarum diuitiarum thesauros, non regna finitima, non tempora prolixiora uiuendi; sed bonitatem se doceri simul  et disciplinam poposcit. Bonitas enim facit amabilem disciplinam, et disciplina efficit inculpabilem bonitatem. Nec quemquam latere puto quia bonitas sine disciplina mater delictorum est, et disciplina sine bonitate tristis quedam amaritudo uiuendi. Scientiam etiam prestari sibi pariter implorat, ut nouerit scienter sapienterque distinguere qui sint termini bonitatis, et quam debeat habere disciplina mensuram, ne forte aut nimie remissionis uitio [c 1Kb] incognita fedetur, aut disciplina durior ipsa sui austeritate erubescat. uis, frater, bonus esse peccanti? Benigne quidem facis; sed ut uere sis bonus, [d 1Kb] rigorem ei adhibe discipline, ut tua illi [e 1Kb] proficiat bonitas in salutem, quam utique si nulla cercentis censura increpationis  terrueris, perniciosa erit ei hec bonitas tua, quia  permittis perire peccantem, quem potueras saluare correctum. Rursus: si nimio discipline rigore nullam sanantis bonitatis pretenderis medicinam, dum terrorem tuum refugit peccans, peccantis egritudinem non curabis. Et que tandem uiuendi ratio erit, que iustitia, si aut solutior lenitas conniuentiam prebeat peccatori, aut immoderata seueritas a lapsu non reuocet delinquentem? Ut autem bonitas huius disciplineque magisterium in nostris fuisse maioribus plenius perfectiusque 354 discamus, [f 1Kb] uel pauca de pluribus uenerabilium Patrum recenseamus exempla. [g 1Kb] Implebat sine dubio bonitatis ac discipline opus beatissimus Petrus, cum et tanquam uere bonus medicus oblatos sibi curaret infirmos, et ut discipline celestis fundator iusta puniret ultione mendaces.  Probauit nimirum bonitatis eius gratiam Aeneas ille debilis , qui claudus ab infantia sedens in porta templi atque mendicans, in nomine Iesu Christi, apostoli curantis imperio, antiquam recepit sanitatem. Probauerunt etiam discipline eius seueritatem Ananias et Saphira , qui distrahentes agrum quem uendere nemo cogebat, dum quantitatem pretii mentiuntur apostolo, mortem sibi falsitate mercati sunt. Quo facto edocuit gloriosissimus Petrus inesse sibi bonitatem ac disciplinam, dum et remedium prestat infirmo, et competentem sumit de mendacibus ultionem. Quod eum recte sancteque fecisse celestis iudicii consensus ostendit. De scientie eius perfectione quis ambigat qui Christum Dominum uiui  Dei esse Filium de celo sibi Patre reuelante cognouit?  [1 2Kb] Et quia bonitas [a 1Kb] ei ad disciplinam scientiamque non deerat, pascendas illi Dominus suas commendauit ouiculas. Tenuit bonitatem ac disciplinam gloriosissimus Paulus, qui, ut eius scripta testantur, et uirgam correctionis, et spiritum mansuetudinis pretendebat: propter quod faciebat eum omnibus et amabilem bonitas, et disciplina terribilem. [b 1Kb] Nam ut inter ipsa primordia fidei bonitatem ac disciplinam Christi doceret Ecclesias, et remoueri peccantem iussit a communione sanctorum, et eumdem recipi resipiscentem. De scientia autem eius quid nos dicemus, cum omnes eum nouerint in celestibus didicisse que doceret in terris, [c 1Kb] ubi talia se memorabat edoctum, qualia loqui ei mortalibus non liceret? Habuit nichilominus bonitatem et disciplinam testis ille dominicus,  et Baptista Ioannes, qui resipiscentes a peccatis suis homines prophetice pietatis affectu penitentie baptismo diluebat; atque ut uere legalium preceptorum custos immutabilis, et Herodem regem de illicita incusabat uxore, et cunctis ad se concurrentibus purgatioris uite precepta mandabat. Scientie autem illius plenitudinem 355 quisquis potest ignorare, qui, quod pro salute hominum uenit Christus e celo, primus hominibus reuelauit? [d 1Kb] uidetis itaque, fratres, quo orandum compendio, et qua paucitate  uerborum perfectione uiuendis uenerabilis propheta querebat. Breuissimo namque sermone conclusit quidquid spiritualium habet multitudo uirtutum. Si ergo ille precipuus prophetarum doceri se a Domino has sanctioris uite uias tantopere precabatur, quid facere nos [e 1Kb] , inquam, magis orare debemus dicentes: Bonitatem, et disciplinam, et scientiam doce nos, Domine, quatenus in nobis bonitas [f 1Kb] mala uincat uitia, ac uoluntatis disciplina castiget. Si enim sciens omnipotentem Dominum Patrem, Filiumque eius unius esse substantie, Spiritum quoque sanctum pari credideris 356 eternitate regnantem, nulla te unquam uel paganorum uana persuasio, uel Arianorum perfida tur babit impietas. Si futuri iudicii scientia cor tuum mentemque [g 1Kb] repleueris, habebis tuis in moribus disciplinam;  rursus si discipline ipsius mensuras regulasque seruaueris, si congruam tenebis in omnibus bonitatem; quia bonitas temperamentum est discipline, et disciplina condimentum est bonitatis. Caue ergo, frater, ne ita uelis bonus uideri, ut abiicias disciplinam; [h 1Kb] disciplinam secteris, ut remoueas bonitatem. Quibus beatus Dauid idcirco scientiam precatur adiungi, ut directo mentis nostre iudicio scire possimus qualiter in nobis esse [i 1Kb] poscit et districtior bonitas, et blandior disciplina.




HOMILIA CuIII. Super illa Euangelii Matth. cap. uI: Ascendit iehsu in nauiculam, et transfretauit.





ADMONITIO.

In Breuiario Romano pars huius homilie legitur in dominica 18 post Pentecosten sub nomine S. Petri Chrysologi, quam eidem clarissimus uir Sebastianus Pauli Cler. Reg. a Matre Dei in sua eiusdem S. Rauennatensis archiepiscopi editione uenet. an. 1750 ascripsit, quemadmodum multo ante Combefisius tom. uII, pag. 397, aliique. Hec esse tanti momenti mihi uidentur, ut communiter receptam non audeam impugnare sententiam; licere tamen mihi arbitror ueterum referre scriptorum opinionem. In bibliotheca enim uaticana codicem inuenimus num. 6451, qui, pag. 19, S. Ioannem Osaureum, siue Chrysostomum homilie auctorem appellat; in archiuo Casinensi codex 102, pag. 253, eam S. Seueriano episcopo tribuit. At duos alios codices non infime note in S. Maximum Taurinensem conuenire attestamur, nempe uaticanum 4222 pag. 341, et Laurentianum 36 Plut. XuII pag. 251, expresse enim post Euangelii locum habent: Homilia S. Maximi episcopi. Huiusmodi testimonia a styli similitudine confirmari possunt. uerum etsi forte nostra nos fallat opinio, rem tamen gratam equis lectoribus nos fecisse existimamus, cum huic homilie uariantes plurimas ex codice uaticano 6451 collectas subiiciamus.

357 ARGUMENTUM---Non indiget Christus naui, inquit Maximus, sed nauis indiget Christo; quia sine celesti gubernatione nauis Ecclesie ad celestem  portum non ualet peruenire. Deinde euangelice historie ordinem prosequitur.

Christum in humanis actibus diuina gessisse mysteria,  et in rebus uisibilibus inuisibilia exercuisse negotia, lectio hodierna monstrauit. Ascendit, inquit, in nauiculam, et transfretauit, et uenit in ciuitatem suam. Nonne ipse est qui fugatis fluctibus maris profunda nudauit: ut Isreliticus populus inter stupentes undas sicco uestigio, uel montium concaua pertransiret ? Nonne hic est qui Petri pedibus marinos uertices inclinauit, ut iter liquidum humanis gressibus solidum preberet obsequium ? Et quid est quod [a 1Kb] sibi maris sic denegat seruitutem, ut breuissimi lacus transitum sub mercede nautica transfretaret. Ascendit, inquit, in nauiculam, et transfretauit. Et quid mirum, fratres? Christus uenit suscipere infirmitates nostras, [b 1Kb] et suas nobis conferre uirtutes; humana querere, prestare  diuina; accipere iniurias, reddere dignitates; ferre tedia, referre sanitates; quia medicus qui non fert infirmitates, infirmitates curare nescit, et qui non fuerit cum infirmo infirmatus, infirmo non potest conferre sanitatem. Christus ergo, si in suis mansisset uirtutibus, commune cum hominibus nil haberet; et nisi implesset carnis ordinem, carnis in illo esset otiosa susceptio. Sustinuit ergo has necessitates, ut homo uerus humanis necessitatibus probaretur. [c 1Kb] Ascendit, inquit, in nauiculam, Christus Ecclesie sue nauem, seculi fluctus semper mitigaturus ascendit, ut credentes in se ad celestem patriam tranquilla nauigatione perducat, et municipes ciuitatis sue faciat quos humanitatis sue fecit esse consortes. Non ergo Christus indiget naui, sed nauis  indiget Christo, quia sine celesti gubernatione nauis Ecclesie per mundanum pelagus, [d 1Kb] tali et tanto discrimine ad celestem portum non ualet peruenire. Hec diximus, fratres, quantum ad intelligentiam pertinet spiritualem: 358 uerum nunc ipsius historie ordinem prosequamur. Ascendit, inquit, in  nauiculam, et transfretauit, et uenit in ciuitatem suam. Creator rerum orbis Dominus, posteaquam se propter nos nostra angustiauit in carne, cepit [e 1Kb] habere humanam patriam, parentum omnium ipse parens, ut inuitaret amor, attraheret caritas, uinceret affectio, suaderet humanitas, quos fugarat dominatio, metus disperserat, [f 1Kb] fecerat uis potestatis extorres. uenit in ciuitatem suam, [g 1Kb] et ecce offerebant ei paralyticum iacentem in lecto, et respiciens, inquit, iehsu fidem illorum, dixit paralytico: Confide, fili, dimittuntur tibi peccata tua. Audit ueniam, et tacet paralyticus, nec ullam [h 1Kb] respondet gratiam, quia plus corporis quam anime tendebat ad curam: et temporales penas resoluti corporis sic deflebat, ut eternas penas resolutionis anime non defleret: gratiorem  [i 1Kb] sibi presentem uitam iudicans, non futuram. Merito Christus offerentium fidem non respicit, et uecordiam respicit sic iacentis, ut fidei aliene suffragio paralytici anima ante curaretur quam corpus. Respiciens, inquit, fidem illorum; [i 1Kb] cernitis in hoc loco, fratres, Deum non querere insipientium uoluntates, non spectare ignorantium fidem, non infirmorum stulta desideria perscrutari, sed [k 1Kb] ad alterius fidem subuenire, quod per solam gratiam conferebat, cum quidquid diuine uoluntatis est non negaret. Et reuera, fratres, quando medicus languentium aut querit, aut respicit uoluntates, cum semper contraria desideret et requirat infirmus; hinc est quod nunc ferrum, nunc ignem, nunc amara pocula ingerit, et apponit inuitis, ut curam sani sentiant quam non  poterant sentire egrotantes. Et si homo iniurias despicit, maledicta contemnit, et sauciatis morbo sponte uitam conferat et salutem; quanto magis Christus medicus bonitate diuina morbis saucios peccatorum et phrenesi criminum laborantes, ad salutem etiam inuitos attrahit et nolentes? [1 4Kb] O si uelimus, fratres,  si uelimus omnem mentis nostre paralysim peruidere, animam nostram uirtutibus destitutam iacere in uitiorum stratis cerneremus; luceret nobis quemadmodum Christus et nostras quotidie noxias respicit uoluntates, 359 et ad salutaria nos remedia pertrahit et perurget inuitos. Fili, inquit, remittuntur tibi peccata tua. Hec dicens, dum se uolebat intelligi, qui per hominem oculis adhuc latebat humanis; uirtutibus enim et signis comparabatur prophetis, qui per ipsum fecerant et ipsi uirtutes: peccatis autem dare ueniam [a 1Kb] quia penes hominem non est, et est singulare Deitatis insigne, Deum illum pectoribus ingerebat humanis. Probat hoc Phariseus liuor: nam cum dixisset: Remittuntur tibi peccata tua. Responderunt Pharisei: Hic blasphemat; quis enim potest  peccata remittere, nisi solus Deus? Pharisee, qui sciendo nescis, confitendo negas, cum testaris impugnas: si Deus est, qui remittit peccata, cur tibi Christus Deus non est, qui [b 1Kb] unius indulgentie sue munere totius mundi probatur abstulisse peccata? Ecce, inquit, Agnus Dei, ecce qui tollit peccata mundi. Ut autem possis maiora capere eius diuinitatis insignia, audi eum pectoris tui penetrasse secretum;  aspice ad cogitationum tuarum latebras peruenisse; intellige eum cordis tui tacita nudare 360 consilia. Et cum uidisset, inquit, iehsu cogitationes eorum, dixit [c 1Kb] : Quid cogitatis mala in cordibus uestris? Quid enim est facilius dicere, Remittuntur tibi peccata tua, [d 1Kb] an dicere, Surge et ambula? Ut autem sciatis, quia Filius hominis habet potestatem dimittendi peccata, dixit paralytico: Surge [e 1Kb] , tolle lectum tuum, et uade in domum tuam; et surrexit, et abiit in domum suam. Scrutator animarum preuenit mentium maligna consilia, et Deitatis sue potentiam operis attestatione [f 1Kb] monstrauit, dum dissipati corporis membra componit, neruos stringit, iungit ossa, complet uiscera, firmat artus, et gressus ad cursum suscitat in uiuo [g 1Kb] cadauere iam sepultos. Tolle lectum tuum; hoc est,  porta portantem, [h 1Kb] omnes muta uices, ut quod est infirmitatis testimonium, sit probatio sanitatis, ut lectus doloris tui sit mere curationis indicium, ut recepte fortitudinis magnitudinem ponderis asserat magnitudo. uade, inquit, in domum tuam: ne Christiana fide curatus in uiis Iudaice perfidie iam moreris.




HOMILIA CIX. De grano sinapis I.





ADMONITIO.

361 In alteram codicum mss. et editorum quamdam ueluti conflictationem incidimus de homilie huius auctore. Fuisse olim Augustino attributam ex appendice sermonum eius constat; Benedictini Monachi congr. S. Mauri suppositum opus iudicantes in eam num. 87 retulerunt. Gillotius Ambrosianum esse sermonem credidit, et in sua editione Parisiensi, de qua sepe mentionem habuimus, secundo loco collocauit, cum titulo: De grano sinapis. Cum eo consonat codex Laurentianus X Plut. XIu, similem preferens inscriptionem. At nos potioris iuris esse arbitramur, ut S. Maximo eamdem ascribamus, uetustissimis codicibus fidem facientibus. Ex his primum afferimus codices Sangallensem et S. Crucis in Ier. 90, quos Mabillonius dixit uenerabilem spirare antiquitatem. Postea uallicellanum A 9 commemoramus, uaticanum 6451, S. Crucis in Ierusalem 95, Laurentianum 39 Plut. XuII pag. 172 a tergo, et cod. 176, olim edil. eccl. metrop. Flor. pag. 248 a tergo in Laurentiana. De his duobus posterioribus codicibus hoc est adnotandum, nempe titulo: De grano sinapis, additum legi: et de sancto Laurentio, quia S. Maximus aliqua in fine concionis de S. leuita et martyre habet; forte quod homiliam in die eius festiuitatis dixerit. Sed non leuis alia occurrit discrepantia circa eiusdem homilie initium. Aliqui enim prenotato Euangelii loco, ab illis incipiunt: Mouet fortasse sensus uestros, etc., qui sunt codices Sangallensis, et 90 S. Crucis in Ierusalem; et homiliam De grano sinapis inscribunt. Exordiuntur alii ab Euangelio, his additis: Dicit Dominus in Euangelio, ut in codicibus Laurentianis; eademque lectio homilie exstat in appendice sermonum S. Augustini. Aliam uiam tenent alii, seruato eodem titulo De grano sinapis, quamdam premittentes Euangelio prefationem, ut in codicibus 99 S. Crucis in Ierusalem, uallicellano et Urbeuetano atque Gillotius ceterique Ambrosii editores.  Nos prefationem illam posterioribus temporibus additam censentes inter uariantes collocamus, et homiliam, eo modo quo uetustiores codices exhibent, in lucem emittimus

 ARGUMENTUM.---Sancti Euangelii sensum in similitudine grani sinapis reconditum mirifice eruit S. Maximus, explicans quomodo semini tam exiguo regnum celorum assimiletur. Plurima profert de fide et de spe Christiana, sanctumque martyrem Laurentium grano sinapis comparat.

[a 1Kb] Dicit Dominus in sancto Euangelio, sicut lectio decursa testatur: Cui simile est regnum Dei, et cui simile illud existimabo? Simile est grano sinapis, quod acceptum homo misit in hortum suum, et creuit, et facta est arbor, et uolucres celi requieuerunt in ramis eius .

[b 1Kb] Mouet fortasse sensus uestros, cur regnum Dei tam preclarum atque tam magnificum grano sinapis exiguo comparetur, et spei nostre tam grande solatium rei uilissime simile esse [c 1Kb] dicatur, presertim cum alibi idem Dominus discipulis suis dicat:  Si habueritis fidem sicut granum sinapis, [d 1Kb] dicite huic monti: Tollere, et iactare in mare; et fiet . Igitur si fides [e 1Kb] mira est, que potest ab ipsis sedibus montium fundamenta transferre, 362 necessario [f 1Kb] ergo et granum sinapis magnum est, ad cuius similitudinem fidem habere compellimus. [g 1Kb] Magnum autem dixerim, non specie, sed uirtute, [h 1Kb] et fidei qualitate non soleri comparandum; sed uigore acrimonie cequandum. Nam si diligenter intendamus, [i 1Kb] inuenimus recte a Domino hanc similitudinem comparatam. Sicut enim granum sinapis prima fronte specie [i 1Kb] sui est paruum, uile, despectum, non saporem prestans, non odorem circumferens, non indicans suauitatem: at ubi teri ceperit, statim odorem  suum [k 1Kb] acrimonia exhibet, cibum flammei saporis exhalat, et tanto feruoris calore succenditur, ut mirum sit in tam friuolis granis tantum ignem fuisse conclusum: cuius etiam seminis [l 1Kb] cibum homines hiemis precipue tempore magna pro suauitate  percipiunt, quatenus repellant frigora, humores egerant, uiscerum interna calefaciant; sepe etiam ex hoc capiti adhibent medicinam, ut si quid inualidum, si quid egrotum fuerit, sinapis igne curetur. Ita ergo et fides Christiana prima fronte uidetur esse parua, uilis et tenuis; non potentiam 363 suam ostendens, non superbiam preferens, non gratiam subministrans. At ubi diuersis tentationibus teri ceperit, statim uigorem suum prodit, acrimoniam indicat, calorem dominice credulitatis aspirat, et tanto diuini ignis ardore iactatur, ut et ipsa ferueat et [m 1Kb] participantem sibi ardere compellat: sicut in sancto Euangelio [n 1Kb] Amaon et Cleophas dixerunt, dum cum ipsis post passionem Dominus loqueretur: Nonne cor nostrum ardens erat in nobis in uia, dum aperiret [o 1Kb] Dominus iehsu Scripturas ?  Ergo granum sinapis membrorum uiscera calefacit, fidei autem uigor cordium peccata comburit, [p 1Kb] asperum algorem frigoris remouet; hec autem delictorum diabolicum frigus expellit. [q 1Kb] Sinapis iniquos humores decoquit corporum, fides autem libidinum fluenta consumit. Et per illud medicina [r 1Kb] capiti procuratur, per fidem autem spirituale caput nostrum, quod est Christus Dominus, sepius refouetur. Sed et fidei iuxta comparationem sinapis sancto odore perfruimur, sicut ait beatus Apostolus: Quoniam Christi bonus odor sumus Deo .

Igitur sanctum martyrem Laurentium grano sinapis possumus comparare, qui diuersis attritus passionibus per totum orbem [s 1Kb] gratiam meruit sui fragrare martyrii, qui antea constitutus in corpore  erat humilis, ignotus et uilis; posteaquam uexatus, laceratus, exustus [t 1Kb] est, uniuersis per totum 364 mundum Ecclesiis odorem sue nobilitatis [u 1Kb] infudit. Recte igitur huic [u 1Kb] comparatio copulatur. Siquidem [* 1Kb]  granum sinapis, cum teritur, accenditur: Laurentius, cum patitur, inflammatur; illud feruorem attritionis sue [a 1Kb] euomit; hic ignem plurima uexatione suspirat. Sinapis, inquam, in uasculo calido uapore decoquitur; Laurentius in craticula flammarum igne [b 1Kb] torretur. Ardebat itaque extrinsecus beatus martyr tyranni seuientis incendiis, sed maior illum intrinsecus Christi amoris flamma [c 1Kb] torrebat. Et quamuis rex improbus ligna subiiceret, [d 1Kb] incendia maiora supponeret; tamen S. Laurentius has flammas fidei calore non sentit, et dum Christi precepta cogitat, frigidum est illi omne quod patitur. Nec enim [e 1Kb] poterat  uisceribus ignium tormenta sentire, qui et sensibus paradisi refrigeria possidebat. Iaceat, licet, ante pedes tyranni exusta caro, corpus exanime, [f 1Kb] nichil tamen detrimenti patitur in terris, cuius animus demoratur in celis. Extenditur ergo super flammarum ignitos globos, et sepius [g 1Kb] uersatur in latera; sed quanto plus penarum patitur, tanto amplius Christum Dominum pertimescit: et nouo admirationis genere, alius illum torquet, et aliis seuientis tormenta proficiunt; [h 1Kb] deuotiorem Laurentium supplicia atrociora fecerunt.




HOMILIA CX. Item de grano sinapis II.





ADMONITIO.


365 Ex probatissimis documentis ostensum est superiorem homiliam nemini, nisi S. Maximo Taurinensi esse attribuendam. Cum autem hec euidenter ad illam referatur, mentionemque de ipsa faciat, satis euincitur ab eodem fuisse excogitatam, scriptoque traditam. Omnem deinde auferunt hesitationem duo codices supra memorati S. Crucis in Ier., in quibus enuntiatur sub titulo: Sequentia de grano sinapis, et codex Sangallensis, Maximum auctorem indicantes. Admonemus tamen partem sermonis huius monachos S. Mauri in appendicem serm. S. August. 1 class. num. 88 retulisse; ubi docuerunt inter uulgatos S. Ambrosii editam fuisse, quam consultius ab albo S. doctoris expunxere. Nam, preter duos codd. S. Crucis in Ierusalem, etiam cod. uatic. 6451 Maximo suffragatur. Exstat etiam in cod. Urbeuetan. pag. 169, in quo premissis uerbis: Unde supra, incipit: Cui simile est regnum celorum et cui illud estimabo, ait Dominus; ita etiam inchoatur in cod. uallicell. A 9.

ARGUMENTUM.---Rursum Christianam fidem esse regnum Dei ostendit S. Maximus, eumdemque uigorem quem sinapis natura depromit obtinere. Preterea docet quomodo Christus sit granum quod in arborem creuit; quis ortus in quem missum granum illud fuit; qui huius arboris rami.

Superiore dominica parabolam Domini disserentes, in qua ait: Cui simile est regnum celorum, et cui simile illud estimabo? Simile est grano sinapis, etc., multa [i 1Kb] perstrinximus quibus probaremus regnum Dei grano sinapis non immerito comparari, et distantiam in sola esse existimatione uerborum, non in [i 1Kb] collatione uirtutum. Siquidem fides Christiana regnum Dei est [k 1Kb] eumdem uigorem obtinet quem sinapis natura depromit. Nam sicut, cum sinapis succum sumimus, ad lacrymas cogimur, uultu contristamur,  fronte contrahimur et mouemur, et ipsam salubritatem corporis nostri cum quodam fletu austeritatis accipimus. Illinc enim nos amaritudo exasperat, acrimonia penetrat, hinc calor ignei saporis [l 1Kb] accendit, et toto perturbati corpore tum magis sani efficimur, cum amplius deploramus. Ita ergo et cum fidei Christiane mandata percipimus, contristamur animo, affigimur corpore, ad lacrymas [m 1Kb] promouemur, et ipsam nostram salutem cum quodam fletu ac merore  consequimur. Inde [n 1Kb] etiam ieiunia nos exasperant, illinc peccatorum conscientia macerat, hinc patrimonii iactura conturbat, et toto contristati 366 habitu magis salutem consequimur, si amplius defleamus, secundum quod ait Dominus: uos plorabitis et plangetis, seculum autem gaudebit . Sicut autem cum sinapi caput forte curandum est, iubemur abrasos capillos demere, impedimenta cutis uniuersa deponere, ut nudo corpori perfectius medicina proueniat; ita et cum anima per fidem curanda est, precipimur substantiam a nobis seculi auferre, impedimenta auri argentique deponere, ut [o 1Kb] nude et soli anime congruentius spiritualis medicina [p 1Kb] proueniat. Quisquis enim rebus mundi et diuitiis seculi obuolutus est, huic fidei medicina non proderit. Ergo  quod succus sinapis in corpore, hoc fides Christiana agatur in anima. Sed quoniam in eadem dominica sententia scriptum est [q 1Kb] assimilari regnum celorum grano sinapis, quod acceptum homo misit in hortum suum, et creuit, et facta est arbor, et uolucres requieuerunt in ramis eius, [r 1Kb] diligentius inquiramus quis iste sit cui hec cuncta conueniant. Diximus superius SS. martyribus, qui a diuersis attriti sunt passionibus, naturam sinapis posse congruere. Sed quoniam  dicit Scriptura, et creuit, et facta est arbor, et uolucres requieuerunt in ramis eius, arbitror hoc ipsi Christo Domino rectius comparari, qui nascendo in hominem humiliatus ut granum est, ascendendo ad celum exaltatus ut arbor est. Granum plane Christus est dum patitur, arbor est cum resurgit. Granum inquam est, cum famem esuriens [a 1Kb] sustinet. Arbor est cum 367 quinque panibus saturat quinque millia uirorum. Ibi sterilitatem humana conditione patitur, hic satietatem propria diuinitate largitur. Granum autem [b 1Kb] dixerim Dominum, cum ceditur, contemnitur, increpatur; [c 1Kb] arborem autem cum cecos illuminat, mortuos resuscitat, peccata condonat. Quod autem granum sit, ipse dicens in Euangelio ait: Nisi granum tritici cadens in terram mortuum fuerit, [d 1Kb] ipsum  solum manet . Huius igitur grani, hoc est Domini Saluatoris, ueluti sinapis acrimoniam atque amaritudinem Iudei minime sustinentes, contempserunt succum celestis discipline accipere, dicentes illuminato illi ceco: Tu sis discipulus eius; nos autem Moysi discipuli sumus . Ipsi quoque Moysi mandata penitus ignorantes, qui precepit illis hanc amaritudinem comedendam: cum Pasche illis celebrande sacramenta disponeret, ait: Manducabitis illud cum amaritudine; Pascha enim Domini est . Non enim  iussit herbarum uilium acerrimos succos cum assis agni carnibus manducari, sed mandatorum Christi utiliter amaros sermones precepit cum ipso sacramento passionis dominice deuorari. Nonne [e 1Kb] enim amari uidentur  sermones Domini cum dicit: Si uis perfectus esse, relinque omnia tua, et ueni, sequere me ? Et cum dicit non habendas duas tunicas, neque peram, neque calceamenta, 368 amaritudo ista sermonum medicina est animarum. Quod autem ait Euangelium: Quod acceptum homo misit in hortum suum ; quem esse hominem hunc putamus, qui acceptum granum uelut sinapis granum in suo hortulo seminauit? Ego illum esse arbitror de quo euangelista refert: Ecce autem Ioseph, qui erat decurio ab Arimathea, accessit ad Pilatum, petens ut depositum corpus Domini sepeliret : quod acceptum tradidit sepulture, que in horto fuerat preparata, atque ideo ait Scriptura: Quod acceptum homo misit in hortum suum. Ergo Ioseph hortus flosculorum  erat diuersis floribus plenus, sed necdum in eo tale germen inseuerat. Fragrabat quidem [f 1Kb] specialis anime eius hortus uaria suauitate uirtutum, sed nec dum Christum cum aromatibus in cordis sui secreto posuerat. Ita dum Saluatorem in hortuli sui sepelit monumento, magis illum in anime sue intimis collocauit. [g 1Kb] Ramos autem huius arboris si requiris, inuenies, quia ramus est Petrus, ramus est Paulus, rami sunt omnes apostoli uel martyres [h 1Kb] , ad quos, si quis se fortiter tenere uoluerit, fluctibus seculi minime submergetur; quin potius sub umbra illorum latitans gehenne non patietur ardorem, securus a diabolice tempestatis procella, [i 1Kb] et de iudicii exurentis incendio.




HOMILIA CXI. Quod simile sit regnum Dei fermento.





ADMONITIO.


 Fatemur quidem descriptam homiliam inter sermones S. Ambrosii haberi num. 5. edit. Paris., eidemque S. doctori tribui a cod. X bibl. Laur. sepius memorato. uerum cum uterque codex S. Crucis in Ierusalem, 90 scilicet et 99, Maximo asserat, eorum testimonio innixi, S. presuli Taurinensi adiudicandam censemus, remque utilem lectoribus futuram speramus, ex uariantibus correctam hanc homiliam proferre. Accedit styli Maximiani similitudo, eademque explanandi Euangelii ingeniosa facilitas.

 ARGUMENTUM---Plerisque se patrem hortando, nonnullis uero durum magistrum increpando fuisse scribit S. Maximus; deinde de mystico sensu fermenti preclare copioseque disserit.

Et ipsi scitis, fratres, quod ex qua die uobiscum esse cepi, non cessaui omnibus uos dominicis admonere mandatis, et partim hortando, partim increpando, precepta uobis [i 1Kb] Diuinitatis ingerere; ita ut plerisque plus [k 1Kb] pater fuerim, nonnullis autem durus magister exstiterim. Patrem enim me sibi gratulatus est quisquis sermonem meum libenter amplexus est; durum autem magistrum sensit qui conscientiam suam  predicatione mea percussam esse condoluit, dummodo siue pietate, siue censura Christus [l 1Kb] annuntietur in uobis: quamuis et ipsa censura sit pietas, que ideo circa negligentiores filios adhibetur, ut timore discant, quod amore neglexerant. [m 1Kb] Nam quod omnes filios non equaliter diligat pater, sed quod indulgentia patris sit pro diuersitate morum exhibere [n 1Kb] patris affectum, ut blandum filium exhortatione prouocet, contumacem uero austeritate conueniat; de utriusque tamen correctione securus, quoniam hunc amore uerberat, illum seueritate castigat; sicut ait Apostolus: Omnis quidem disciplina in presenti non uidetur  esse gaudii, sed meroris; postea uero fructum pacificum exercitatis per eam [a 1Kb] reddet iustitie . Igitur quoniam tot tractatibus meis profecisse uos credo, libet quedam uobis diuinarum disserere litterarum, ut intelligam [b 1Kb] quod id quod dixerim, fidei uiuacitate capiatis. Ait Dominus in sancto Euangelio: Cui simile estimabo regnum Dei? Simile est fermento, quod acceptum mulier abscondit in farina, donec fermentatum est totum . Fermenti uim atque uirtutem omnibus notam esse non dubium est. Nam cum sit magnitudine paruum, specie simplex, natura commune tantam fortitudinem intrinsecus gerit, ut cum reconditum fuerit, [c 1Kb] succus eius hoc totum massam faciat esse quod ipse est, et ita semper [d 1Kb] uniuersum cumulum aspersionis 370 sue uigore diffundit,  ut omnem ipsam magnitudinem pollinis faciat fermentum, ac sic res ipsa fortitudine sua molem sibi proprii uigoris acquirit. Hoc autem faciunt mulieres, ut uiris suis salubriorem panem et cibum utilem diligenter exhibeant. Sed quoniam lex spiritualis est, et Euangelium [e 1Kb] spiritualiter parabolarum ratione subsistit, uideamus quid sit fermentum, que mulier, quid farina. Legimus in Euangelio: Nisi granum tritici cadens in terram mortuum fuerit, ipsum solum manet; si autem mortuum fuerit, multum fructum affert . Ergo si triticum Dominus, et Dominus est fermentum, quia fermentum nonnisi de tritico fieri solet, recte ergo [f 1Kb] fermento Christus comparatur, qui cum esset specie homo, humilitate paruus, imbecillitate deiectus, tanta intrinsecus sapientie uirtute  pollebat, ut doctrina ipsius mundus ipse uix caperet, qui cum se cepit per totum orbem diuinitatis uigore diffundere, statim [g 1Kb] omne hominum genus in substantiam suam sui potestate protraxit, ut et [h 1Kb] iugum Spiritus sui sancti infunderet omnibus, hoc est Christianos cunctos faceret esse quod Christus est. Nam [i 1Kb] quod homo Dominus iehsu et solus esset in mundo, tanquam fermentum in massa reconditum, uniuersos homines prestitit esse quod ipse est. Quisquis igitur [i 1Kb] illi fermento Christi adheserit, efficitur et ipse fermentum tam sibi utilis quam idoneus uniuersis; et de sua certus salute, et de aliorum acquisitione securus. Sicut igitur fermentum, cum in cumulum conspergendum est farinarum, confringitur, comminuitur, dissipatur, et ipsum omne dissoluitur; ut  dispersam illam farine multitudinem in unum [k 1Kb] uigorem constringat, atque in solidum corpus redigat, quod in pulueris modum ipsa deminutione languebat;  faciatque coniunctione sui utilem massam, quod propria dissolutione uidebatur inutile. Sic ergo et Dominus iehsu Christus, cum esset totius mundi fermentum, diuersis passionibus confractus, laceratus et dissolutus est, et succus eius pro salute nostra, qui est pretiosus sanguis, effusus est, ut admixtione sui omne genus humanum solidaret, quod per diuersa ante resolutum iacebat. 371 Sic enim uelut fermentum quoddam nos, qui farina ex gentibus uidebamur esse, adhesimus. Nos, inquam, qui per totum orbem dispersi et diminuti penitus iacebamus, uigore passionis Christi in ipsius corpus redacti sumus; sicut beatus Apostolus ait: Quoniam sumus corpus Christi et membra . Nos igitur, qui ex nationibus in pulueris modum e facie iactabamur, aspersione  sanguinis Domini in massam soliditatis eius aggregamur. Mulier autem illa, que dicitur abscondere in farina fermentum, que est, nisi S. Ecclesia, que quotidie doctrinam Christi in cordibus nostris conatur abscondere? Ipsa, inquam, est mulier que alio in loco etiam molere dicitur, sicut ait Dominus: Erunt due molentes, una assumetur, et una relinquetur . Molit enim S. Ecclesia per legem, per apostolos, per prophetas, cum catechumenos facit, et asperitatem gentilitatis dissipat atque comminuit, ut emolitos eos in farine modum, aptos [l 1Kb] faciat dominici sanguinis adherere. Fermentum enim dixerit fidei totam Domini passionem. Fermentum enim 372 salutis nostre est symbolus ipse, [m 1Kb] qui traditur, sine quo fermento uel symbolo nemo potest uite eterne  substantiam promereri. Et quia duas Euangelium describit molentes, atque unam Ecclesiam diximus salubriter molere; alteram, quam nonnisi Synagogam accipere debemus? Molit enim et ipsa per Moysen et prophetas, sed inutiliter molit, sicut dicit Apostolus de Iudeis: emulationem Dei habent, sed non secundum scientiam. Inutiliter, inquam, molit Synagoga, quia massam suam Christi doctrina non temperat. Atque ideo euitandum precipit Synagoge Dominus esse fermentum dicens: Cauete uos a fermento Phariseorum . Temperatum est enim sanguinibus et crudelitatibus Iudeorum dicentium de Domino: Sanguis [n 1Kb] eius super nos et super filios nostros. Unde ait Euangelium: Erunt due molentes; una assumetur, et una relinquetur. Assumetur enim in requiem  eternam S. Ecclesia, que Domino cibum sanctitatis emoluit; relinquetur ad molas [o 1Kb] perfida Synagoga, gyrum semper passura sue perfidie.




HOMILIA CXII. Increpatio ad populum de absentia sua ab ecclesia.





ADMONITIO.

Etsi Maurini nullum se hac in homilia reperire S. Ambrosii uestigium scribant, eam tamen num. 43 inter sermones eiusdem, edit. Paris. 1690, collocant; quam nos sancto Maximo ascribimus, auctoritate codicum Sangallensis num. 21, et 99 Sancte Crucis in Ierusalem num. 88 cum titulo: Increpatio ad populum. Sequimur autem lectionem laudate editionis operum sancti Ambrosii.

 ARGUMENTUM.---Apibus S. Maximus comparat sacerdotes; doletque quod frequens eius predicatio profectu aliquo salutis fratres non corrigat, et quod eo absente rari ad ecclesiam ueniant.

Deberem, fratres, post hos complures dies aliquid uberius predicare, et reuertens a tanto examine sacerdotum, dulci nos sermone reficere. Bene dixi examine sacerdotum; quia sicut apes de diuinarum Scripturarum flosculis suauia mella conficiunt, et quidquid ad medicinam pertinet animarum oris sui arte componunt; recte comparantur apibus sacerdotes; quia sicut apes castitatem corporis preferunt, cibum uite celestis exhibent, aculeum legis exercent; puri enim ad sanctificationem, suaues ad refectionem, seueri sunt ad ultionem. Apibus plane sunt comparandi,  qui uelut alueario quodam gratia matris Ecclesie continentur, in qua diuersorum meritorum cellulas dulcissimis predicationibus componentes, de uno Saluatoris examine Christianorum examine multa producunt. Cum semper, fratres, non cessauerim uos paterna pietate corripere, miror nichil uos meis commonitionibus profecisse, et doleo quod frequens predicatio mea non uos profectu aliquo salutis corrigat, sed quadam contestationis pena constringat. Predicatio enim sacerdotis in plebe saluandis est correctio, et contestatio iudicandis; contestamur enim illis ante iudicium, quod illos maneat in ipso iudicio; ut tunc omni excusatione submota, et rei sint de peccatis, et  obnoxii de contemptu. Unde et ego interdum parcens uobis tacere uelim: sed malo uos contumacie causas reddere, quam me 373 negligentie sustinere iudicium. Comperi enim, fratres, quod per absentiam meam ita rari quique ad ecclesiam ueniatis, ita pauci admodum procedatis, quasi me proficiscente, mecum pariter ueneritis, et quasi cum necessitatibus ego pertrahor, uos mecum traxerit ipsa necessitas. Pariter a domo Dei absentes sumus; sed hoc interest, quod me absentem necessitas efficit, uos uoluntas. Nescitis quia etsi ego ab ecclesia desum, Christus ab Ecclesia sua, qui est ubique, non deest? uenis, frater, ad ecclesiam, non inuenis ibi episcoporum Episcopum Saluatorem? Nam Christianus qui tunc tantum procedit ad ecclesiam quando episcopus presens est, non  374 tam Dei causa uidetur processisse quam hominis; nec implesse Christiani timentis officium, sed amici deferentis obsequium. Quid ergo uos arguo, cum possitis me uno sermone conuincere? Conuincor enim, cum in hac parte clericos uobis magis uideo negligentes. Quomodo enim possum corrigere filios, cum fratres emendare non possim? Aut qua fiducia succenseam laicis, cum a consortibus pudoris uerecundia conticescam? Ego autem, fratres, non de omnibus loquor. Sunt certe quidam deuoti, sunt et alii negligentes: ego neminem nomino, conscientia sua unumquemque conueniat.




HOMILIA CXIII. Post increpationem allocutio.





ADMONITIO.

Hanc quoque homiliam sancto Taurinensium episcopo Maximo, non autem Ambrosio Mediolanensium, esse ascribendam existimamus; quod illius cum cod. Ambrosiano, tum in 99 S. Crucis in Ierusalem pre se ferat nomen, ac Maurini, loco in superiori admonitione indicato, negant similem eius qua Ambrosius utitur esse scribendi rationem. Legitur eadem homilia in cod. uaticano 1277, pag. 61, inscripta: Item eiusdem de eodem; in cod. S. Crucis habet titulum: Post increpationem allocutio; et in Laurent. Plut. XIu sub Ambrosii nomine: Post increpationem allectio.

 ARGUMENTUM.---Gaudet Maximus sciens discipuli tristitiam magistri esse letitiam. Exponit illud Matthei XuI: uos autem quem esse dicitis?

Amarior fortasse fuerit, fratres, predicatio mea superiore dominica, quod plerosque de uestris [a 1Kb] acrius magisteriis et ueritate conuenerim, et sim prosecutus que aliquantis [b 1Kb] blandimenta non deferrent, sed tristitiam irrogarent. uerum nichil mea interest; ego enim gaudeo sciens discipuli tristitiam magistri esse letitiam. Tunc enim auditor proficit,  quando austeriora [c 1Kb] annuntiat predicator; tunc enim ei salus gignitur, quando tristitia emendationis ingeritur. Dicit enim beatus Apostolus. Nam que secundum Deum est tristitia penitentia [d 1Kb] in salutem stabilem operatur . Recte [e 1Kb] ergo letor, quia salutem operor cum obiurgo. [f 1Kb] Licet mereat filius mei asperitate sermonis, [g 1Kb] qui eum proficere intelligo per merorem. Ait sanctus Apostolus: Quis est enim filius quem non uerberat pater ? Non enim semper pater osculatur filium, sed et aliquando  castigat. Ergo quando castigatur qui diligitur, tunc circa eum pietas exercetur; habet enim et amor plagas suas, que dulciores sunt, cum amarius inferuntur; dulcior enim est religiosa castigatio quam blanda remissio; unde ait propheta: Dulciora sunt uulnera amici quam uoluntaria oscula inimici . Igitur, fratres, quia post tot increpationis mee utilia [a 1Kb] uerba credo uos benignitate sensuum profecisse, de sacris Litteris aliqua [b 1Kb] conferamus. Sicut enim fons qui non solito humore distillat exagitatur surculis, et ita largior inuenitur, ac primum ex eo turbida aqua producitur, ut unda purior subsequatur; sic et sanctitas uestra exasperata quidem fuerat austeritate sermonis, sed deuotior facta est dulcedine pietatis. Turbulentum enim quiddam uestri  animi forsitan retinebant, sed iam ex uestris moribus profluit omne quod purum est. uideamus [c 1Kb] ergo quid sit, quod ait ad discipulos suos Dominus: uos autem quem me [d 1Kb] esse dicitis ? 375 Non igitur tanquam ignarus interrogat Dominus quid de eo populi discipulique sentirent, sed tanquam sciens uniuersorum mentes fidem manifestare uoluit singulorum: ut quod corde credebant Dominum, [e 1Kb] ore narrarent. Alii enim Eliam esse credebant Dominum, alii Ieremiam, alii Ioannem Baptistam. Petrus solus Christum Dei Filium confitetur. Gradus quidam sunt fidei, et qui deuotius credit, religiosius confitetur Pro hac deuotione dicitur Petro: Beatus es, Simon  Bar Iona, quoniam caro et sanguis non reuelauit tibi, sed Pater meus, qui in celis est. Et ego dico tibi: Tu es Petrus et super hanc petram edificabo Ecclesiam meam. Cum uocaretur ergo Simon, pro hac deuotione nuncupatus est Petrus. Legimus, dicente Apostolo de ipso Domino: Bibebant [f 1Kb] de spiritali consequente eos petra; petra autem erat Christus . Recte igitur, quia petra Christus Simon nuncupatus est Petrus; ut qui cum Domino fidei societatem 376 habebat, cum Domino haberet et nominis Domini unitatem: ut sicut a Christo Christianus dicitur; et a Petra Christo Petrus apostolus uocaretur. Sed nec populorum opinionem possumus reprobare qui unum de prophetis Dominum estimabant. Nam ideo nonnulli uelut Eliam Saluatorem forsitan putauerunt,  quia ad celos Elias sicut Saluator [g 1Kb] ascendit. Sed non sicut Elias Christus est; ille enim ad celos rapitur, iste regreditur; ille tanquam infirmus ignea quadriga subuehitur, hic tanquam Deus propria uirtute portatur; ille sicut homo ducitur, hic sicut Saluator ascendit; ille [h 1Kb] ducentes sequitur angelos, comitantes sibi angelos iste precedit. Denique iidem angeli, remeantes in terram, a Domino Saluatore dixerunt ad apostolos: uiri Galilei, quid statis aspicientes in celum? Hic iehsu, qui receptus est a uobis, sic ueniet quemadmodum uidistis eum euntem in celum .




HOMILIA CXIu. De eo quod scriptum est Matth. cap. XXII: Reddite que Dei sunt Deo, et de militantibus.





ADMONITIO.

Non dubitamus huius homilie auctorem asserere S. Maximum, quamuis diuersa sit aliorum opinio. Nitimur imprimis duobus codicibus, Sangallensi et Sancte Crucis in Ierusalem 90, in quorum primo exstat sub num. 24, et in secundo sub num. 23. Horum testimonia plane confirmant tres alii codices, scilicet Casinensis 12 pag. 337, qui in fronte homilie habet: De eo quod scriptum est: Reddite que Dei sunt Deo, et de militantibus, sermo S. Maximi episcopi; secundus est codex 99 S. Crucis in Ierusalem, ubi num. 7 idem titulus exhibetur; tertius Beneuentanus 1 pag. 337, et in inscriptione et in nomine Maximi superioribus omnino conformis. Scimus hanc homiliam in ueteribus editionibus Ambrosio et etiam Augustino fuisse attributam; sed eque nobis notum est, Benedictinos monachos cong. S. Mauri eam inter supposititia relinquendam censuisse. In prefatione ad Ambrosii sermones eamdem silentio preterierunt, et in appendicem serm. S. Augustini num. 82 transtulerunt. At, inquiet aliquis, iidem censores non tam ab his qui Augustino quam ab aliis qui Maximo homiliam dederunt, dissentire uisi sunt; adnotarunt enim eam certe quidem non ad Augustinum, sed forte nec ad Maximum pertinere. Quid ergo concludendum? Benedictinos editores de Maximo dubitasse; sed absolute negasse non item. Si enim illis innotuissent codices S. antistitis Taurinensis nomen expressis uerbis ferentes, quos laudauimus, Maximianam hanc homiliam fateri non hesitassent. Stylus fortasse, quo plerumque utitur Maximus, dissimilis uidetur. At nemo ignorat, in moralibus concionibus Ambrosium quoque et Augustinum aliosque Patres planiori sermone uite eterne documenta tradidisse.

 ARGUMENTUM.---Cunctis officiis prescribi normam uiuendi, et apud omnem Christianum primam honestatis debere esse militiam, docet S. Maximus, testimonia exponens sacrarum Scripturarum.

Nonnulli, fratres, qui aut militie cingulo detinentur, aut in actu sunt publico constituti, cum peccant grauiter, [i 1Kb] hac solent a peccati sui pena se uoce  excusare, quod militant; et ne bene aliquando faciant, occupatos se malis actibus conqueruntur; perinde quasi militia hominum, non uoluntas in culpa sit: ita quod ipsi gerunt officiis suis ascribunt. Non enim militare delictum est, sed propter predam militare peccatum. Nec rempublicam gerere criminosum est, sed ideo agere rempublicam, ut rem familiarem  potius augeas, uidetur esse damnabile. 377 Propterea enim quedam militantibus sunt stipendia constituta; ne dum sumptus queritur, preda grassetur. Illud autem quale est, quod cum ob errorem [a 1Kb] aliquem a senioribus arguuntur, et imputatur aliquibus de illis, cur ebrius fuerit, cur res alienas peruaserit, cedem cur turbulentus admiserit, statim respondeat: Quid habebam facere homo secularis [b 1Kb] et miles? [c 1Kb] Nunquid monachum sum professus aut clericum. Quasi omnis qui clericus non est aut monachus, possit ei licere quod non licet. Cunctis igitur officiis [d 1Kb] prescribitur norma uiuendi, omnis ad bene agendum prouocatur sexus, etas et dignitas. Igitur nemo se publicis excuset actibus, nemo de occupatione militie conqueratur. Apud omnem  Christianum prima honestatis debet esse militia [e 1Kb] Nam ut id quod dicimus auctoritate euangelica comprobemus, uideamus lectionem que paulo ante decursa est. Ait enim Euangelium: uenerunt autem et Publicani ad Ioannem ut baptizarentur ab eo; et dixerunt ad eum: Magister, quid faciemus? At ille dixit: nichil amplius exigatis quam quod constitutum est uobis . Honesta plane Publicanorum interrogatio, ac sancti prophete iusta responsio. Illi enim solliciti interrogant, ne aut ignorantes plus exigendo in peccatum incidant, aut cessantes publicam decipiant functionem. Hic autem moderate precipit ut et iniquitas locum non habeat, et constitutum habeat uectigal effectum. Non enim dixit: Nihil exigatis, sed nichil amplius exigatis. Unde intelligimus quod apud  Deum non tam exactio quam [f 1Kb] exactio iniqua damnatur. Dicit enim ipse Dominus: Reddite que Dei sunt Deo, et que Cesaris Cesari . Igitur quod Cesar precipit ferendum est; quod imperator indicit tolerandum est. Sed fit intolerabile, dum illud preda exactionis accumulat. Hoc autem quale sit quod iidem ipsi qui huiusmodi necessitates procurant, peccatis suis peccata congeminant, hoc est quod fraudes ac rapinas suas commodum uocant, cum ipsa preda 378 conferatur in commodum? Illud autem addunt sceleribus suis, ut quos indefensos uiderint ipsos potius persequantur, et putent [g 1Kb] se necessitates decepisse publicas, nisi domos deceperint orphanorum: ita ut quorum pater ante biduum forsitan fuerat amicus, collega, uel frater, interueniente morte,  eiusdem liberi habeantur tanquam ignoti, uiles et miseri. uidua autem si qua fuerit, aut sic iniuriis  [h 1Kb] exagitatur ut nubat, aut si uoluerit in castitatis permanere proposito, [i 1Kb] dando munera sua in facultate uix permanet. Cum his ergo fraudibus repleuerint sacculos suos, [i 1Kb] uidebis letos illos et accuratos ad ecclesiam properare, et Deo gratias agere, quasi ab ipso illis hec pecunia conferatur; illud quoque peccantes quod rapinarum suarum Deum uolunt esse participem. Dicit autem sanctum Euangelium: Interrogauerunt illum et milites; quid faciemus et nos? Ait illis Ioannes: Neminem concutiatis, neque calumniam faciatis; sed contenti estote stipendiis uestris . Hic iam agnoscere se debet omnis homo qui militat. Non enim tantum de iis militantibus Scriptura loquitur qui armata militia detinentur, sed quisquis militie sue cingulo utitur, dignitatis sue miles ascribitur.  Atque ideo hec sententia potest dici, u. g. militibus, protectoribus, cunctisque rectoribus, et cuicunque qui stipendia sibi [k 1Kb] publice decreta consequitur; si amplius querit, tanquam calumniator et concussor Ioannis sententia condemnatur. Usque adeo autem hoc inoleuit malum, ut iam quasi ex consuetudine uendantur leges, corrumpantur iura, sententia ipsa uenalis sit, et nulla iam causa possit esse sine causa. Hac autem diuina sententia, que ad milites loquitur, potest etiam ad clericos retorqueri; quia etiamsi non militare uideantur seculo, tamen Domino et Deo militamus, sicut ait Apostolus: Nemo militans Deo implicat se negotiis secularibus . [l 1Kb] uidemur, inquam, non militare remissis ac fluentibus tunicis, sed habemus militie nostre cingulum,  quo castimonie interiora constringuntur: de quo cingulo 379 Dominus ait ad Apostolos suos: Sint lumbi uestri precincti, et lucerne ardentes in manibus uestris . Milites igitur Christi sumus, et stipendium ab ipso donumque percipimus, sicut dicit beatus Apostolus: Qui dedit nobis pignus spiritus ; hoc et, qui Spiritus sancti nos remuneratione ditauit. Si quis ergo Christianorum hoc donatiuo contentus forte non fuerit, et querit amplius, incipit hoc ipso carere quod meruit. [m 1Kb] Quod specialiter contingit hereticis Arianis: dum enim nescio quid amplius querunt, inuenientes erroris spiritum, [n 1Kb] gratiam Spiritus sancti perdiderunt. Nam et catholicus clericus hac sententia 380 retinetur. Si enim non contentus stipendiis fuerit que [o 1Kb] de altari Domino  iubente consequitur, sed exercet mercimonia, intercessiones uendit, uiduarum munera libenter amplectitur;  hic negotiator magis potest uideri quam clericus. [a 1Kb] Nec dicere possumus, Nemo nos inuasores arguit, uiolentie nullus accusat, quasi non interdum maiorem predam [b 1Kb] a uiduis blandimenta eliciant  quam tormenta: nec interest apud Deum utrum ui an circumuentione quis res alienas occupet, dummodo quoquo pacto teneat alienum. Explicit.




HOMILIA CXu. De eo quod dicit Dominus in Euangelio Matth. cap. uIII: uulpes foueas habent.





ADMONITIO.

Consentiunt in huius homilie auctorem sanctum Maximum codices quatuor insignis note, tres scilicet Sancte Crucis in Ierusalem, et Sangallensis. uetustior codex Sancte Crucis, qui est 90 inter homilias sancti Maximi, hanc habet num. 36 cum titulo: De eo quod scriptum est: uulpes foueas habent, etc. Secundus codex 99 num. 83: De eo quod dictum est, dicente Domino: uulpes foueas habent, etc. Tertius codex Sancte Crucis in Ierusalem est lectionarium, ubi post Euangelii locum relatum, ut in cod. 90, legitur: Homilia beati Maximi episcopi. Codex tandem Sangallensis homil. 30 plene conformis est titulo codicis 90 Sancte Crucis in Ierusalem. His suffulti perspicuis testimoniis facili negotio reuincimus de suppositione codicem Laurentianum X superiori in admonitione memoratum, et Ambros. opp. editores, qui eamdem inter sermones sancti Ambrosii uulgarunt. Addimus fragmentum a codice Sangallensi erutum, quo homilia huc usque mutila perfecta redditur.

 ARGUMENTUM.---Non est acceptor personarum Deus. Ad illum non tam ore quam corde clamandum est. uulpibus comparantur uersuti petulantesque homines, ac plerique Christiani ore quidem Dominum confitentes, non autem moribus, atque imprimis heretici, quorum insidiantium pestiferos dolos uitare debemus.

Si diligenter animaduertit euangelicum capitulum quod lectum est uestra dilectio, sensus uestros id ipsum capitulum potuit penetrare, cur Dominus, sicut Scriptura refert, cum ab altero interpellatus fuerit, ut eum quocunque iisset, causa religiosi seruitii, sequeretur, alteri magis dixerit: Sequere me; et illo spreto atque despecto alium potius tacentem, nec opinantem [c 1Kb] tacentemque delegerit. Et cum utique acceptius uoluntarium obsequium esse soleat, quam  coactum, et seruitium plus placeat, non quod imperio exigitur, sed quod sponte defertur: cur ergo iste respuitur, cur uel indignus etiam recusatur? Ait enim ad eum Dominus: uulpes foueas habent, et uolucres celi nidos; Filius autem hominis non habet ubi caput reclinet . Primum itaque hoc considerare debemus, quod non est acceptor Dominus personarum. Est enim equus iudex et iustus; sed pro qualitate [d 1Kb] horum rependat dilectionis affectum, et eum eligat, non qui uerbis promptus, deuotione piger, sed qui fuerit lingua tacitus, mente deuotus, de quo dicit Propheta: Tacitum te faciens, sapiens uideberis . De illo autem qui petulanter loquitur refert Scriptura: Non omnis qui dicit mihi, Domine, Domine, intrabit in regnum celorum; sed qui fecerit uoluntatem  meam . Hinc ergo discimus quod ad Dominum non tam ore quam corde clamandum est. Igitur Saluator noster, qui cogitationes hominum sensusque [e 1Kb] peruidet, audiens quidem uocis obsequium, 381 mentis autem uersutiam recognoscens, tali illum animali comparat, quod aliud uoce indicet, aliud moribus operetur. uulpis enim latratu canis resonat, dolo rapinam fraudis exercet. Tacentem ergo, nec opinantem assumit. Tacebat quidem lingua, sed  spiritu loquebatur. Intelligimus enim quam deuotus fuerit qui, sicut ipse asseruit, patrem reliquit mortuum, ut uite Dominum reperiret. Ait enim: permitte mihi prius ire, et sepelire patrem meum . Mortuum ergo illum reliquerat quem ut reuertens sepeliret exorat. Non enim eum dolor retinuerat, non mors retardauerat, quia festinabat ad uitam. Necdum morientis clauserat oculos, necdum rigentia membra condiderat: statim ut comperit aduenisse Dominum, oblitus paterne pietatis affectum, maiore pietate credidit plus Christum diligere quam parentem. Legerat enim fortasse propheticam lectionem que dicit: Obliuiscere populum tuum, et domum patris tui . [f 1Kb] Propterea oblitus est patris, dum memor est Saluatoris. Audierat etiam  Euangelium Domini: Qui plus dilexerit patrem aut matrem non est me dignus . Ita cur Tobias iustificetur, cur sepulture causa prandium dereliquerit , hic probatur, cum causa Christi patris reliquerit sepulturam. Ille enim non ueretur ne interueniente opere terreni prandii epulas pretermitteret; hic metuit ne interueniente mora refectionem panis celestis amittat. Unde cum Christi contemplatione sepulturam omnibus debeamus, hic amore Christi patris deseruit sepulturam. Discutiamus itaque primo illius interpretationem, responsionemque Domini Saluatoris. Ait illi: Sequar te quocunque ieris . Prompta quidem, sed superba [g 1Kb] responsio. Iturus enim ad passionem erat Dominus, descensurus ad inferos, ascensurus ad celum:  nunquid in omnibus illum potest fragilitas humana comitari? Stulta magis est ista presumptio potius quam religiosa confessio. Siquidem et Petro apostolo dicitur a Domino, cum existimaret se sequi per omnia Saluatorem: Quo ego uado, non potes me modo sequi . Et cum pertinaciter, ac se ab eo nec morte diceret separandum, tanquam iactantie condemnatus audit [h 1Kb] quod esset Dominum tertio negaturus. Itaque qui promittebat a confessione  Christi nec morte diuelli, ab 382 eius societate interrogatione ancillule separatur; et nisi ueluti modum quemdam statuens, tertio eum dixisset Dominum negaturum, forsitan sepius interrogatus, frequenter denegasset. Quid ergo respondetur illi petulanti? uulpes foueas habent, et uolucres celi nidos, et Filius hominis non habet ubi caput reclinet . uidete cui rei subtiliter comparetur. Est enim hoc genus animalis fallax, et rapinis semper intentum, [a 1Kb] rapinam fraude exercens, quod nichil tutum, nichil otiosum, nichil patiatur esse securum, quod inter ipsa quoque hominum domicilia predam requirat. Quam comparationem non solum propter illam scriptam puto, sed propter plerosque etiam Christianos, qui ore quidem Dominum confitentur, moribus autem  uulpium fallacia diuersantur. Omnis enim Christianus qui uult sua peccata celare, hic spiritualiter uulpis est. Sicut enim uulpis propter fraudes suas latibulis demoratur; ita et peccator tacens propter conscientiam suorum peccatorum foueis delitescit. [b 1Kb] Et sicut illa non audet inter medias hominum turbas morum suorum ostentare fallaciam; ita et hic erubescit in media ecclesia conuersationis sue nequitiam confiteri. uulpem plane dixerim omnem Christianum qui suo insidiatur uicino, qui quotidie nititur fines alienos arrodere, fructus inuadere, animalia deuorare, et quod est familiare huic tempori, non tam uulpium  more pullos, sed luporum more rapere porcos: qui, dum suo labore possit uiuere, ferarum rabie predam captat alienam. Hereticos etiam omnes arbitror uulpibus comparandos, qui cum in domo Domini habitare non possint, conuenticula sibi quedam uelut foueas preparant tenebrosas, in quibus pertinaciter latentes insidiantur Ecclesie, ut si qua innocens anima forte processerit, uelut pullum galline matris absorbeant. Insidiantur, inquam, uulpes Ecclesie, hoc est, euangelice illi galline de qua ait Dominus: Quoties uolui congregare filios tuos sicut gallina colligit pullos suos sub alas suas  [c 1Kb] .

uitemus ergo, fratres, uitemus pestiferos uulpium insidiantium dolos, uitemus mortiferas nequissimorum animantium captiones, ne sicut uulpes quondam  quas Samson  ille fortissimus in agro Philistinorum 383 armatas facibus immisit, que omnia combussere flammis que contigere uestigiis; ita fructus nostrarum segetum peruersorum dogmatum uulpes aut insidiarum deceptione capiant, aut flammarum adustione consument. Simus ergo, ut legimus, et simplices 384 ut columbe, et astuti ut serpentes, ut simplicitatem scilicet columbarum serpentium tueatur astutia, et ita malum facere nesciamus, ut tamen uitare possimus; per Dominum nostrum Iesum Christum, cui est honor et gloria, etc.




HOMILIA CXuI. Ubi Dominus sabbato manum aridam curauit .





ADMONITIO.

Ipsa homilie lectio, cuilibet Maximiani eloquii non inscio, quis sit illius auctor, manifestat. Accedit codicum quatuor auctoritas eamdem sancto Maximo ascribentium, id est trium Sancte Crucis, et quarti Sangallensis. In codice S. Crucis 90 exstat num. 38, in cod. 99 num. 8, et in cod. 9 num. 2, hac cum uniformi inscriptione: Ubi Dominus sabbato manum aridam curauit. Idem est titulus cod. Sangallensis num. 41. Benedictini monachi congreg. Sancti Mauri nec in appendice serm. sancti Augustini, nec in prefatione ad sermones sancti Ambrosii edit. Paris. 1690, quidquam habent quod nobis aduersetur.

 ARGUMENTUM.---Explicat S. Maximus locum Euangelii in quo legitur Christum Dominum curasse quemdam habentem manum aridam; ac plures interpretationes ad Scripture intelligentiam accommodatas profert.

Diligenter uos audiisse credo, fratres, euangelicam lectionem que nuper lecta est, ubi Dominus iehsu Christus ingressus sabbato synagogam, hominis sibi habentis manum aridam spirituali medicina curauit, non appositis herbarum succis, non pigmentorum medicaminibus colligatis, sed uerbo iubens, et in ira precipiens refudit corpori sanitatem. Ira, inquam, sicut ait Euangelista, restituit uigorem dextere. Unde intelligimus qualis dominice benignitatis sit sanitas, cuius indignationis talis est medicina; aut quemadmodum  placatus prodest, qui ita miseretur iratus. uerbo igitur iubet ut arenti dextere uenarum [d 1Kb] se  succus infunderet. Non mirum est si is arentem reparauit dexteram, qui totum corpus de [e 1Kb] arenti puluere procreauit, et id uerbi imperio restituit quod in principio factura operationis instituit, uelut auctorem suum plasma cognoscens obsequitur [f 1Kb] et in portiuncula, cui totam se deberet in massa. Sed uideamus que sit in Synagoga manus arida; que nichil corpori suo prodest, quando operibus siccauit, quando etiam primum arida esse ceperit requiramus. Non enim unius hominis tantum per Saluatorem causa geritur, nec unius hominis imbecillitas procuratur, sed totius generis humani [g 1Kb] saluatur infirmitas. Nulli autem dubium est dexteram uel totius corporis preclariorem portionem hoc officii gerere, ut diurna alimenta suo corpori subministret, et prouidentia  quadam ad fruendam uitam membra cetera pascat ac nutriat. Hanc igitur dexteram in Iudaico  populo scribas esse dixerim uel doctores, qui uelut preclarior portio in Phariseorum corpore a Domino constituti, neglexerunt, et in cetera membra sua [a 1Kb] prophetarum oraculis saginare; hoc est noluerunt Christum corpori suo, secundum prophetarum oracula, uelut escam uite eterne porrigere, atque ideo doctrina eorum tanquam manus aruit imbecillis, quia fontem perennis [b 1Kb] sapientie non quesiuit. Propterea denique factum est ut quasi contracta dextera clauem [c 1Kb] scientie tenere non posset, sicut ait Dominus: ue uobis, Scribe et Pharisei, qui absconditis clauem scientie , et reliqua. Hec autem clauis Christus est Dominus, quo ad credulitatem fidei pectorum nostrorum arcana reserantur. Ista clauis [d 1Kb] a Phariseis perditur, ab apostolis inuenitur; sicut ait  Dominus Petro: Tibi dabo claues regni celorum. [e 1Kb] Ergo aruit dextera Synagoge manus, relinquens Christum, in principibus 385 Iudeorum deteriorauit ergo Synagoge dextera. Quisquis enim Christi fontem deserit [f 1Kb] debilitatur protinus, imo membris omnibus debilior reperitur. Sed inuenio ipsam manum quondam ceteris membris fuisse meliorem. Sanctus enim Moyses, dux Iudaici populi, uelut clarior corporis sui dextera fuit, cum legem porrigendam meruit a Diuinitate percipere. Dextera, inquam, erat sanctus Moyses, qui filios Isrel, uelut manu prouida celesti manna nutriuit. Hec plane est dextera, que Iamnem et Mambrem magos niuei splendoris nitore conuicit. Ita enim scriptum habes: [g 1Kb] Cum protulisset Moyses de sinu manum suam, preclari  candoris luce fulgebat; atque ideo magorum destructe sunt tenebre, quia Moysi meritis lucens  dextera coruscabat. Sed uideamus, manus ista quando primum arida esse ceperit uel mortua. Ego illam primum in Adam aruisse confirmo, cum contra uetitum Domini interdicte arboris [h 1Kb] poma decerpsit, ac tunc succum immortalitatis amisit. Et tunc siccata quodammodo est, quando hominem ad imaginem Dei factum peccato suo solui fecit in puluerem. Atque utinam sola manus peccato teneretur obnoxia; quod est grauius, omne corpus morte damnatum est, cum 386 dextera prima peccauerit. Nec mireris si membrum dextere in Adam non mansit integrum: uigor enim in illa eternitatis exaruit. Nam sicut Moysi dextera custodientis mandata Domini niueo fulgore resplenduit, ita et Ade dextera [i 1Kb] preuaricantis Dei precepta mortifero pallore contracta est. Hanc igitur  Ade manum Saluator curat in synagoga, hoc est totius generis humani imbecillitatem sanare festinat; [i 1Kb] unde communis ita est medicina. Dicit enim etiam illi: Extende manum tuam, qui eam idolis immolando contraxit: extende manum tuam, cuius dextera usuras accipiendo siccauit. Dicit illi: extende manum, qui per eam rem orphanorum [k 1Kb] et uiduarum gestit inuadere. Sed et tu qui putas manum habere te sanam, caue ne auaritia contrahatur. Quin potius extende eam pro misericordia frequenter ad pauperem, pro hospitalitate sepius ad peregrinum. Extende eam pro peccatis semper ad Dominum, esto misericors, esto largus; obserua quod ait propheta: Ne sit manus tua ad accipiendum porrecta, et ad erogandum contracta . Sic enim manus tua  sana esse poterit, [l 1Kb] si abstineatur malis factis, bonis uero operibus extendatur.




HOMILIA CXuII. De camelo.





ADMONITIO.

Longiorem inscriptionem pre se fert hec homilia in codice X Plut. XIu bibl. Laurentiane, his uerbis: De auaritia, quod plurimum detestanda sit, per camelum significata. Deest illi nomen auctoris; quam nonnulli sancto Ambrosio tribuerunt, ut ueteres eius operum Parisienses editores. At Maurini Maximo adiudicarunt. uerius quidem; cum sepius laudati codices Sancte Crucis in Ierusalem Maximianas inter conciones hanc etiam annumerent. In codice 90 hoc titulo insignitur: Incipit de eo quod dictum est in Euangelio, dicente Domino: Facilius est camelum per foramen acus intrare, quam diuitem intrare in regnum celorum; et est 30. Codex uero 99 eam refert num. 4 cum titulo: De camelo.

ARGUMENTUM.---S. Maximus, qui frequenter contra auaritie uitium perorauit, hic iterum perspicuis Christi Domini documentis admonet diuites ut caueant nimio terrestrium diuitiarum studio celestes thesauros amittere.

Dicit in Euangelio Dominus iehsu Christus: Amen dico uobis, facilius est transire camelum per foramen acus, quam diuitem intrare in regnum celorum . Que sententia uereor ne forte uobis conueniat, qui diuitias seculi huius aut habetis aut queritis.  Sicut enim cameli animal, quod est tortuosum atque deforme, peruersitas ipsa corporis per angustissimam  acus cauernam preterire non patitur: ita et diuites oneratos auaritia, et cupiditate fedatos, ipsa uite deformitas 387 per arctam uiam regni minime introire permittit. Ait enim idem Dominus: Arcta et angusta uia est que ducit ad uitam . Igitur in camelo difficultatem introitus prestat habitudo membrorum. In diuite autem impedimentum magnitudo efficit peccatorum. Gibbus enim quidam est anime, turpe quid cogitare uel facere, ac mentis quedam tortuosa deformitas, immundis rebus semper  intendere, et ab Ecclesie sancto limine curis secularibus auocari. Unde mihi uidetur hanc deformitatem  corporis propheta spiritualiter elocutus, feditatem morum potius indicasse, cum dicit: non sic glorietur gibberosus, sicut rectus. Quasi diceret: non ita glorietur peccator uitiorum suorum prauitate distortus, sicut gloriatur iustus conscientie bone simplicitate directus. Quamuis enim, o peccator, proceritate corporis gaudeas, quamuis scapularum tuarum equalitate leteris, anima tamen tua tuorum prauitate deformis est. Recte ergo camelo comparatus est diues. Siquidem illum a transitu acus corporis crassitudo reuocat, hunc ab ingressu Ecclesie patrimonii sollicitudo detentat. Et sicut illum paruum foramen non capit oneratum mole membrorum, ita et hunc introitus sanctus non suscipit grauatum cumulo delictorum. Uterque habet propriam sarcinam suam: ille oneratus  est carnibus, iste peccatis; et sicut ille inhabilis est angustissime acus cauerne, ita et hic inconueniens est beatissimo Dei regno; nisi quod camelum corpore [a 1Kb] incompositum natura, 388 hunc autem prauum uoluntas efficit. Hec autem dico, fratres, de iis qui [b 1Kb] ne festiuissimam diem S. Epiphanie in Ecclesia procurarent, patrimoniorum suorum compedibus sunt detenti, et terreno quodam obligati sunt  uinculo, ut uenire eis ad domum Domini non liceret. Non quod eos quidpiam detinet, sed quod ita propriis sint actibus implicati, ut iam arbitrium uiuendi sue potestatis amiserint; et dum sollicitudinem [c 1Kb] sui patrimonii exhibent, animarum medicinam penitus non requirunt. Quid mihi, o diues, difficultatem [d 1Kb] temporis obiicis? Quid necessitatem inseris repentinam? Si cor habes, intellige quia omni necessitate maior necessitas est salutis: et utilior est causa prius curare uitam, quam peculii damna sarcire, ne dum augmentum patrimonii querimus, sentiamus anime detrimentum. Sed forte iudicem metuis, quem in secretario reliquisti. Mihi crede, quod magis Deum iudicem metuere [e 1Kb] debes, qui de ipso suo iudice iudicabit. Illum ergo metuis qui mox accipiet successorem,  Dominum non metuis, cui nemo aliquando succedit? Considera igitur iudicii imminentem diem, et inexstinguibiles gehenne flammas, stridorem horridum dentium, tenebrarum ultimum cruciatum. Et si potes, relicta Ecclesia, secularibus sollicitudinibus implicare. uereor enim ne dum mundi diuitias queritis, inueniatis potius diuitias peccatorum, et repertis thesauris seculi, celestes thesauros amittatis. Explicit.




HOMILIA CXuII De margarita.





ADMONITIO.

Hanc homiliam germanam esse superioris ostendit stylus omnino similis, duoque codices S. Crucis in Ierusalem 90 et 99 contestantur. In primo cod. titulus ita se habet num. 3: Incipit de margarita Euangelii; in secundo num. 6: Sermo beati Maximi episcopi de margarita. Nostre huic sententie opponet fortasse aliquis codicem uaticanum 1277, pag. 59 a tergo, Ambrosio homiliam attribuentem, inscriptione huiusmodi: Sermo beati Ambrosii episcopi, ubi conqueritur de neglecta solemnitate apostolorum Petri et Pauli. Nihil tamen testimonium illud nobis officere dicimus, primo, quod unum est; secundo, quia imperite, et in inferiori euo affixus titulus ille dignoscitur; cum omissa sub silentio maiori homilie parte, exscribatur ex ipsius corollario; tertio, quod Benedictini monachi congreg. S. Mauri ne uerbum quidem de hoc sermone in Ambrosii operibus recudendis fecerunt.

 389 ARGUMENTUM.---Queritur Maximus cum populo suo quod Dei uerbum audire negligat et raro ecclesiam frequentet. Probat autem Deo iniuriam irrogare, sibique plurima inferre detrimenta, qui rebus diuinis opportuno tempore non uacat.

Satis ad correctionem uestram arbitror posse sufficere, fratres dilecti, quod anteriore dominica profecturus nulla uobis sacrarum Litterarum spiritualia dona largitus sum, sed tantum uos increpans et arguens pro peccato sine aliqua predicationis consolatione dimiserim. uolui enim uos hoc ipsum intelligere, quam grauiter peccaueritis, quod diuina eloquia audire minime meruistis. Hec enim sacerdotum uehemens et copiosa uindicta est indignis quibusque litterarum celestium sacramenta non credere, nec, sicut  ait Dominus, dare sanctum canibus, neque margaritas proiicere porcorum pedibus conculcandas . Perdit enim celestis margarite gratiam quisquis eam fedissimo peccatori [f 1Kb] circumdare conatur. Gemma enim, sicut ipsi scitis, nisi auro non conuenit, margarita, nonnisi pretiosis monilibus non aptatur.  Estote ergo aurum optimum, estote monile pretiosum, ut possit in uobis margarita spiritualis includi. Margarita enim Christus est Dominus, quam negotiator ille diues in Euangelio, uenditis omnibus rebus suis, emere festinauit, et maluit omnes, quas habebat, [g 1Kb] seculi gemmas amittere, tantum ut unam Christi emeret margaritam. Unde et ego, fratres, pro magnitudine quod admiseratis delicti, nolui uobis pandere euangelice refectionis eloquia; sed magis ingerere animose indignationis iniuriam, et prius uos uerberibus spiritualibus emendare, ac sic margarite ditare muneribus: malui, inquam, peccatum uestrum incusando acriter increpare, 390 quam leniter dissimulando nutrire. Quisquis enim fratrem non arguit peccantem, quodammodo hortatur. Nolo autem putetis  [h 1Kb] quod non de amore faciam uos sepius uerberando. Filius enim [i 1Kb] qui castigatione dignus est, plus amatur, sicut ait Scriptura sancta: Quem enim diligit Dominus corripit; castigat autem omnem filium quem recipit . Dicite mihi si non dolendum fuerit hoc peccatum, sic uos salutis uestre immemores tunc  fuisse, ut beatissimis apostolis Petro et Paulo honorificentiam minime [a 1Kb] redderetis, cum ipsos esse sciatis doctores gentium, auctores martyrum, principes sacerdotum, nec uolueritis eorum natalem nobiscum festiuissimum celebrare, atque illi celesti interesse conuiuio in quo pro martyrum [b 1Kb] tanta letitia substantiam uite ipse nobis Dominus ministrauit [1 2Kb] uultis autem scire quantis bonis fraudati fueritis? Interrogate fratres, qui tunc mecum pariter adfuerunt, quam refecti a dominica mensa discesserint, uel quales secum domum spirituales diuitias reportauerint. Unum scio, quod si quis illa die honoratus aut diues, ob [c 1Kb] natalem filii sui ad decimum usque milliarium  ad prandium rogauisset, propter accuratas epulas, et inequales mensuras, absque dubio uos ituros fuisse. Igitur, fratres, quotiescunque martyrum memoriam celebramus, pretermissis omnibus seculi actibus, sine aliqua [d 1Kb] dubitatione concurrere debemus, reddere illis honorificentiam qui uobis salutem profusione sui sanguinis pepererunt, qui tanquam sacrata hostia pro nostra propitiatione Domino sunt oblati, presertim cum dicat ad sanctos suos omnipotens Deus: Qui uos honorat, me honorat; et qui uos spernit, me spernit . Quisquis ergo honorat martyres, honorat et Christum; et qui spernit sanctos, spernit et Dominum.




[SERMONES.]





SANCTI MAXIMI EPISCOPI TAURINENSIS SERMONES IN TRES CLASSES DISTRIBUTI.



CLASSIS PRIMA, SERMONES DE TEMPORE.



SERMO PRIMUS. Ante Natale Domini.





ADMONITIO.

393 Absoluta homiliarum S. Maximi collectione, alteram aggredior sermonum. Iam dixi homiliam et sermonem idem significare, et esse tractatum de rebus sacris ad populum; sed huiusmodi uocabula ab editoribus atque ab amanuensibus promiscue adhibentur. At duo inquirenda sunt: unum, quis sit huius sermonis auctor; alterum, quis titulus. Primus ex plurimorum mss. consensu habetur; siquidem cum uetustioribus codicibus Sangallensi et Taurinensi conueniunt in sanctum Maximum codices 99 Sancte Crucis in Ierusalem, Casinensis 103, Neapolitanus biblioth. Montis Oliueti, Ambrosianus Archiui imperialis basilice, duoque Beneuentani, ut alios omittam. Quamuis monachi S. Mauri inter Ambrosianos hunc sermonem ediderint, attamen melius S. Maximo ascribendum esse monuerunt tom. II edit. Paris. 1690, pag. 392, tum quia Erasmus idipsum censuit, tum etiam quia stylus magis Maximum quam Ambrosium redolet. De titulo uideo uetustiores codices perspicuis uerbis indicare sermonem Ante Natale Domini in preparationem eiusdem habitum fuisse. Ita legitur in Sangallensi num. 32: Dicendum ante Natale Domini; in codice autem Taurinensi, cum hic sermo  sequatur primam homiliam, que incipit: Letitia quanta sit, quantusque concursus, eiusque titulus sit: Incipit dictum ante Natale Domini; huic sermoni premittitur: Item et de illo. Titulum alium exhibent codices Sancte Crucis in Ierusalem 99 num. 26, et Beneuentani, quibus memorata editio Parisiensis conformatur, hoc est: De Natale Domini ueniente. Tandem codices alii post decimum seculum exarati, ut Casinensis, Mediolanensis 146, et Neapolitanus habent: In dominica tertia Aduentus, uel De Aduentu. Optime adnotant super laudati Benedictini monachi ex eo quod in nonnullis mss. legatur: Sequentia de Natale Domini, arguendum, morem esse Ecclesie uetustissimum fideles excitare ut sanctis operibus et affectibus natalitiam Domini solemnitatem preueniant; quod hoc ex sermone, et ex prima S. Maximi homilia constare iam diximus. Nos epigraphen Ante Natale Domini assumpsimus ex codicibus Sangallensi et Taurinensi, quos maioris esse auctoritatis censeamus.

 ARGUMENTUM.---Totus est sermonis auctor in excitandis Christi fidelibus, ut condignis actibus ad eius Natale celebrandum se preparent; uim faciant Domino eleemosynis et lacrymis; spirituales maculas abluant, ut carnalia fulgeant uestimenta.

Satis abundeque dixisse me credo superiore [a 1Kb] dominica quemadmodum compti uel nitidi Natalem Domini suscipere debeamus, et superueniente festiuitate eius ambitione retinere. [b 1Kb] Retinere, inquam, ut etsi dies solemnitatis transeat, apud nos tamen sanctificationis eius beatitudo permaneat. Hec enim gratia natalis 394 est Domini Saluatoris, ut in futurum ad predestinatos transeat, in preteritum remaneat ad deuotos. Oportet ergo nos esse sanctitate puros, mundos pudicitia, nitidos honestate, ut quo diem festum aduenire propinquius cernimus, eo accuratius incedamus.  Si enim muliercule solent aliquas ferias suscepture, maculas uestium suarum aqua diluere: cur non magis nos excepturi Natalem Domini maculas animarum nostrarum abluamus? Et ille quidem si adeo infecte et obscure sordibus fuerint, ut maculas aqua non purget, addunt mollitiem olei, saponis etiam acrimoniam: nos quoque, si tam graue peccatum habemus, ut id minime solis fletibus abluatur, addamus misericordie oleum, [c 1Kb] acrimoniam ieiunii. Nullum enim tam graue delictum est, quod non purgetur abstinentia, eleemosynis exstinguatur; ait enim sanctus propheta: Sicut aqua exstinguit 395 ignem, ita eleemosyna exstinguit peccatum . Magna ergo est eleemosyna, que ardentium criminum globos beneuolentie  sue fonte refrigerat, et quodam irriguo largitatis obruit incendia delictorum; [d 1Kb] ut quamuis offensus Deus, quamuis criminibus prouocatus, cogatur liberare eleemosynis quem disposuerat punire peccatis. Cogitur [e 1Kb] enim a nobis quodammodo, dum compellitur pro actibus nostris mutare sententiam, et in uno eodemque homine nunc seueritate iudicis permoueri, nunc patris pietate blandiri. Pater nobis enim est Deus cum bene agimus, iudex noster [f 1Kb] est  cum peccamus. Compellitur ergo operibus nostris Dominus ut nobis suam misericordiam largiatur; atque ideo ipse in Euangelio sancto dicit: A diebus Ioannis Baptiste regnum celorum [g 1Kb] cogitur . Que sententia quem intellectum habeat uideamus. Regnum celorum [h 1Kb] nonnisi Christus est Dominus, qui regnat in celis. Cogi autem uerbum tunc solet dici, cum res aliqua rarior assidua operatione densatur. Ex quo ergo Ioannes Baptista  Saluatoris [i 1Kb] annuntiauit aduentum, ex eo regnum celorum, [i 1Kb] quod fluidum ac remissum apud Ioannem iacebat, credentium populorum cepit assiduitate densari, et [k 1Kb] omnis illa regni raritas predicationum frequentatione solidari. Tam enim rarum fuit apud Iudeos regnum, ut transiret ad gentes; tam fluidum,  ut remaneret ad populos. Hunc autem tanta credentium cogitur densitate, ut solidum maneat sine fine, sicut Scriptura dicit: Et regni eius non erit finis . [l 1Kb] Cogimus enim regnum celorum, et uim quodammodo facimus, sicut ait euangelica lectio: Et uim facientes diripiunt illud . uim, inquam, facimus Domino non [m 1Kb] compellendo, sed flendo; non prouocando iniuriis, sed lacrymis exorando; non blasphemando per superbiam, sed per humilitatem merendo. O beata uiolentia! que non indignatione percutitur, sed misericordia condonatur: beata, inquam, uiolentia, que uim patienti bonitatem elicit, et utilitatem 396 tribuit inferenti. Mala res admittitur, et de iniuria nemo causatur; uis admittitur, et religio propagatur. Quisquis enim uiolentior Christo  fuerit, religiosior [n 1Kb] habebitur a Christo. Aggredimur ergo in itinere Dominum, siquidem ipse est uia , et more latronum [o 1Kb] suis eum spoliare nitimur uestibus. Cupimus illi auferre regnum, thesauros, et uitam; sed ille tam diues et largus est, ut non abnuat, non resistat; et cum omnia dederit, nichilominus ipse omnia [p 1Kb] possideat. Aggredimur, inquam, illum non ferro, non fuste, non saxo, sed mansuetudine, bonis operibus, castitate. Hec sane sunt arma  fidei nostre, quibus in congressione certamus. Ut autem his armis uti in ui inferenda possimus, ante corporibus nostris uim quodammodo faciamus, et expugnemus membrorum uitia, ut uirtutum premia consequamur; prius enim ipsi regnare debemus in nobis, ut regnum possimus diripere Saluatoris. Ait ergo Euangelium: Et uim facientes [a 1Kb] diripiunt. Raptores igitur sumus; raptores autem nonnisi [b 1Kb] diripiunt aliena. Agnosco ueram esse sententiam: Christum enim Ecclesia rapuit Synagoge, et aliene gentis regnum uim faciendo possedit. Nam Saluator missus sub lege, natus in lege, nutritus iuxta legem , dum a Iudeis negligitur, a Gentibus occupatur ; et dum a sacerdotibus [c 1Kb] perditur, a peccatoribus inuenitur; sicut ipse ait: Publicani et  [d 1Kb] peccatores precedent uos in regnum celorum . [e 1Kb] Raptores igitur sumus. Mirandum non est, quippe qui a tali auctore descendimus. Scriptum est enim de patriarcha nostro Beniamin: Lupus rapax ; rapit enim quod suum non est. Ita et nos ueluti filii rapacis lupi alienarum pastorem ouium nostra intentione preripimus, sicut ipse dicit: Non sum missus nisi ad oues perditas domus Isrel . Rapitur itaque Christus, cum a Iudeis dimittitur, et ab aliis predicatur. Rapitur Christus, cum occiditur a Iudeis, et sepelitur a nobis. Rapitur Christus a uigilantibus discipulis, a dormientibus perditur Phariseis: sicut mentiendo 397 ipsi confessi sunt, dum custodias ponerent sepulture, post resurrectionem Domini dicentes: Quia discipuli eius nocte uenerunt,  et furati sunt eum, nobis dormientibus . Unde spiritaliter intelligimus quia Christum  omnes dormientes perdunt, uigilantes inueniunt; atque ideo Apostolus dicit: Surge, qui dormis, et illuminabit te Christus . uides ergo mortuum esse qui ita dormit, ut non custodiat Saluatorem, et ideo illi Pharisei, uelut mortui, non potuerunt seruare uiuentem. Propterea, fratres, non dormiamus, sed uigilemus circa ipsum Dominum nostrum Saluatorem, ut, appositis iugiter custodiis, nemo illum auferat de sepultura pectoris nostri: uenerunt, et, dormientibus nobis, furati sunt eum. Habemus enim inimicos, qui Christum de cordibus nostris, si obdormierimus, auferre nitantur. Unde peruigili cura seruemus eum in sepulcro animarum nostrarum, ibi [f 1Kb] perquiescat, ibi dormiat, ibi, cum uoluerit, et resurgat. 398 Ergo, [g 1Kb] fratres, Natalem Domini suscepturi ab  omni conscientias nostras fece mundemus; accuremus non sericis uestibus, sed operibus pretiosis. uestimenta enim nitida membra operire possunt, conscientiam ornare non possunt; nisi quod maioris uerecundie est nitidum membris incedere, et pollutum sensibus ambulare. Interioris igitur hominis prius ornemus affectum, ut exterioris quoque sit amictus ornatus, spirituales maculas abluamus, ut in nobis carnalia fulgeant uestimenta. [h 1Kb] Ubi enim tenebrosa conscientia est, totum corpus [i 1Kb] subobscurum est. Habemus autem quo conscientie maculas abluamus; sicut scriptum est: Date eleemosynam, et omnia munda sunt uobis . Bonum eleemosyne mandatum, per quod manibus operamur, corde mundamur; prestante Domino nostro Iesu Christo,  qui cum Patre et Spiritu sancto uiuit et regnat in secula seculorum. Amen.




SERMO II. De duobus in lecto uno .





ADMONITIO.

Ut ordini, quem in disponendis homiliis constituimus, sermonum series conformetur, orationibus in Natali Domini hic sermo est preferendus. De auctore eius sancto Maximo, ut legimus in codice uaticano 1267, pag. 13, unde est exscriptus, dubitari nequit; cum S. antistes Taurinensis de eadem Euangelii parabola egerit in homilia huius collectionis secunda. Titulum De Aduentu Domini, qui illo in codice habetur, reiecimus, cum eo loci diximus ex Mabillonio, et Muratorio multo serius quinto, et sexto seculo inuectum esse in Ecclesiam. Exstat sermo in tribus aliis codicibus, in uaticano Regine 125, et uaticano Palatino 1276, necnon in uallicellano II Augustino inscriptus, ut in cod. E III Modetiensi. Sed Benedictini monachi congr. S. Mauri inter Augustinianos sermones non susceperunt, nec eius in appendice meminerunt.

 ARGUMENTUM.---Tria esse S. Maximus scribit genera Christianorum: alios esse in otio, alios in seculi negotiis, alios Deo ministrare. Ex his tribus generibus unum assumi, et unum relinqui: assumi eos qui permanent, relinqui eos qui cadunt. Ad tria genera que assumuntur, Ne, Daniel et Iob pertinere.

Qui sunt in illa nocte duo in lecto, et due molentes in unum, et duo in agro, de quibus omnibus binis singuli assumentur, et singuli relinquentur? Tria  genera hominum hic uidentur significari. Unum eorum qui otium et quietem [i 1Kb] diligunt, neque negotiis secularibus, neque negotiis ecclesiasticis occupati, que illorum quies lecti nomine significata est. Alterum eorum qui in plebibus constituti reguntur a doctoribus, agentes ea que sunt huius seculi, quos et feminarum nomine significauit, quia consiliis, ut dixi, peritorum regi expedit eis. Et molentes dixit propter  temporarium negotiorum orbem atque circuitum. Quas tamen in uno molentes dixit, in quantum de ipsis rebus et negotiis suis prebent usibus Ecclesie. Tertium eorum qui operantur in Ecclesie ministerio, tanquam in agro Dei; de qua agri cultura Apostolus loquitur. In his ergo tribus operibus bina sunt [a 1Kb] rursus genera hominum in singulis, et pro robore suarum uirium discernuntur. Cum enim omnes ad Ecclesie membra pertinere uideantur, adueniente tamen tentatione tribulationis, 399 et ex illis qui sunt in otio, et ex illis qui sunt in negotiis seculi, et ex illis qui Deo ministrant, in Ecclesia aliqui permanent, aliqui cadunt. Qui permanent assumuntur, qui cadunt relinquuntur. Ergo unus assumetur, et unus relinquetur. Non quasi de duobus hominibus dictum,  sed de duobus generibus affectionum in singulis generibus [b 1Kb] trium affectionum. In illa nocte ergo dixit, in illa tribulatione. Ad ipsa tria genera que assumuntur arbitror pertinere etiam tria illa nomina  uirorum sanctorum quos solos liberandos Ezechiel propheta denuntiat, Ne, Daniel et Iob. uidetur enim hoc pertinere ad eos per quos Ecclesia regitur, sicut per illum aquis arca gubernata est, que figuram gestabat Ecclesie. Daniel 400 autem, quia elegit celibem uitam, id est nuptias terrenas contempsit; ut, sicut dicit Apostolus, sine sollicitudine uiueret, cogitans que sunt Dei, genus eorum significat qui sunt in otio, sed tamen fortissimi in tempestatibus, ut possint assumi. Iob autem, quia et uxorem habuit, et filios, et amplas terrenarum rerum copias, ad illud genus pertinet cui molendinum deputatum est, sed tamen ut sint fortissimi in [c 1Kb] tempestatibus, sicut fuit ille. Non aliter assumi poterunt. Nec puto alia esse genera hominum quibus [d 1Kb] constat Ecclesia, quam  ista tria habentia binas differentias, propter assumptionem et relictionem, quamuis in singulis multe studiorum uoluntatumque diuersitates ad concordiam unitatemque concurrentes possunt inueniri.




SERMO III. De natiuitate Domini I.





ADMONITIO.

Etsi tertius hic sermo e sermonibus diuersorum Patrum, maxime uero Augustini, compilatus doctissimis Maurinis in edit. Paris. Opp. S. Ambros. tom. I, pag. 394, an. 1690 uideatur, nos tamen unum fuisse S. Maximum eius auctorem, fidenter defendi posse ueterum codicum numero existimamus. Iam uero preseferunt inscriptionem huiusmodi: Sermo S. Maximi episcopi unde supra, codices uaticanus 4222 pag. 34, S. Crucis in Ierusalem 99 serm. 12, uallicellanus uI pag. 56, Casinensis 106 pag. 122 a tergo, Lucensis 81, et Neapolitanus sancti Ioannis ad Carbonariam. Quid? Nonne Augustini sententias sequi, et exponere S. Maximo fas fuit? Id dici quidem de Maximo potest, qui posterior etate Augustino fuit; de Ambrosio autem, quem Augustinus audiuit, non potest. Nihilo tamen minus idem sermo in S. Ambrosii sermonibus collocatus num. 4 cernitur.

 ARGUMENTUM.---Multiplici explicatione a Maximo exornantur illa Ioannis Baptiste uerba de Christo: Illum oportet crescere, me autem minui; eaque perfecte in Christi Domini natiuitate adimpleta fuisse demonstrantur.

uerum est quod ait S. Ioannes Baptista de Domino Saluatore, dicens: Illum oportet crescere, me autem minui . Siquidem hoc primum etiam ipsis temporibus [e 1Kb] approbatur. Ecce enim in natiuitate Christi dies crescit, et Ioannis natiuitate decrescit. Illo oriente lux proficit, hoc nascente minuitur. Ipsa enim quodammodo tempora famulantia partibus suis: cum detrimentum faciunt, seruus gignitur; [f 1Kb] cum autem Dominus nascitur, consequuntur augumentum. Profectum plane faciunt dies cum mundi Saluator  oritur, defectum patitur cum ultimus propheta generatur. Scriptum est enim: Lex et prophete usque ad Ioannem . Atque ideo necesse erat ut obscuraretur legis obseruatio, [g 1Kb] ubi euocatio, ubi Euangelii gratia refulgebat; et cessaret prophetia ueteris Testamenti, cum Noui Testamenti gloria succedebat.  Ergo in natiuitate Domini proficit dies. Non mirum si proficit dies in qua nouus iustitie Sol coruscat. Non mirum si proficit dies [h 1Kb] quam splendidissima [i 1Kb] lux ueritatis illuminat. Ait enim euangelista de Christo Domino: Erat lux uera que illuminat omnem hominem . Igitur, si erat lux uera que illuminat omnem hominem, [i 1Kb] cur 401 non illuminaret mundum? Atque ideo dies que lucem humano generi peperit, prius ipsa eidem lucis fulgore resplenduit, et conclusa iam spatia sua noctium tenebris, dominice lucis nitore discussit. Occupauerat enim totam diem noctium longitudo, nisi in ipsa diei breuitate [k 1Kb] prefulsisset aduentus eius qui ortu suo humani generis peccatorum tenebras discutit: ita et diei natiuitatis sue caliginum tenebras  amputauit, et uno eodemque ortu lucem pariter intulit et hominibus, et diebus. Unde non est mirum si crescit dies que gemino [l 1Kb] fulgoris splendore uestitur. Sed uideamus adhuc quomodo Dominus Saluator crescat, Ioannes Baptista decrescat. [m 1Kb] Diximus in superioribus quod quidem Ioannes figuram legis prophetarumque  gestauit; necesse erat ergo ut deficeret lex, Euangelio coruscante, et minueretur Iudaicus populus, populo Christiano surgente. Quis enim dubitat de natiuitate Domini Synagoge esse conuenticula uacuata, plebes multiplicatas Ecclesie, et mirum in modum quotidie Christum per Christianos suos crescere, Ioannem minui per Iudeos; nos diei dominici splendore fulgere, illos obscuritate noctium laborare? Nox enim super Iudeos quodammodo maior incubuit, ex quo dixerunt de nece Saluatoris: Sanguis [a 1Kb] huius super nos et super filios nostros . Maioribus plane sunt noctium tenebris obscurati, ex quo conati sunt diem ueritatis occidere. Hoc autem quod dicimus, ut uerius approbare possimus, utriusque natiuitatem breuiter exponamus.  Ecce enim, cum 402 nascitur Christus, exsultant angeli, pastores peruigilant, magi adueniunt, stella precedit, et cuncta que sunt in celis terrisque pulcherrima ipsi Domino deferuntur. Deferuntur enim illi gloria per angelos, claritas per stellam, religio per magos, simplicitas per pastores; et quod apud ipsum solum futura essent hec omnia, ideo nascenti  illi uniuersa famulantur. Cum autem Ioannes concipitur, Zacarias obmutescit, solemnis conticescit sacerdos, Elisabeth mater absconditur [b 1Kb] ; significans post ortum suum legis silentium, amissionem sacerdotii, latebras Synagoge. Dubium autem non est [c 1Kb] quod Ioannes natus Phariseis iustitiam legis abstulerit, [d 1Kb] quod conceptus patri abstulit uocis obsequium. Crescit igitur Dominus semper, Ioannes Baptista minuitur. Non ideo minuitur quod meritis aliquid derogetur, sed, quoniam [e 1Kb] Saluator his quotidie accumulatur, gloria illius minor fieri uidetur. Lucerna denique uocatur Ioannes, dicente Domino: [f 1Kb] Ipse erat lucerna ardens . Lucerne igitur obscuratur lumen, cum radius solis effulget; et defectionem quamdam lampadis sue patitur, cum clarioris lucis  splendore superatur. Quis enim sapiens lucernam requirat in sole? Non quidem exstinguitur, sed necessaria non habetur: hoc est, quis ad Ioannis penitentie baptismum ueniat, cum possit Saluatoris baptismo saluari? Non quidem illud reprehenditur; sed hoc magis utile et necessarium [g 1Kb] uidetur, quia in eo remissio peccatorum tribuitur.




SERMO Iu. De eodem natali II





ADMONITIO.

403 Quod monachi S. Mauri hoc de sermone coniectantes opinati sunt, a Maximo potius quam ab Ambrosio prodiisse, trium prestantissimorum codicum auctoritate, dictionisque similitudine confirmamus. Primus codex est Taurinensis cum inscriptione: Item et de Natiuitate Domini homilia III; secundus et tertius sunt codices 90 et 99 S. Crucis in Ierusalem: De natale Domini nostri Saluatoris. Optime iidem Benedictini monachi editores serm. S. Ambros. num. 6, pag. 397 edit. Paris. 1690, sermonem in hoc precipue uersari dixere, quod dies natalis Domini sol nouus dicebatur, id est nouus annus, quandoquidem ab ea die annus quondam incipiebat. Scribit clarissimus Alexander Politus in notis Martyrologii Romani ad diem calend. Ianuarii, uetustissimum omnium Martyrologium, Hieronymi presbyteri nomine insignitum, a die natalis Domini anni initium sumere, et Adonis Martyrologium a uigilia Dominice natiuitatis. Ex his cognosci potest, in nonnullis Ecclesiis nouum annum a die natalis Domini incepisse; cum, ut inquit Maximus noster, oriente Saluatore, non solum humani generis salus, sed etiam solis ipsius claritas innouetur.

 ARGUMENTUM.---Sol nouus cur appelletur Domini natalis dies. Nouus est, et uetus. Quid inter mundi solem et Solem Christum intersit.

Bene quodammodo sanctum hunc diem natalis Domini solem nouum uulgus appellat, et tanta id sui auctoritate confirmat, ut Iudei etiam atque gentiles in hac uoce consentiant. Quod libenter nobis amplectendum est, quia oriente Saluatore, non solum humani generis salus, sed etiam solis ipsius claritas innouatur. Sicut ait Apostolus: Ut per ipsum restauraret omnia, siue que in celis, siue que in terra sunt . Si enim obscuratur sol cum Christus patitur, necesse est illum splendidius solito lucere cum nascitur. Et si Iudeis mortem operantibus [h 1Kb] effudit tenebras, cur non Marie parturienti uitam exhibeat claritatem? Aut non [i 1Kb] credimus quod nascente Christo  sol ad obsequium lucidior aduenerit, cum magos ad indicium clarior stella precesserit? Et si stella  diem alieni temporis officium ministrauit, cur non credamus, quod sol quoque nocturnis horis aliquantulum aduentu maturiore decerpserit? Ex eo denique factum puto, ut nox decresceret, dum sol festinus ob dominice natiuitatis obsequium ante mundo lucem protulit, quam nox cursum sui temporis consummaret. Quin potius ipsam noctem fuisse non dico, nec aliquid obscuritatis habuisse, in qua pastores peruigilant, exsultant angeli, astra deseruiunt. Nec mirari debemus quod in natiuitate Christi noua omnia facta sint, cum nouum hoc ipsum fuerit quod uirgo peperit. Si autem preter solitum 404 natiuitas exstitit, et preter solitum obsequia sunt delata, ergo oriente Domino pastores peruigilant, exsultant angeli, sol obsequitur, stella famulatur. Et quidem angeli uel pastores gaudia sua uoce uel sermonibus prosequuntur;  elementa autem ista gaudia sua, quia uoce non poterant, officio protestantur. Sol igitur  preter consuetudinem in hac festiuitate matutinus illuxit; nec mirum: si enim ad Iesu Naue orationem defixus stetit in die, cur non ad Iesu Christi natiuitatem festinus promoueret in noctem? Solem igitur nouum hanc diem uulgus appellat, et cum dicit nouum, utique et ueterem esse demonstrat. ueterem autem dixerim huius mundi solem, qui defectionem patitur, qui parietibus excluditur, qui nubibus obscuratur. ueterem dixerim solem, qui uanitati subiacet, qui correptionem metuit, qui iudicium pertimescit. Scriptum est enim: Sol conuertetur in tenebras, et luna in sanguinem . ueterem, inquam, dixerim qui sceleribus interest hominum, adulteria non refugit, homicidium non declinat, et cum omne genus hominum nolit esse medium, cum aliquod crimen  admittitur, hic solus in cunctis facinoribus [a 1Kb] stet. Ergo quia hunc ueterem esse manifestum est, nouum quem nisi Christum Dominum reperimus, de quo scriptum est: Orietur uobis sol iustitie ; de quo etiam ex persona peccatorum dicit propheta: Sol non est ortus nobis, et iustitie lumen non luxit nobis . Hic enim sol, cum diaboli tenebris uniuersus mundus est oppressus, et caligo referta criminibus seculum possideret, dignatus est ultimo tempore, hoc est incumbente iam nocte, ortum sue natiuitatis infundere. Primo quidem ante lucem, hoc est, 405 antequam illuminaret iustitie Sol, uelut matutinum quoddam prophetarum misit oraculum: Mittebam prophetas meos ante lucem ; postea uero ipse cum suis radiis, hoc est cum apostolorum  fulgore resplenduit, ac tantam mundi caliginem ueritatis luce discussit, ut in diaboli tenebras nullus offenderet. Hic est igitur sol nouus qui claustra penetrat, inferna reserat, corda rimatur. Hic nouus est sol qui spiritu suo uiuificat mortua, corrupta reparat, suscitat iam defuncta; uel qui calore suo purgat sordida, exurit fluida, decoquit uitiosa. Ipse, inquam, est qui in cunctis actibus nostris perspicit omnia opera nostra, et non tam condemnat crimina quam emendat. Hic plane est sol iustus et sapiens qui non sine discretione, sicuti [b 1Kb] istius mundi sol, bonis ac malis circumfertur, sed quod iudicio ueritatis sancto elucet, occidit peccatori. Hoc autem inter utrumque interest solem, quod ille corruptionis minister est, hic eternitatis est Dominus: quod ille circa terram  est, hic Creator: tamen istum mundi solem priusquam oriatur, adhuc ante lucem propter necessarios usus hominum solet lucerna precedere. Habet autem et Christus sol lucernam suam, que eius precessit aduentum: sicut dicit Propheta: Paraui lucernam Christo meo . Que autem ista lucerna sit, ostendit nobis Dominus, dicens de Ioanne Baptista: Ille erat lucerna ardens . Ipse autem Ioannes, ut precedens lucerne lumen exiguum ait: Ecce uenit post me cuius non sum dignus soluere corrigiam calceamentorum eius: ipse uos baptizabit in Spiritu sancto et igne . Simul etiam intelligens lumen suum solis radiis offuscandum, 406 ante [c 1Kb] predicit illum: Illum oportet crescere, me autem minui . Sicut enim lucerne claritas destruitur  solis aduentu, ita et Ioannis penitentie baptismum superueniente Christi gratia uacuatum est. uideamus igitur hic, sol noster nouus quo fonte nascatur. Sicut est uerum Deo oritur auctore. [1 1Kb] Diuinitatis ergo est Filius; diuinitatis, inquam, incorrupte, integre, illibate. Intelligo plane mysterium; ideo enim fecunda natiuitas per immaculatam Mariam, quia prior per diuinitatem constiterat illibata: cuius prior natiuitas gloriosa exstitit, eius secunda contumeliosa non fieret. Hoc est, ut quemadmodum uirgo illum diuinitas ediderat, ita et uirgo Maria generaret. Habere etiam apud homines patrem scribitur; sicut legimus in Euangelio dicentibus Phariseis: Nonne hic est filius Ioseph fabri, et mater eius Maria ? In hoc quoque aduerte mysterium. Faber pater dicitur  Christus. Et plane faber Pater Deus, qui totius mundi opera fabricatus est; est plane faber, sed qui in diluuio Ne arcam [d 1Kb] fabricare disposuit. Faber, inquam, est qui ordinauit Moysi tabernaculum, arcam testamenti instituit, templum Salomonis erexit; fabrum dixerim, qui mentes rigidas expolit, cogitationes superbas recidit, humilia facta sublimat. Hic etiam faber circa arbores curuo utitur ferramento, sicut in Euangelio legimus, dicente Ioanne: Iam securis ad [e 1Kb] radicem arborum posita est. Omnis arbor non faciens fructum bonum excidetur, et in ignem mittetur ; ut utiles celestis fabrice arbores in futuro componat, infructuosas uero euulsas radicitus flammarum consumat incendio. Explicit.




SERMO u. De eodem natali III.





ADMONITIO.

407 Longe plures orationes de natiuitate Domini, quam in codice Taurinensi continentur, habuisse S. Maximum, ex eo constat quod in eodem numerus earum 35 adnotatus reperiatur. Partem earum inter homilias edidimus; partem aliam hanc in classem traduximus; relique disperse sunt, uel ab antiquitate consumpte. Hic sermo ab eodem codice Taurinensi recensetur num. 4 hoc titulo: Item et de natiuitate Domini homilia Iu. Maximo confirmatur testimonio codicis 99 S. Crucis in Ier. num. 13, cuius epigraphe est: De natiuitate Domini Saluatoris, et codicis Bobiensis. Benedictini monachi congr. S. Mauri in edit. Parisiensi  Opp. S. Ambros. ann. 1690 hunc sermonem superiori preposuerunt, monentes partem eius ex Comment. ipsius Ambrosii in Lucam lib. II, num. 50, desumptam esse. Sed cum utriusque dictionis formam seu characterem plus Maximo quam Ambrosio conuenire nouerint, ideo fassi sunt, licere eos S. antistiti Taurinensi adiudicare. Nihil autem officit sinceritati eorumdem, quod S. Maximus iuxta mentem Ambrosii aut Augustini sacras Scripturas sit interpretatus; iam diximus posteriores Patres a maioribus plura accepisse.

 ARGUMENTUM.---Cantus angelorum in natiuitate Christi et Deo honorem representat in celis, et hominibus pacem presentat in terris. Monstrabatur, gregem esse populum, noctem seculum, pastores sacerdotes. Recte Maria uelleri comparatur.

Qua gratia uel quibus laudibus hunc diem natalis dominici predicemus prorsus ignoro. In tanta enim festiuitate ad magnificandum Deum humana loquela non sufficit. Nam si tunc cum nascebatur Christus angelorum uoce laudatus est, qua nunc humana laudandus est uoce, cum regnat? Supergreditur enim illius temporis festiuitatem nostra solemnitas; siquidem tunc stupuerunt illi tantum nascentem Dominum, nos illum suscipimus nascentem, resurgentem pariter, et regnantem. Tanto igitur fecundior laudatio esse debet huius temporis, quanto sunt maiora miracula.  Sed quoniam dignam predicationem exhibere non potest humana fragilitas, ad angelorum nos preconia conferamus. Et quia merito eos equiparare non possumus, deuotione comitemur; hoc est in ea festiuitate, eadem qua illi letitia, nos sententia persultemus, dicentes: Gloria in excelsis Deo, et in terra pax hominibus bone uoluntatis . Digna plane et iusta sententia, que in natiuitate Christi et Deo honorem representat in celis, et hominibus pacem presentat in terris. Ante Saluatoris enim ortum nec celestia reuerentiam deserebant, nec terrena requiem possidebant. 408 Sed uidete, quid dicat ipsa sententia: Pax hominibus bone uoluntatis. Non in quibuscunque hominibus, sed bone uoluntatis hominibus; ut intelligas pacem Christi non debiti esse, sed meriti;  non enim eam meretur conditio, sed uoluntas. [a 1Kb] Hanc pastores ea nocte qua nascente Domino super gregem suum uigilias obseruabant pre omnibus primi audierunt. Ipsi Saluatoris ortum primi ante omnes homines, [b 1Kb] intimantibus [c 1Kb] angelis, cognouerunt. Angeli enim non regibus, non iudicibus, sed hominibus rusticanis seculi redemptionem prius annuntiauerunt. Nec mirum si Christi gratiam ante sciret innocentia quam potestas; et prius cognosceret ueritatem simplex rusticatio quam superba nominatio. Quod enim cognouerunt pastores, principes cognoscere nequiuerunt; unde et beatus Apostolus ait: Quem nemo principum seculi huius cognouit , et reliqua.  Ergo in natiuitate Domini angeli pariter cum  pastoribus sunt letati, excelsam uero Deo dicentes gloriam. Nam uicinis quodammodo et iunctis choris Dei gloriam predicauerunt. Unde et credo eosdem angelos in eiusdem [d 1Kb] Domini festiuitate simili letitie nobiscum uicinitate gaudere. Nam, qui solent propter Christi ortum alloqui pastores, non possunt propter eiusdem Christi gaudium non inquirere sacerdotes. Siquidem et quod tunc ad illos super gregem suum uigilias obseruantes nocte intempesta locuti sunt, huius temporis mysterium designabant. Nam illo facto hoc utique monstrabatur, gregem populum, noctem seculum, 409, sacerdotes esse pastores, qui iugi super plebem sollicitudine uigilantes propter Christum, ab angelis minime deseruntur. Hodierna igitur die secundum carnem natus est Dominus ita secreto,  ita silentio, ut ortum eius seculum penitus ignoraret. Ignorauit enim seculum, quia et extra [e 1Kb] conscientiam patris conceptus, et extra nature ordinem natus. Nam Ioseph conceptum suscepit filium quem non genuit; Maria partum edidit quem sexus consuetudine non creauit. Sic igitur natus est Dominus, ut ortum eius nemo futurum suspicaretur, nemo crederet, [f 1Kb] nemo sentiret. Quemadmodum crederent hoc futurum, quod posteaquam factum est, factum esse uix credunt? Nam quod ita latenter et secreto Saluator descensurus esset in uirginem iam ante Dauid propheta testatus est dicens: Descendet sicut pluuia in uellus . Quid enim tam silenter et sine strepitu fit quam cum imber in lane uellus infunditur? Nullius aures sono uerberat, 410 nullius  corpus humore [g 1Kb] repercussionis aspergit; sed sine inquietudine omnium, totum imbrem per multiplices effusum partes toto corpore in se trahit, unius meatus scissuram nesciens, solida mollitie plures prebens meatus; et quod clausum uidetur per densitatem, est patulum per tenuitatem. Recte ergo [h 1Kb] Maria uelleri comparatur, que ita concepit Dominum, ut toto eum hauriret corpore, nec [i 1Kb] eius discissuram corporis pateretur; sed esset mollis ad obsequium, solida ad sanctimoniam. Recte, inquam, Maria uelleri comparatur, de cuius fructu salutaria populis uestimenta texuntur. uellus plane est Maria, siquidem de molli sinu eius Agnus egressus est, qui et ipse matris laniciem,  hoc est carnem [i 1Kb] portans, molli uellere cunctorum  operit uulnera peccatorum. Omne enim peccati uulnus Christi lana suffunditur, Christi fouetur sanguine,  et ut sanitatem recipiat, Christi indumento uestitur.




SERMO uI. De calendis Ianuarii.





ADMONITIO.

uidimus alibi S. Maximum de calendis Ianuariis homiliam habuisse, et quid titulus de calendis, aut in calendis Ianuarii importet, explorauimus. Idem argumentum hoc in sermone proponit S. antistes Taurinensis, ac superstitiosos homines diem illam sicut gentiles impiis ludis transigentes uehementer exagitat, nullamque his partem cum Deo habituros minitatur, qui cum idolorum, hoc est diaboli, cultoribus, intemperantie uanitatique deditis consociantur. Ex tribus codicibus magne auctoritatis hanc orationem S. Maximo deferendam censemus. Primus est codex Taurinensis, ubi homilias de natiuitate Domini sequitur, cum titulo: Item dictum in calendis Ianuarii, duoque alii sunt codices 90, et 98 S. Crucis in Ierusalem, in utroque hac prefixa inscriptione: Incipit de calendis Ianuarii. Benedictini monachi congreg. S. Mauri inter sermones Ambrosianos et hunc receperunt num. 7, quemadmodum olim factum fuisse nouerant; sed sapienter monuerunt, non eum facile Ambrosio concedendum esse; cum in concionibus, que certissime S. doctori admittuntur, nusquam aduersus superstitiones prauitatesque calendarum Ianuariarum inuectus fuerit; ex quo argui poterit Mediolano eas iam eliminatas fuisse. Nihil igitur obstat quin hunc sermonem S. Maximo adiudicemus. Quin imo perspicua styli eius similitudo ostendit perperam aliis fuisse attributum.

 ARGUMENTUM.---Grauiter S. Maximus queritur plerosque fideles gentilium se feriis dedisse; quod Iano homini, unde calende Ianuarie appellantur, detulerint Diuinitatis obsequium. Non solum autem gentilium ait consortia uitanda esse, sed et Iudeorum; quorum etiam confabulatio est magna pollutio.

Est mihi aduersus plerosque uestrum, fratres, querela non modica; de iis loquor qui nobiscum natalem Domini celebrantes gentilium se feriis dediderunt, et post illud celeste conuiuium superstitionis sibi prandium prepararunt; ut qui ante letificati fuerant sanctitate, inebriarentur postea uanitate, ignorantes quod qui uult regnare cum Christo non possit gaudere cum seculo, et qui uult inuenire iustitiam debeat declinare luxuriam. Alia enim ratio est uite eterne, alia desperatio lasciuie temporalis:  ad illam uirtute ascenditur, ad istam perditione descenditur; atque ideo, qui uult 411 esse diuinorum particeps, non debeat esse socius idolorum. Idoli enim portio est inebriare uino mentem, uentrem cibo distendere, saltationibus membra torquere, et ita prauis actibus occupari, ut cogaris ignorare quod Deus est. Unde sanctus Apostolus hec preuidens dicit: Que portio iustitie cum iniquitate? aut que societas luci cum tenebris? Aut que pars fideli cum infideli? Qui autem consensus templo Dei cum idolis ? Ergo, si nos sumus templum Dei, cur in templo Dei colitur festiuitas idolorum? Cur ubi Christus habitat, qui est abstinentia, temperantia, castitas, inducitur comessatio, ebrietas atque lasciuia? Dicit Saluator: Nemo potest duobus dominis seruire, hoc est Deo et  mammone . Quomodo igitur potestis religiose  Epiphaniam Domini procurare, qui Iani calendas quantum in uobis est deuotissime celebratis? [1 1Kb] Ianus enim homo fuit unius conditor ciuitatis, que Ianiculum nuncupatur, in cuius honore a gentibus calende sunt Ianuarie nuncupate; unde qui calendas Ianuarias colit peccat, quoniam homini mortuo defert diuinitatis obsequium. Inde est quod ait Apostolus: Dies obseruatis, et menses, et tempora, et annos; timeo ne sine causa laborauerim in uobis . 412 Obseruauit enim diem et mensem qui his diebus aut non ieiunauit, aut ad Ecclesiam non processit. Obseruauit diem qui hesterna die non processit ad ecclesiam, processit ad campum. Ergo, fratres, omni studio gentilium festiuitatem et ferias declinemus, ut quando illi epulantur et leti sunt, nunc nos  simus sobrii, atque ieiuni, quo intelligant letitiam suam nostra abstinentia condemnari. Non solum autem gentilium, sed et Iudeorum consortia uitare debemus, quorum etiam confabulatio est magna pollutio. Hi etenim arte quadam insinuant se hominibus, domos penetrant, ingrediuntur pretoria, aures iudicum et publicas inquietant, et ideo magis preualent quo magis sunt impudentes. Hoc autem non recens in ipsis, sed inueteratum et originale malum est. Nam olim iam et Dominum Saluatorem intra pretorium persecuti sunt, et presidis eum iudicio condemnarunt. In pretorio ergo a Iudeis innocentia opprimitur, secretum proditur, religio condemnatur. Cum enim Christus occiditur, omnis in eo ueritas et iustitia condemnatur, quoniam ipse est innocentia,  religio, sanctitas, atque mysterium. Amen. Explicit.




SERMO uII. De die S. Epihanie





ADMONITIO.

Ioannes Dominicus ualarsius siue quod codices mss. non consuluerit, siue parum studii in rebus S. Maximi  dignoscendis impenderit, hunc S. antistitis Taurinensis sermonem, Maximum ne memorans quidem, inter opera spuria Hieronymiana tom. II, pag. 304, Opp. S. Hieron. edit. ueron. 1742, coniecit. Nostrum igitur est ut non ineruditam incultamque orationem ab obscuritate eruamus, proprioque auctoris nomine ornatam in lucem emittamus. Id ostendunt preclari codices tres, nempe duo S. Crucis in Ierusalem 90 et 99, et Laurentianus I Plut. XIu, ubi plane legitur post titulum: De S. Epiphania, sermo S. Maximi episcopi. In codicibus S. Crucis in Ierusalem inscribitur sermo: De die sancte Epiphanie, quem titulum nos amplexi sumus. Consule ea imprimis que S. Maximus in homilia de Cruce scribit; unde facile percipies hunc quoque sermonem eidem auctori esse tribuendum.

 413 ARGUMENTUM.---Explicat sanctus doctor mysterium diei S. Epiphanie; pluribusque declarat nobis proficere, non Christo. Eius humilitas nostra sublimitas est, crux nostra uictoria, patibulum noster triumphus.

Hodie uerus sol ortus est mundo; hodie in tenebris seculi lumen egressum est: Deus factus est homo, ut homo Deus fieret; formam serui Dominus excepit, ut seruus uerteretur in Dominum. Celorum et habitator et conditor habitauit in terris, ut homo colonus terre migraret ad celos. O dies omni sole lucidior! O tempus cunctis seculis [a 1Kb] expetitum! Quod prestolabantur angeli, quod cherubim et seraphim et celorum [b 1Kb] mysteria nescierunt, hoc in nostro tempore reuelatum est. Quod illi uidebant  per speculum, et per imaginem, nos cernimus in ueritate. Qui loquebatur Isrelitico populo per Isaiam, Ieremiam et ceteros prophetas, nunc nobis per Filium loquitur. uidete quid [c 1Kb] intersit inter uetus Testamentum et Nouum. In illo loquebatur per nubilum; nobis loquitur per serenum. Ibi Deus uidebatur in rubo; hic de uirgine Deus nascitur. Ibi ignis erat populi peccata consumens; [d 1Kb] hic homo est populi peccata dimittens; imo Deus ignoscens seruis suis. Nemo enim potest peccata dimittere, nisi solus Deus. Siue hodie natus est Dominus iehsu, siue hodie baptizatus est: diuersa quippe opinio fertur in mundo, et pro traditionum uarietate sententia est nobis, illud constat ad liquidum, quod siue hodie natus est ex uirgine, siue renatus in baptismo, eius  414 natiuitas et carnis et spiritus nobis proficit.  Utrumque mysterium meum est; utraque [e 1Kb] utilitas mea est. Dei Filius non habebat necessarium ut nasceretur, ut baptizaretur, neque enim peccatum fecerat quod ei remitteretur in baptismo; sed illius humilitas nostra sublimitas est. Illius crux nostra uictoria est; illius patibulum est noster triumphus. Gaudentes leuemus hoc signum in humeris nostris, uictoriarum uexilla portemus, immortale [f 1Kb] lauacrum portemus in frontibus. Cum hoc signum in postibus diabolus aspexerit, contremiscet; et qui aurata Capitolia non timent, crucem timent; qui contemnunt sceptra regalia; et purpuras Cesarum, et dapes, [g 1Kb] Christi sordes et ieiunia pertimescunt. Denique in Ezechiel propheta , cum omnes qui missus fuerat angelus occidisset, et interfectio cepisset a  sanctis, illi tantummodo sospites reseruantur quos Tau littera, id est crucis pictura signauerat. [h 1Kb] Exsultemus itaque, fratres carissimi, et ad crucis similitudinem sanctas ad celum leuemus manus. Cum sic nos demones armatos uiderint, opprimentur. Quando Moyses  erectas habebat manus uincebatur Amalech; si [i 1Kb] paulum ille conciderant, conualescebat. Antenne nauium et uelorum cornua sub figura nostre crucis uolitant. Aues quoque ipse, quando in sublimiora tolluntur, et pendent per erem, extensis alis, imitantur crucem. Sed et tropea et uictorie triumphorum ornate cruce sunt, quam non solum in frontibus, sed in animabus quoque nostris habere debemus, ut cum sic fuerimus armati, calcemus super aspidem et basiliscum in Christo  Iesu, cui est gloria in secula seculorum. Amen.




SERMO uIII. Idem de S. Epiphania II.





ADMONITIO.

415 Codici Taurinensi, qui Maximianis in homiliis hunc sermonem septimo loco numerat, non solum consonat codex 99 S. Crucis in Ierusalem, sed etiam Combefisius, qui eumdem sub Maximi nomine edidit tom. II, pag. 142. Differt tamen eorum inscriptio; siquidem codex Taurinensis habet: Item et de eadem Epiphania, et de baptismo Christi; codex uero S. Crucis: De S. Epiphania, ut et Combefisius. Accuratior uidebitur aliquibus mss. Taurinensis titulus, cum uere S. Maximus hoc in sermone nonnulla scribat de Christi manifestatione; deque illius baptismate. Sed cum duplex illud mysterium uno Epiphanie nomine exprimatur, eodemque die celebretur, non est improbanda inscriptio: De S. Epiphania. In codice uaticano 1276, fol. 105, a tergo, is idem sermo legitur cum titulo, alia quidem manu scripto: In octaua Epiphanie sermo S. Ambrosii. At non uideo cur ob unius tantum codicis titulum, alia manu scriptum Ambrosio nuncupandus sermo sit, cum et styli ratio, et mss. ceteri codices Maximum eius fuisse auctorem ostendant.

 ARGUMENTUM.---Christus, ut bonus magister doctrinam suam non tam uerbis insinuauit quam actibus exercuit; natus hominibus, renatus est sacramentis; ibi sinus Christi est, ubi habitaculum est uirtutum.

Euangelica Scriptura refert, sicut lectum nuper audiuimus, Dominum ad Iordanem baptismi causa uenisse, et in eodem flumine mysteriis se celestibus consecrari uoluisse. Quod mirari non debemus, cur hoc baptismatis ipsius Dominus et magister fecerit, quia ipse ait: Qui fecerit, et docuerit, maximus uocabitur in regno celorum . Facere igitur prius uoluit, quod faciendum omnibus imperabat, ut bonus magister doctrinam suam non tam uerbis insinuaret quam actibus exerceret, et ad finem nos gestu pariter confirmaret et sensu. Hoc autem totum  hodierna die gestum esse manifestum est. Quod ita uerum esse, ipsa possumus colligere ratione. Ratio enim exigit ut post diem natalis dominici, licet interpositis annis, eodem tamen tempore, hec festiuitas sequeretur, quam et ipsam festiuitatem natalem appellandam puto. Tunc enim natus hominibus, hodie renatus est sacramentis; tunc per uirginem editus, hodie per mysterium generatus. Ita enim disposuit Dominus, non longe inter se hominum uota distare, ut uno tempore, quem genitum gratulabantur in terris, sanctificatum letarentur in celis; ut qui partum uirginis, angelis annuntiantibus, possidebant Dei Filium, celis testantibus retinerent, certique essent homines quia ipse esset Filius Dei quem uirgo pepererat, Diuinitas agnoscebat. Noui enim  partus noua 416 merentur obsequia. Ibi cum secundum hominem nascitur, mater eum Maria sinu circumfouet. Hic cum secundum mysterium gignitur, Pater eum Deus uoce complectitur. Ait enim: Hic est [a 1Kb] enim Filius meus, in quo bene complacui . Mater ergo partui molli blanditur gremio, Pater Filio pio testimonio famulatur. Mater, inquam, eum adorandum magis ingerit, Pater colendum gentibus manifestat. Sinu igitur retinetur a matre cum nascitur, sed Pater ei sinus sui fotum iugiter subministrat. Legimus enim eum sine intermissione in Patris gremio quiescentem, dicente Euangelista: Deum nemo uidit unquam, nisi unigenitus Filius, qui est in  sinu Patris . Libenter ergo [b 1Kb] in sinu sanctorum requiescit Dominus, unde et Ioannis euangeliste sinum, ut in eo accumberet, libenter elegit. Sinus ergo in quo Christus requiescit, non corporis gremio preparatur, non uestimentorum ambitione componitur, sed celestium uirtutum colligitur. Nam Christi sinus erat in Ioanne euangelista fides, in Deo Patre diuinitas, in Maria matre uirginitas. Ibi sinus Christi est, ubi habitaculum est uirtutum. Ibi reclinat caput suum, ubi domicilium celestium inuenit preceptorum. Nam ideo peccatoribus et infidelibus dicit: uulpes foueas habent, et uolucres celi nidos, Filius autem hominis non habet ubi caput [c 1Kb] reclinet . Igitur Dominus iehsu hodie uenit ad baptismum, et corpus suum sanctum uoluit aqua dilui.  Dicet fortasse aliquis. Qui sanctus est, cur uoluit baptizari? Audi ergo: ideo baptizatur Christus, non ut sanctificetur ab aquis, sed ut ipse aquas sanctificet, et purificatione sui purificet fluenta que tangit. Consecratio enim Christi consecratio maior est elementi. Cum 417 enim Saluator abluitur, iam tunc in nostrum baptismum tota aqua mundatur, et purificatur fons, ut secuturis postmodum populis lauacri gratia ministretur. Precedit ergo Christus per baptismum, ut Christiani post eum confidenter populi subsequantur. [d 1Kb] Intellige ergo mysterium. Ita enim [e 1Kb] et columna ignis precessit per mare Rubrum, ut intrepidum iter Isrel filii [f 1Kb] subsequerentur, et ipsa prius per aquas [g 1Kb] gressa est, [h 1Kb] ut uenientibus post se uiandi semitam prepararet. Quod factum,  sicut Apostolus dicit , mysterium baptismi fuit, ubi homines 418 nubes operiebat, unda portabat. Sed hec omnia operatus est Christus Dominus idem qui et modo, qui, sicut. tunc per mare filios Isrel in columna ignis precessit, iam tunc per baptismum Christianos populos in corporis sui columna precessit. Ipsa, inquam, est columna, que tunc sequentum oculis lumen prestitit, modo lucem credentium cordibus subministrat. Tunc in [i 1Kb] fluentis undarum solidauit semitam; modo in lauacro fidei uestigia corroborat: per quam fidem, sicut filii Isrel, qui intrepidus ambulauerit, persecutorem Aegyptum non timebit.




SERMO IX. De S. Epiphania III.





ADMONITIO.

Hunc a primis editoribus Ambrosio ascriptum sermonem, Erasmus S. Maximo acceptum esse referendum duxit. Inde uero monachi congregationis Benedictine S. Mauri cum in appendice ad S. Ambrosii opera, num. 8, rursum edendum curassent hoc titulo: De S. Epiphania I, tunc multo esse similius ueri animaduertunt, eum Maximo potius quam alteri cuiquam esse attribuendum. Ac si styli ueterumque codicum habenda ratio est, habenda uero est maxima, confitendum erit, restitui omnino ipsum Taurinensi nostro antistiti oportere. Ac de stylo quidem non est cur disputem, cum perspicuum esse cuique possit, qui hunc cum genuinis Maximi sermonibus conferre non grauatur. De codicibus non est cur multis esse disputandum putem. Itaque agam breuibus. In cod. 1267 uaticane bibliothece exstat hic sermo, eique hec est prefixa inscriptio: Eiusdem  unde supra. Is autem unde supra est Maximus, cui sermones qui precedunt ascripti sunt. In codice Palatino uatic. num. 1257, is idem habetur sermo cum hac epigraphe: De Epiphania, sermo S. Maximi episcopi. Huic consonant codices Taurinensis, abbatie S. Dalmatii, Lambacensis, et nonagesimus nonus S. Crucis in Ierusalem. Itaque Ceillerius in quarto ac decimo tom. Histor. generalis auctorum, etc., satis constare affirmat, hunc ipsum sermonem perscriptum fuisse a Maximo.

ARGUMENTUM.--- Epiphania Grece, Latine apparitio. Tunc primum signis credentium cordibus Deus Christus illuxit; apparens non tam oculis hominum quam saluti. Mutatio aque in uinum, magnum plane signum, ad Dei credendam sufficiens maiestatem, atque resurrectionis mysterium continens.

Exsultandum est nobis, fratres carissimi, quod uotis nostris uota succedunt, et gaudiis gaudia cumulantur. Ecce enim adhuc natalis dominici solemnitate corda nostra [a 1Kb] persultant, et iam festiuitate S. Epiphanie gloriamur. Gratias igitur agere debemus Domino, qui nos frequenter uisitat, et sepe letificat, et copiosius requirit, ut numerosius benedicat. Quamuis igitur gentilis  numerosa solemnitate letetur propter diuersitatem dominorum suorum, tamen plures nobis festiuitates prestat unius [b 1Kb] diei uisitatio, quam illis multorum demoniorum superstitiosa  presumptio. Nam sicut eos ueritate religionis uincimus; ita uotorum numero superamus. Epiphanie ergo hodie procuramus gaudia. Querat aliquis, quid interpretetur hoc uerbum, scilicet quia Epiphania Grece, Latine dicitur [c 1Kb] apparitio. Ergo quia tunc primum apparuit Saluator [d 1Kb] in mundo, ipsa dies eodem uocabulo Epiphania nuncupata est. Quomodo autem apparuerit, requiramus; non quod in mundo ante non fuerit, cum mundus per ipsum factus sit; sed quod tunc primum signis atque miraculis credentium cordibus Deus Christus illuxerit, et in tenebrosas conscientias hominum [e 1Kb] fidei splendor aduenerit. 419 Cum igitur Deus ubique sit, et uniuersa possideat, tanquam non uisus antea apparuisse dicitur.  Apparuit autem non tam oculis hominum quam  saluti. Nam et si prius natus ex uirgine oculis carnalibus uidebatur; tamen non apparebat, [f 1Kb] quoniam uirtutem eius adhuc fidei acies ignorabat. Unde Iudeis per prophetam dicitur: uidentes uidebitis, et non uidebitis . Hoc est Saluatorem, quem cernerent oculis corporalibus, spirituali lumine non uiderent. Postea enim quam [g 1Kb] humanitatem suam mirabilibus declarauit, humanis mentibus tanquam nouus et inopinatus apparens, oculos quosdam cordis infudit, ut cognosceret sensus, quem non cognouit aspectus. Unde fit ut nos Christum Dominum per fidem, quem nunquam uidimus, contemplemur: Iudei,  quem perspexerunt oculis, palpauerunt manibus, hodieque non uideant. Requiramus igitur quod signum operatus sit ut diuinitatem suam populis declararet. Dicitur hoc primum fecisse miraculum, ut aquam mutaret in uinum. Magnum plane signum, et ad Dei credendam sufficiens maiestatem. Quis enim non miretur in aliud, quam erant, elementa esse translata? Nemo enim potest mutare naturam, nisi qui Dominus est nature. Credendum est iam ex hoc mortalem hominem in immortalitatem posse conuerti, quando uilis substantia in pretiosam est conuersa substantiam. Nolo enim, auditor, nomina tantum perspicias uini et aque; sed si uis [h 1Kb] potentiam comprobare, uirtutem rerum aspice. Tanto enim hoc altius nescio quid demonstratur. Nam cum Dominus  aquam uertit in uinum, non tantum hoc operatur, ne discumbentibus desit [i 1Kb] ebrietas, sed ut credentibus [i 1Kb] 420 abundet eternitas. Siquidem propterea in mundum uenit Christus, non ut conuiuarum cellaria procuraret, sed ut saluti hominum prouideret, nec ut hydrias substantia boni odoris impleret, sed ut animas gratia sancti Spiritus irrigaret. Ergo, cum ex illa uili aqua uini optimi saporem uoluit gustare [k 1Kb] conuiua, magis uoluit ex hac uili carne resurrectionis celestis sapientiam gustare credentes. Nam hoc [l 1Kb] signum totum utique resurrectionis mysterium continet. Aqua enim uilis, [m 1Kb] pallens et frigida in uinum uersa, scilicet pretiosum, [n 1Kb] rubrum uel ignitum, hoc significat hominis substantiam conditione uilem, imbecillitate pallentem, morte [o 1Kb] frigentem in resurrectionis  gloriam commutandam, que est eternitate pretiosa, gratia colorata, spiritu immortalitatis ignita. Hoc igitur [p 1Kb] dignum est credere, Dominum operari uoluisse, ut per hoc terrenum signum, futurum iam tunc a sapientibus celeste mysterium uideretur. Nam si mirabile est utique que defecerant conuiuiis uina supplesse, quanto est mirabilius uitam, que est exhausta, hominibus reparasse? Et si gloriosum est aquam in uinum mutare, quanto est gloriosius peccata in iustitiam commutare, et mores potius temperare, quam pocula? Audeo dicere illas hydrias, non solum illi conuiuio, sed uniuerso mundo pretiosam illam ministrare substantiam, nisi quod  nobis melius administrant. Constant enim ex ipsis uasculis illos hausisse ebrietatem; nos haurire iustitiam. Illos percepisse uini poculum, nos calicem salutis  accipere; et, si dici fas est, apud illos pertransisse quod biberant, apud nos uero permanere quod sumpsimus [a 1Kb] .




SERMO X. De S. Epiphania Iu.





ADMONITIO.

421 In nonnullis mss. libris Augustino, in aliis Ambrosio hic quoque sermo attributus legitur; quem Maurini in appendicem serm. eiusdem S. Augustini sub num. 137 traduxerunt. A nobis S. Maximo ascribitur cum scriptoribus duorum codicum 90 et 99 S. Crucis in Ierusalem, de quorum fide, post clarissimi cardinalis Besutii sententiam, nemo dubitare potest. In cod. 90 uetutissimo est sermo 41, et in altero 99 serm. 31, in quo 31 titulus est huiusmodi: De die Epiphaniorum, et de Euangelio, ubi Dominus baptizatus est, et de psalmo XXuIII. In codice autem Sangallensi: De die Epiphaniorum. Si quis uero hunc sermonem conferat cum homiliis S. Maximi de eodem Epiphanie mysterio agentibus, idem argumentorum genus, eamdemque dicendi rationem inueniet.

ARGUMENTUM.--- Christus Saluator eo tempore cognoscitur, quo a Ioanne in Iordane baptizatur; et a Deo Filius appellatur. In psal. XXuIII Christi predictum baptisma fuit.

Dies Epiphaniorum Greco nomine sic uocatur. Quod enim nos apparitionem uel ostensionem dicimus, [b 1Kb] id Greci Epiphaniam uocant. Hoc autem ideo [c 1Kb] dicimus, quia hodie Dominus noster et Saluator apparuit [d 1Kb] secundum carnem in terris. Licet enim olim natus esset ex Maria, et triginta [e 1Kb] annorum explesset etatem; tamen ignorabatur a mundo. Eo tempore cognitus est, quo ad Ioannem Baptistam, ut in Iordane baptizaretur, aduenit: et uox de celo Patris intonantis audita est: Hic est Filius meus dilectus, in quo mihi [f 1Kb] bene complacui . Quem  Pater de celis uoce monstrauerat, hunc Spiritus sanctus [g 1Kb] uerus, quasi in columbam, et super caput illius sedens tactu [h 1Kb] uoluit demonstrare, ne quis alius Dei Filius putaretur ex populo. Quid hac humilitate sublimius? Quid hac uilitate nobilius? Baptizatur a seruo, et a Deo Filius appellatur. Inter publicanos et meretrices et peccatores ad lauacrum uenit, et sanctior est baptizatore suo. [i 1Kb] Baptizatur a Ioanne in carne; sed ipse Ioannem in spiritu lauat. Aque, que cetera mundare consueuerant, Domino nostro lauante, 422 mundate sunt. Iordanis fluuius, qui eo tempore, quando populum Isrel [i 1Kb] duxit iehsu Naue, et ad terram promissionis induxit, fuerat exsiccatus; nunc totis, si potuisset, undis [k 1Kb] uoluit congregari, ut Domini corpus attingeret. [l 1Kb] Iordanis, inquit,  reuersus est retrorsum . uidete, fratres, quomodo id quod in Euangelio lectum est, in uigesimo octauo psalmo fuerit ante predictum: uox Domini super aquas . Locutus est  enim Dei Filius ad Ioannem: Sine modo; sic enim oportet nos adimplere omnem iustitiam . Sequitur: Dominus [m 1Kb] maiestatis intonuit; quando Pater Filio testimonium reddidit dicens: Hic est Filius meus dilectus, in quo mihi complacui. uox Domini confringentis cedros . Baptizatus est enim Christus, et erecti prius atque sublimes demones corruerunt. Succidit eos Dominus quasi cedros Libani, et comminuit eos tanquam uitulos . Fragmenta arborum uentilans, et calcibus stirpes in diuersa dispergens. [n 1Kb] E contrario de Saluatore quid dicitur? Et dilectus meus, sicut filius unicornium . Dilectus Dominus noster atque Saluator [o 1Kb] Filius Dei, unicornium, filius crucis de quo dicitur in cantico Abacue: Cornua in manibus eius, ibi abscondit fortitudinem  suam . Postquam ergo dilectus iste crucifixus est, impletum est illud, quod [p 1Kb] sequitur in psalmo: uox Domini intercidentis flammam ignis . Illo enim baptizato, et uniuerso mundo, Christo lauante, mundato, gehenne ignis exstinctus est. 423 uox Domini concutientis desertum . Deserta fuit Ecclesia, que prius filios non habebat. Ad predicationem Christi deserta ista commota est, et parturiuit, et nata est in una die [q 1Kb] gens tota. Simul illa, que antea dicebatur desertum Cades, hoc est desertum, siquidem non habuerat sanctitatem, cepit parere ceruos, et sanctorum suorum emittere greges, qui serpentes in terris interficiunt, qui uenena contemnunt, quibus discurrentibus, et in toto orbe Christi Euangelium predicantibus  in templo eius omnes dicent gloriam Deo . Sequitur: Dominus diluuium inhabitare facit. Consideremus totum orbem, respiciamus barbaras nationes, Romanum quoque [r 1Kb] lustremus imperium, ubique in  424 nostrum Dominum baptizantur; et ita fit ut non una aqua, sed quodammodo fit diluuium baptismorum. Quapropter, fratres carissimi, quoniam consummatum est tabernaculum , et quoniam Ecclesia uiuis lapidibus [a 1Kb] constructa est, afferamus Domino filios Dei, afferamus filios arietum, apostolorum atque sanctorum,  et imitemur Saluatorem nostrum, [b 1Kb] qui et ipse Pastor et Agnus appellatur, qui pro nobis immolatur in Aegypto, qui pro Isaac cornibus tenetur in sentibus, et dicamus: Dominus pascit me, et nichil mihi deerit. In loco pascue ibi me collocauit; super aquam refectionis educauit me . Cui est gloria et imperium in secula seculorum. Amen.




SERMO XI. De baptismo Christi I.





ADMONITIO.

Hanc concionem in S. Ambrosii operibus editam ad Maximianos sermones traducam, auctoritate permotus non modo codicum S. Crucis in Ierusalem et Taurinensis, sed etiam Benedictinorum monachorum congreg. S. Mauri, qui in prefatione in serm. 10 append. operum S. Ambrosii ita sentire uidentur. Inquiunt enim conferenda esse que idem S. Ambrosius sub finem lib. II in Lucam de baptismo Christi deque testimonio Patris et Spiritus sancti apparitione docet. Cum autem Ambrosii expositio alia sit ab ea que hoc in sermone traditur, contra uero non tam similia, sed ipsis fere uerbis alibi dicta a Maximo reperiantur, satis euincunt non Ambrosium, sed Maximum huius sermonis auctorem iudicandum. Commentarium illud Ambrosii in Lucam Maximum habuisse pre oculis non nego, cum nonnulla similia scribat, sed suam sibi uiam sternit S. antistes noster propriisque sententiis orationem instaurat. At ut ad codices mss. redeam, Taurinensis sermonem exhibet hoc titulo: Item et de eadem Epiphania, et baptismo Christi homil. IX. Inscriptio autem cod. 90 S. Crucis in Ierusalem num. 42 ita exprimitur: Incipit tractatus de Epiphania; in altero uero codice 99: Incipit de Epiphania. Codex basilice S. Petri 40 F hunc eumdem continet sermonem, auctoris nomine omisso.

 ARGUMENTUM.---Celestia mysteria, que in Christi baptismate continentur in lucem profert S. Maximus ad fidelium suorum institutionem, atque nonnulla S. Scripture testimonia, imprimisque de columba, deque Iordane conuerso retrorsum exponit.

Plerique in hac sancta Epiphanie die hactenus a Domino mirabilia facta esse commemorant, ut rogatus ad nuptias aque substantiam in uini speciem commutaret, ac liquorem fontium in meliorem usum [c 1Kb] sui benedictione transferret, [d 1Kb] ministros hausisse aquam de puteis, uinum in hydriis inuenisse, atque utiliore dispendio perdidisse quod deerat: tuncque primum hoc mirabili signo diuinitatis sue declarasse uirtutem. Nonnulli autem in hac sancta die a Ioanne baptizatum eum in Iordane testantur, [e 1Kb] atque in  lauacri eius gratia interfuisse loquendo Deum Patrem, sanctum quoque Spiritum descendisse. Nec mirum, si in Domini lauacro mysterium non defuit Trinitatis, cum nostrum lauacrum compleat sacramentum. Neque enim poterat Dominus non primum circa se exhibere quod erat postea humano generi precepturus; cum omnia non sui gratia, sed nostre gratie salutis efficeret. Aut nunquid propter se baptizari uoluit, cum peccatum non haberet, sicut dicit propheta: Qui peccatum non fecit, nec dolus inuentus est in ore eius ? Sed propter  nos utique qui, multorum criminum peccatis obnoxii, opus habebamus ut in Christi [f 1Kb] baptismate purgaremur: atque ideo uenit Dominus 425 ad lauacrum, non ut purificetur [g 1Kb] ipse aquis, sed ut nobis aquarum fluenta purificet. [h 1Kb] Ex quo enim ille in aquis se mersit, ex eo omnium credentium peccata deleuit. Necesse est autem ut omnium peccata deleuerit, qui omnium peccata suscepit, sicut ait euangelista: Hic est Agnus [i 1Kb] Dei, hic est qui tollit [i 1Kb] peccatum mundi . Mirum ergo in modum unus mergitur, et salus omnium reparatur. Adest ergo Deus Pater cum baptizatur Dominus, adest Spiritus sanctus. [k 1Kb] uidete Saluatoris beneuolentiam, quia solus se in passione contumeliis subdidit, in lauacro solus gratiam non quesiuit, [l 1Kb] uult participes  esse glorie. Adest ergo, sicut dixi, Pater, adest et Spiritus sanctus: et quia Deus uideri non potest, Spiritus in columba, Pater descendit in uoce, quodque solum [m 1Kb] ad astruendam fidem necessarium erat, [n 1Kb] exhibet Saluatorem. Fides enim nostra nisi auditu non constat et uisu, ideo se Spiritus in columba oculis subdit, Pater in uoce se auribus subministrat. Nam nisi propter nostram credulitatem [o 1Kb] ista fieri oportuisset, potuit Pater et Spiritus tanquam inuisibilis Deus ad uerbum Filium inuisibili prolapsione descendere. Igitur propter nostram fidem, [p 1Kb] aperto celo,  Spiritus ad Christum, Pater ad Filium, uox descendit ad uerbum. uerbum enim Christus est, de quo [a 1Kb] scribitur: In principio erat uerbum . Bene, inquam, Pater uox, et Filius uerbum dicitur, quia uerbum nonnisi de uoce procedit. Conueniunt itaque sibi uox et uerbum, et saluti hominum prouident societate mysterii. Qua autem ratione Spiritus sanctus ad Christum in specie columbe descenderit, uideamus; utrum sit aliqua similitudo columbe uel Domini, sicut [b 1Kb] est uocis et uerbi. Est plane. Columbam 426 enim etiam ipsum dixerim Dominum, quia est alacer, mitis et simplex. Columba est, quia sanctos suos [c 1Kb] precipit esse ut columbas, dicens: Estote simplices sicut columbe. Quod autem columba Christus sit, propheta dicit ex persona ipsius, describens post passionem reditum eius ad celum: Quis dabit mihi pennas, et  uolabo, et requiescam ? Cum ergo Christus Dominus [d 1Kb] initiaret Ecclesie sacramenta, [e 1Kb] celo superuenit columba. Intelligo mysterium, agnosco etiam sacramentum. Columba enim ipsa est que nunc ad Ecclesiam Christi in baptismo uenit, que quondam  ad arcam Ne diluuio properauit, tunc illi securitatem annuntians oliue ramo , modo huic eternitatem conferens Diuinitatis [f 1Kb] indicio; tunc signum pacis ore afferens, modo ipsam pacem [g 1Kb] Christum sui substantia super fundens. [h 1Kb] In Iordane igitur baptizatus est Dominus. Multa mirabilia in hoc flumine sepius facta esse Scriptura commemorat; inter cetera: Et Iordanis conuersus [i 1Kb] est retrorsum . Puto [i 1Kb] esse mirabilius quod Domino Iesu Christo ibi posito factum est. Ante enim retrorsum aque conuerse fuerant, modo retrorsum peccata conuersa sunt. Et sicut tunc [k 1Kb] impetus fluminis alueum sui cursus perdidit, ita et nunc impetus peccatorum [l 1Kb] dominium sui erroris amisit. Quod quidem in propheta Elia iam illo tempore factum puto. Sicut enim Elias diuisionem fecit undarum, [m 1Kb] ita et Spiritus  Domini in eodem Iordane separationem operatus est peccatorum; [n 1Kb] et sicut sub Elia fluctus primordia fontium de quibus exierant petiuerunt, ita et sub Christo Domino homines ad originis sui infantiam, de qua fuerant exorti, sunt reuersi.




SERMO XII. De baptismo Christi II.





ADMONITIO.

427 Optime meriti de S. Maximo Martenius et Durandus Benedictini monachi congreg. S. Mauri habendi sunt, cum sermonem hunc et alios quinque in schedis Mabillonii repertos publicarint, ut dictum est supra. His accedit testimonium codicis Sangallensis num. 87 Maximo eum tribuentis, et cod. Taurinensis num. 43. Quamobrem et nos eidem sancto presuli sermonem huiusmodi ascribimus. Accedit huius cum superiore connexio.

 ARGUMENTUM.---Christus baptizatur non sibi, sed nobis. In ipso enim Diuinitatis plenitudo erat eterneque possessio iustitie. Ut autem sanctitatis sue et gratie munera in nos deriuarent, baptismum instituit, suoque contactu aquas uniuersas sanctificauit.

Retinet uestra sanctitas, fratres, quod in die festiuissime Epiphanie diximus in Iordane Dominum baptizatum, et prosecuti sumus quod nostri magis causa quam sui uoluerit hoc mysterio consecrari. Nostri plane causa hec uniuersa perfecit. Nam illi ad quem profectum necessaria consecratio, qui ipse est sacramentum? Ad quem usum in eo mysterii solemnitas, in quo est plenitudo mysterii? In ipso est enim plenitudo, sicut ait Apostolus: Quoniam in ipso habitat omnis plenitudo Diuinitatis corporaliter . Et iterum euangelista: De plenitudine eius omnes accepimus  . Ergo in quo plenitudo Diuinitatis erat, non indigebat ut sacramentorum mysteriis impleretur. Sed ideo mysterium implere uoluit, non ut ipse profectum caperet, sed ut nobis plenitudo mysterii  proficeret. Denique Ioanni Baptiste renitenti et dicenti: Ego a te debeo baptizari, et tu uenis ad me? ait illi Dominus: Sine, modo sic enim oportet nos implere omnem iustitiam . Implere, inquit, omnem iustitiam. Cur ergo baptizatur Dominus? Non iustitia iustificat Christum, sed ipsa iustitia sanctificatur a Christo, et semiplena uirtus ab eo impletur cui inest plenitudo uirtutum. Ait igitur Ioannes: Ego a te debeo baptizari; contestat ergo Dominum non sui causa esse baptizatum, cum antequam baptizaretur ab eo se magis baptizari Ioannes expostulabat. Demonstrat enim hoc dicendo maiorem gratiam esse in mysterio Domini quam in magistro mysterii. Quid enim illi consecrationis poterat tradere, a 428 quo sanctificationem accipere ipse optabat? Inferior enim erat magister meritis quam discipulus sanctitate? Christi enim comparatione, et magister imperitus, et  iustitia semiplena, et aqua est turbulenta. At ubi baptizatur Dominus, benedictioni eius et magister proficit, et iustitia impletur, et unda purgatur. Purgata  est enim unda, que cum esset uilis et frigida, benedictionis dominice calore ditata est: ita ut que uix antea mundanas rerum maculas diluerit, nunc spirituales purificet maculas animarum. Nec miremini quod aquam, hoc est substantiam corporalem, ad purificandam animam dicimus peruenire. Peruenit plane, penetrat conscientie uniuersa latibula. Quamuis enim ipsa subtilis et tenuis, benedictione tamen Christi facta subtilior, per occultas uite causas ad scelera anime spiritus rore pertransit. Subtilior enim est benedictionum fluxus quam aquarum meatus. Unde et diximus quod in Saluatoris baptismate benedictio, que defluxit tanquam fluuius specialis, omnium gurgitum tractus et cunctorum fontium uenas infecerit. Mirum enim, inquam, dum, Christo in Iordane posito,  aquarum quidem flumina lauantur. Sed et benedictionum fluenta currebant, inde aluei gurges turbidior ferebatur. Hinc fons Saluatoris purissimus emundabat, et stupore quodam deorsum ad Iordanis originem consecratio baptismatis ascendebat, et contra aquarum fluuium benedictionum fluuius ferebatur. Unde Dauid sanctus arbitror dixisse: Iordanis conuersus est retrorsum . In baptismate enim Christi retrorsum Iordanis non aquis conuersus est, sed sacramentis, et ex natura sui originem benedictione magis quam substantia remeauit. Dum enim consecrationis gratia per eum cunctis fontibus circumfertur, uidetur cursum proprium ad uenarum exordium reuocasse. Explicit.




SERMO XIII. De gratia baptismi.





ADMONITIO.

429 Huic sermoni proprie conuenit titulus De gratia baptismi, quem editores, ut dictum est, perperam homilie 5 de baptismo tribuerunt. S. Maximus catechumenos adhortatur ut lauacrum regenerationis suscipere non morentur, ne beneficio gratie eius priuentur. Cum titulus specimen sit argumenti orationis, hec autem omnis sit de peccatorum remissione infusioneque iustitie per baptismum acquirende, haud alia inscriptio sermoni conuenire potest, quam De gratia baptismi. Hanc utique pre se ferunt sex codices S. Maximo sermonem tribuentes, qui sunt Sangallensis num. 11, uaticanus 1267 pag. 158, Taurinensis in quo est homilia 13, S. Crucis in Ierusalem 90 num. 11 cum titulo: Incipit de gratia baptismi, et 99 eiusdem S. Crucis num. 44, necnon Laurentianus X Plut. XIu. Hec testimonia perspicuis uerbis expressa si Benedictinis monachis S. Ambrosii editoribus affulsissent, certius iudicium hoc de sermone pronuntiassent.

 ARGUMENTUM.---Catechumenos hortatur Maximus ut gratiam baptismatis omni festinatione suscipiant, ut possint esse quod Christus est; et quid inter Ioannis et Christi baptismum intersit dilucide copioseque docet.

Quia constat, sicut ante [a 1Kb] prosecuti sumus, Iesum Christum non sui causa baptizatum esse, sed nostri, debemus, fratres dilectissimi, uobis catechumenis loquor, gratiam baptismatis eius omni festinatione suscipere, et de fonte Iordanis, quem ille benedixit, benedictionem consecrationis haurire, et in eum gurgitem in quem se illius sanctitas mersit nostra peccata mergantur; scilicet, ut eadem aqua que Dominum circumdedit et seruulos circumpurget, quatenus ex [b 1Kb] uenerabili Christi lauacro nobis unda sancta proficiat, et iisdem uestigiis atque mysteriis quibus benedictionem a Saluatore est mutuata, nos fotu beatiore purificet, gratiamque quam a Christo suscepit  in Christianos refundat. Ergo, fratres, tingi debemus eodem fonte quo Christus, ut possimus esse quod Christus est. Nam, quod salua fide dixerim, licet baptismum utrumque sit Domini, tanto gratius puto hoc baptismum esse quo nos abluimus quam illud quo Saluator [c 1Kb] baptizatur. Hoc enim celebratur per Christum, illud celebratum est per Ioannem. In illo  se magister excusat, in isto nos Saluator inuitat. In illo iustitia semiplena, in isto Trinitas est perfecta. Ad illud sanctus uenit, sanctus egressus est; ad istud peccator uenit, et sanctus abscedit. In illo 430 benedictio confertur mysteriis, [1 1Kb] in isto [d 1Kb] mysteriis delicta donantur. Baptizari ergo, fratres, debemus eodem gurgite quo Saluator; sed ut eodem fonte mergamur, non nobis Orientalis petenda est regio, non fluuius terre Iudaice. Ubi enim nunc Christus, [e 1Kb] ibi quoque Iordanis est. Eadem consecratio que Orientis flumina benedixit Occidentis fluenta sanctificat. Unde etsi nomen forte fluuio aliud sit de seculo, inest tamen illi mysterium de Iordane. Denique iisdem sacramentis res agitur quibus et tunc gesta est, nisi quod gratia pleniore. Tunc enim Trinitatem carnalibus oculis uidimus, modo eamdem Trinitatem fidei oculis contemplamur. Tunc Christum uix humanus uultus aspexit, nunc eumdem mens humana complectitur.  Tunc Spiritus sanctus uelut columbe specie hominem circumfudit, modo se in interiora hominis [f 1Kb] ipsa uirtute diuinitatis infundit. Tunc Pater a Domino propter Filium longo auditu uocis aduenit, modo autem descendit ad nos Pater ipse cum Filio. Plenior ergo gratia est, ubi Deus, non assumpta specie, descendit ad homines, sed propria substantia  [a 1Kb] descendere dignatur ad filios. Ibi enim tanquam incredulis fidem uult signis corporalibus persuadere, hic tanquam fidelibus gratiam spirituali uirtute conferre. Plenioris ergo gratie est Deum uidere sicut est Deus, quam uidere eum sic ut requiras eum. Hic est perfecta Trinitas, ibi adhuc scrutanda Diuinitas. Plenior igitur est gratia Deum propria uirtute cognoscere, quam in assumpta specie suspicari [b 1Kb] . Faciamus ergo ipsi pro nobis quod Deum uidemus fecisse pro nobis, faciamus circa nos quod fieri circa se 431 Ioannes optauit. [c 1Kb] Si ille, qui erat propheta, magister et sanctus, Saluatoris baptismum concupiuit, [d 1Kb] quanto magis peccatores nos, humiles et ignari, gratiam hanc debemus ambire. uidere misericordiam Saluatoris: hoc nobis sponte defertur, quod propheta postulans  non meretur accipere. Quid autem cause sit  quod Ioannes petierit Christi baptismum et non acceperit, debemus animaduertere. Ait enim illi Dominus postulanti: Sine modo, sic enim decet nos implere omnem iustitiam . Scimus autem quod Ioannes 432 Baptista typum legis gerebat: iustum ergo erat ut ipse baptizaret Dominum, scilicet ut quemadmodum secundum carnem de Iudeis Saluator est genitus, ita et secundum spiritum de lege Euangelium nasceretur, ut unde successionem ducebat originis, exinde et traditionem consecrationis acciperet. Hoc est igitur quod ait: Sic enim decet nos implere omnem iustitiam. Iustum enim erat ut mandata legis que ipse condiderat ipse compleret, sicut alibi dicit: Non ueni soluere legem, sed adimplere 




SERMO XIu. De ieiunio generali.





ADMONITIO.

A clariss. uiro Ioan. Dominico Maria Mansio Cler. Reg. a Matre Dei, postea patrie sue archiepiscopo meritissimo, erutus primum fuit hic sermo ex codice 85 capitul. eccl. Lucensis, editusque in appendice opp. Stephani Baluzii tom. II, pag. 452, S. Maximi nomine insignitus. Nos quatuor aliorum codicum testimoniis permoti, illius auctorem S. Maximum dicimus; hoc est duorum bibl. Laurentiane I Plut. XIu pag. 120 a tergo, secundi 174 bibl. olim edil. metrop. eccl. Florentine, tertii bibl. congregat. Montis Oliuet. Neapol. pag. 100 quarti tandem Taurinensis. Ab omnibus S. Maximus sermonis auctor nuncupatur, sed non omnes eumdem titulum habent. In codice Lucensi: De ieiunio generali inscribitur sermo; in reliquis: De Quadragesima. Nos non quam preferunt reliqui codices inscriptionem suscipimus De Quadragesima, sed ex codice Lucensi, quod hac in concione non de speciali ieiunio Quadragesime agit S. Maximus, sed generatim de uirtute meritoque ieiunii, quod tamen quadragesimali abstinentie conuenire potest.

 ARGUMENTUM.---De lapsu Ade cupidi sciendi boni et mali. Si ille peccauit gustando, cur non ego placeam ieiunando? In paradiso Ecclesie constituti mandatum accepimus ut legem ieiunii conseruemus.

 Sepe intimatum est auribus uestris [e 1Kb] tam de Scripturis diuinis quam ex predicationibus nostris primam in Adam fuisse peccandi culpam [f 1Kb] mentis illecebram, et causam delinquentie exstitisse esce cupidinem. Dum enim inter tot paradisi epulas pretiosas [g 1Kb] unius abstinentie noluit obseruare ieiunium, cunctarum deliciarum perdidit [h 1Kb] uoluntatem, et amisit concessa dum concupiuit illicita. Qui utique si unius cibi abstinentiam tolerasset, non tantorum bonorum ieiunus [i 1Kb] exstiterat. Unde nos, fratres, cognoscentes in auctore nostro delicti causam, amputemus a nobis occasionis offensam. Et cupiditatem, quam ille [i 1Kb] extra mandati extendit lineam, nos intra precepti terminum teneamus, nec patiamur, propter  breuissimi temporis indicta ieiunia, totius uite nos perdere suauitatem. Si ille peccauit gustando, cur non ego placeam ieiunando? Si illi esca exstitit ad mortem, cur non mihi abstinentia proficit ad salutem? Insipiens plane est qui nec instruitur preceptis, nec docetur exemplis. uidete igitur, si non tale preceptum  nobis datur cum renascitur, quale Ade est positum cum creatus est. Dicitur enim nobis, tanquam in deliciarum paradiso constitutis, et super [k 1Kb] Domini fontibus amenitate quiescentibus, ut ex  omnium uirtutum fructibus accipiamus cibum, de sola sciendi boni et mali arbuscula non gustemus. Quis tali lege contentus sit, uno abstinere; ut plurimum delectetur? [l 1Kb] Arbusta, inquam, sciendi boni et mali abstinere precipimur; que arbuscula sit debemus intelligere. Nam utique si sancti disciplinarum fructibus saginantur, que est arbuscula interdicta iusto, nisi indisciplinatio secularis? Quisque post acceptam gratiam gustauerit de lasciuia seculari, accipit boni malique discrimen. Incipit enim scire et 433 quid sanctitatis amiserit et quid perditionis inciderit. Non quod ipsam notitiam homini ligni prestet gustus, sed quod conscientia innocens erat; posteaquam polluta est, et bona deflet perdita, et mala ingemiscit admissa. Immaculata autem uita ac  scientia non tenetur; semper enim sancta uel simplex putat hoc solum in homine esse, quod purum est. Ceterum lasciuia male peritum reddit plurimum per experientiam peccatorum. Bonum est igitur Christiano rusticitatem habere sanctam, quam notitiam criminosam.  [a 1Kb] Arbuscula in qua sciendum bonum et malum, nolo talem peritiam. Quid enim prodest scire quod scire non prodest, [b 1Kb] quod nosse peniteat? Talem enim Dominus in Ecclesie tabernaculo homini legem instituit, qualem in paradisi possessione mandauit. Paradisus enim est Ecclesia diuersarum uirtutum, siue arborum amenitate protecta, cuius e gremio tanquam lucidissimus fons Christus egreditur, et ad instar paradisi ueluti in quatuor euangelistarum flumina deriuantur. 434 Fluuiis enim comparandi beati apostoli et euangeliste sunt, quia doctrine eorum spiritu totius plebis facies irrigatur. Nulla est enim anima Christiana que de euangelistarum sancto fonte non hauriat. uelut flumen plane esse Euangelium,  de quo et S. Dauid dicit: Fluminis impetus letificat  ciuitatem Dei . Letificatur enim ciuitas Christi, cum in ea doctrine euangelice cursu populus purificatus inuehitur, et quodam predicationis impetu repletur aula eius commercio sanctitatis. Letificat, inquam, Dei ciuitatem euangelici [c 1Kb] sermonis impetus, qui aliquanta in ea inuehit, aliquanta purificat. Inuehit iustitie margaritas, sordes nequitie circumpurgat. Ergo, fratres, tanquam in paradiso Ecclesie constituti mandatum accepimus, ut legem ieiunii conseruemus. Nec quadraginta dierum consecratum numerum uel gustu tenui uiolemus, quia Dominus non saturitate leditur, sed transgressione legis offenditur. Denique Adam ab immortalitatis gratia, mox contra uetitum gustauit, et cecidit.




SERMO Xu. De Quadragesima I.---De ieiunio Domini in deserto, et quod non in solo pane uiuit homo .





ADMONITIO.

Est hic sermo in appendice ad opera S. Ambrosii tom. Iu, pag. 529, nunc uigesimus septimus, ac de Quadragesima undecimus. Monachi congregationis Sancti Mauri in prefatione ad eumdem sermonem credibile aiunt, et hunc, et eum qui proxime sequitur, uni esse Maximo tribuendos. Atque is quidem sermo de prima tentatione Christi est, alter de secunda. Deest tertius, qui erat de tertia: qua de re consuli monachos eosdem uolo. In antiquis codicibus duobus Sancte Crucis in Ierusalem 90 et 99, horum sermonum, qui exstant, uterque Maximi nomen prefert, ut etiam in Taurinensi.

 ARGUMENTUM.---De Saluatore uersutia diaboli tentato, cum dixit: Si Filius Dei es, dic lapidi huic ut fiat panis. Cernens esurientem diabolus, hominem putat, dubitat esse Saluatorem. Non panem quem offert diabolus accipere debemus, sed quem Christus impertit.

Meminisse debet uestra dilectio hoc me anteriore  Dominica predicasse, et dedisse rationem cur Dominus quadragesimam ieiunauerit, uel cur ipsa ieiunia in deserto transegerit. Diximus enim hec omnia obseruasse eum, non iustificationis sue causa, qui erat uirgo per omnia, sed nostre salutis gratia: ut quorum generatio per intemperantiam peccauerat, per abstinentiam sanaretur. uideamus igitur quid illo in tempore, uel in ipsa solitudine gestum sit. Dicit enim euangelista adfuisse ibi diabolum, et Saluatorem eius uersutia fuisse tentatum. Ait namque sacra Lectio esurisse Dominum, et dixisse illi diabolum: Si Filius Dei es, dic lapidi huic ut fiat panis . uidete artem Domini, [d 1Kb] qua aduersarium arte circumuenit. [1 1Kb] Post multa ieiunia esurire se simulat, ut diabolum, quem ieiunando iam uicerat, iterum esuriendo 435  sollicitet. Spem enim illi congrediendi ex infirmitate famis quodammodo tribuit, et dum ueluti contra imbecillem congreditur, gloriosius superetur. Hec enim est uera uictoria, ut, quia Adam immortalem, gloriosum et epulantem subuerterat, nunc ab homine mortali,  humili atque esuriente uincatur. Cernens enim esurientem diabolus Dominum, hominem putat, dubitat Saluatorem, et ideo ait: Si Filius Dei es, dic lapidi huic ut fiat panis . O misera Satane et extrema congressio! Diabolus in deserto tentationis [e 1Kb] solida arma non inuenit; deest illi de paradiso  amenitas arborum, deest illi consiliatrix Eua, deest illi pomorum speciosa deceptio, et quia non inuenit cibum quem [f 1Kb] offerret esurienti, postulat in cibum saxa mutari. Undique exclusus, undique defraudatus ad pauimenta se confert. Satis enim manifeste ostendit uastitatem sibi eremi restitisse, cum putat propter inopiam rerum etiam elementa posse conuerti. Postulat igitur in panem lapides commutari. uersutus et callidus scit quid petat, nouit factum esse quod dicit. Meminit enim in ueteri Testamento sitientibus aquam de lapide profluxisse; uult etiam hic esurienti cibum de lapide ministrare. Retinet etiam [g 1Kb] duritiam petre in liquorem fontium resolutam. Cupit etiam hic asperitatem saxi in panis dulcedinem transformari. Suspicabatur enim esse Christum, qui hec operari  soleat de natura saxorum, sicut ait apostolus Paulus: Bibebant autem de spiritali, consequente petra, petra autem erat Christus . Suspicabatur, inquam, ipsum esse Christum, cum postulabat ut de lapide panem faceret; sed putabat tantummodo  solum hominem, cum esurientem uidebat. Saluator autem uersutiam eius mira responsione condemnat. Nec facit quod dicit diabolus, ne uideatur pro arbitrio aduersarii uirtutis sue gloriam declarare. Nec tamen respondit non posse fieri, [a 1Kb] qui negare non poterat quod sepe iam fecerat. Igitur nec acquiescit petenti, nec denegat exploranti, ac per hoc et potentiam uirtutis sue suo reseruat arbitrio, et uersutiam aduersarii diuino confutat eloquio. Respondit ergo illi: Non in solo pane uiuit homo, sed in omni uerbo Dei ; [b 1Kb] hoc est, non in pane terreno, non in materiali cibo, quo Adam primum hominem decepisti, sed in uerbo Dei, 436 in quo sunt uite alimenta celestis. uerbum autem Dei Christus est Dominus, sicut euangelista dicit: In principio erat  uerbum, et uerbum erat apud Deum . Quisquis ergo uerbo Christi pascitur, terrenum pabulum non requirit. Nec enim potest seculi panem cupere, qui pane reficitur Saluatoris. Habet enim Dominus suum panem, imo panis ipse Saluator est, sicut docuit, dicens: Ego sum panis uiuus, qui de celo descendi . De quo pane dicit propheta: Et panis cor hominis confirmat . Quo ergo mihi panem quem offert diabolus, cum habeam panem quem Christus impertit? Quo mihi cibum per quem protoplastum deiectum memini? Esau primitiuis fraudatum uidi; Iudam Scarioth proditionis scelere denotatum. Adam enim per escam paradisum perdidit, Esau per lentem primatus honorem amisit,  Iudas per buccellam apostolatus sublime deposuit: ex quo enim buccellam sumpsit, non iam apostolus cepit esse, sed proditor. Sic enim scriptum habes, dicente Domino: Cui intinctum panem dedero, ipse me tradet. Et continuo post buccellam introiuit in illum Satanas . Non bonus cibus, [c 1Kb] post quem negatur Dominus, post quem ingreditur inimicus; non bonus cibus, post quem Christus respuitur, deuoratur Antichristus. Non bonus cibus, qui benedictione caret, maledictione completur. Illa ergo esca nobis necessaria est, que uitam prestat, que animam pascit, post quam sequitur Christus, inimicus excluditur. Illam escam accipere debemus, quam Saluator, non diabolus subsequatur, que perceptione sui confessorem faciat, non proditorem. Quam bene  autem ieiuniorum tempore uerbum Dei dixit esse quod reficit, ut ostenderet ieiunia nostra non debere seculi actibus occupari, sed sacris Litteris exerceri. Negligit enim famem corporis, qui pabula lectionis intendit; nec uentris curam habere poterit, qui alimentum uerbi celestis acquirit. Ipsa est enim refectio que saginat animam, que impinguat uiscera, cum de diuinis Scripturis cibum eloquii perennis [d 1Kb] acquirimus. Ipsa est esca que uitam eternam tribuit, et insidias a nobis diabolice tentationis excludit. Quod autem sacrarum Litterarum lectio uita sit, Dominus testatur, dicens: uerba que locutus sum uobis spiritus et uita sunt .




SERMO XuI. De Quadragesima II.





ADMONITIO.

437 In superiori admonitione quid sentiendum sit hoc de sermone ex Benedictinorum monachorum S. Mauri sententia diximus. Eamdem ipsi in prolusione ad hunc sermonem num. 22 et uI de Quadragesima eiusdem editionis Parisiensis confirmarunt, aientes potius Maximo quam Ambrosio conuenire. Ut nichil quod pertinet ad illustrandam ueritatem pretermittam, duos codices prestantissimos subiiciam, nempe Sangallensem, ubi est sermo 60 et 99 S. Crucis in Ier. num. 20, S. Maximo suffragantes. Dum codices Casinenses consulerem, hic idem sermo mihi occurrit in uetustissimo ms. num 117, p. 219, cuius codicis titulus est: Homiliarium cum uitis sanctorum, quarum multe non sunt uulgate; sine auctoris nomine, sicut pariter in cod. Urbeuet.

 ARGUMENTUM.---De Saluatore a diabolo iterum tentato. Quid sit supra pinnam templi stare, deque pinna deiici? Deus nullius est immemor, sed tunc immemorem illum nostri facimus, cum peccamus.

Non usque adeo contristari debemus, fratres, quod in his Quadragesime diebus tentatio nos tribulationis [e 1Kb] aduenit, cum et Saluatorem nostrum propter ipsam Quadragesimam uidemus esse tentatum. Minus ergo [f 1Kb] dolere debemus seruuli, qui Domini habemus exemplum. Ubi enim est similis cum Christo deuotio, similis est et cum Christo tentatio. Conditionem enim nobis tolerandi imponit conditio ieiunandi. Credimus autem quod, sicut Saluator noster diabolum, cum tentaretur, obtinuit, ita et nos hostes nostros, cum tribulamur, posse deuincere. Ieiunia enim Christi  tentari possunt, superari non possunt. Angustias  quidem in obseruatione habent, sed prosperitatem tribuunt [g 1Kb] et salutem. uideamus igitur inter ceteras tentationes qua Dominus arte lassescat; cum enim supra pinnam staret templi Saluator, ait diabolus: Si Filius Dei es, mitte te deorsum , et reliqua. uere diabolice fraudis astutia consuetudinis sue nititur argumento. Semper enim religiosos de superioribus deiicere ad inferiora conatur, et de sanctis ac uenerandis actibus deducere ad terrena et cenosa festinat, ut qui stat puritate mentis in summitate templi [h 1Kb] proiiciat se in profundum inferi contagione peccati. Nam cum Dominum de pinna templi deiicere nititur, utique de perfecto religionis cultu remouere conatur; pinna enim loci sancti perfectio celestis est sacramenti. Recte autem  Dominus super pinnam templi stare dicitur, quia de  ipso scriptum est: Qui ambulat super pennas uentorum . Super pennas enim uentorum quodammodo ambulat Dominus, cum super morum nostrorum [a 1Kb] alacri conuersatione 438 uolatu incedit; penne enim nobis sunt boni mores, qui nos eleuatos a terre humilibus in celi altiora sustollunt, et uolatu quodam mentis de tartaro tenebroso educunt, et ad paradisi amena perducunt. Quorum morum pennas habere propheta desiderans, ait. Quis dabit mihi pennas sicut columbe, et uolabo, et requiescam ? Super hanc ergo pinnam templi Saluator stare dicitur, hoc est, quasi in quodam templo fidei nostre consistere; unde ait Apostolus: uos estis templum Dei uiui, et Spiritus Dei habitat in uobis . In hoc igitur templo stans Dominus, nec recedens, increpat  diabolum, dicens: Scriptum est, Non tentabis Dominum Deum tuum ; hoc est, non tentabis eum quem putas tanquam hominem ad inferiora pellendum; sed magis tanquam Deum et Dominum ipsum noueris adorandum. In his ergo ieiuniorum diebus tentamur ad similitudinem Saluatoris; similiter et nos hostes nostri de pinna templi, hoc est de obseruatione Quadragesime turbare conantur. [b 1Kb] Dum enim terrores ingerunt, dum insidias parant, cupiunt nos de arce religionis abducere. Dicitur autem [c 1Kb] eis a Domino: Non tentabis sanctos uiros, et famulos Dei; quos enim tanquam humiles conculcandos putas, senties tanquam strenuos honorandos. Sunt enim, sicut dixi, plerique fratres, quos hostes nostri de perfectione religionis abducunt: qui, dum presens malum  metuunt, putant Deum nostre salutis immemorem, nescientes  quod Deus nullius est immemor: sed immemorem illum nostri tunc [d 1Kb] facimus, cum peccamus. Cum enim mala operamur, auertit faciem; cum nefanda loquimur, aurem obstruit; et ideo bonitatem suam Deus non tam ipse retrahit, quam nostra illum delicta reiiciunt. Ait enim idem Dominus per prophetam ad eos qui erant in tribulationibus constituti: Nunquid non ualet manus mea eruere uos ? et reliqua. uides ergo quoniam inter Deum et hominem peccata separant. Tolle igitur peccata 439 de medio, et Deum tibi proximum [e 1Kb] tu fecisti. Quomodo enim potest, fratres, obliuisci nostri Deus, qui etiam capillos capitis nostri in Euangelio  apud se dicit esse numeratos? Si enim capillorum nostrorum meminit, multo magis [f 1Kb] nostrarum animarum meminit. Per numerum  enim [g 1Kb] curam circa nos sollicitudinemque cognoscimus; nemo enim numerat nisi quod uult diligentius custodire: nemo numerat, nisi qui ueretur, ne fraudem absque numero patiatur. Pastor ut saluum gregem habeat, eum frequenter [h 1Kb] annumerat: 440 denique Dominus, qui est bonus pastor, cum una ouicula de centum ouibus aberrasset, recurrens ad numerum, propriis eam ad gregem humeris reportauit . Usque adeo [i 1Kb] ergo habetur sub tutela, qui habetur in numero, ut errans propriis apportetur humeris, ne quid de numero minuatur. Nolite ergo putare, fratres, quod uel minimi cuiusdam [i 1Kb] obliuiscatur. Deus enim omnium meminit, omnium recordatur, tantum ut non nostris interuenientibus peccatis, ei inferatur obliuio.




SERMO XuII. De Quadragesima III.





ADMONITIO.

Non ingrata laboribus nostris arrisit fortuna. Euolutis enim primum bibl. Laurentiane codicibus, ex quibus unum, uel alterum S. Maximi sermonem collegimus; dum lustraremus codicem 169 bibl. olim. edil. eccl. maior. Florent. nouus occurrit hic sermo, nomine S. Maximi exornatus. Ab omni ergo disceptatione exempti, cum nec in Ambrosii, nec in Augustini sermonibus reperiatur, lubenti animo luce fruendum dedimus; eo magis, quod legatur in codicibus uaticano 4222, pag. 144, et Iu Plut. XXXIII, pag. 70 a tergo, bibl. olim S. Crucis Minor. Conuent., nunc Laurentiano, qui S. Maximi nomen inscriptum preferunt. Textus est ex codice uaticano.

ARGUMENTUM.---Ieiunium quadragesimale institutum est in remedium peccati. Primus homo Adam a iustitia in qua conditus fuerat defecit, uiolando preceptum non edendi de fructu arboris scientie boni et mali. Reparatur ergo culpa abstinentie uirtute et obedientia mandati. Cur Deus, quamuis bonus et  misericors, penam mortis peccato originali inflictam relaxare noluerit, doctissime traditur.

Retinet sanctitas uestra ante dies prosecutos nos esse quod per hanc curam sancte Quadragesime reparatio quedam humani generis agitur, ut per hoc sacratissimum tempus [k 1Kb] conditionis nostre fragilitas,  cum immortalitatis gratiam quam Adam delinquendo perdiderat, Christus indulgendo restituit, [l 1Kb] et qui contra uetitum comedendo peccauerat, hic secundum preceptum ieiunando iustificet. Nam hec est omnis causa Christianitatis et fidei, ut saluetur quod perierat,  reuocetur quod errauerat, quod iam occiderat [m 1Kb] renascatur. Nam prime utique generationis offensio secunde facta est natiuitatis occasio, et ex illius [n 1Kb] predicationis delinquentia iustificationis huius exstitit gratia. Non enim opus fuerat in homine renasci denuo, si quod fuerat non perisset. Sed dicit aliquis:  Potuit Deus homini que per Adam contracta fuerant sic indulgere peccata, ut renasci eum denuo necesse non esset. Audi igitur, et intellige rationem: Deus, sicut scimus, uerax et iustus est, nec potest aliquando mentiri. Cum ergo Adam plasmasset, et in paradiso legem ei huiusmodi statuisset, ut de ligno sciendi bonum et malum penitus non gustaret, qua die [a 1Kb] eum gustasset morte eum esse moriturum; igitur homo cum mandato huiusmodi teneretur, preteriens mandatum, incurrit in legem, et mortem quam Deus predixerat preuaricatione quesiuit. Ergo sicut diximus, quia impossibile est Diuinitatis statuta conuelli, et homo laqueum legis incurrit; ideo ei absque natiuitate altera non oportuit indulgeri, quia solui preceptorum ordo non poterat, sed renasci  hominem uoluit, et alterum quodammodo fieri, et quia non poterat legis mutari sententia, mutaretur legi addicta persona, scilicet et in uno eodemque homine alterum conditio stringeret, alterum gratia liberaret, uetustus satisfaceret seueritati, nouus accresceret bonitati, quatenus et preceptum uim suam retineret in homine, et hominem census alter erueret. Qui enim renascitur prioris generationis impleuit conditionem, 441 secunde natiuitatis sumit originem; qui, inquam, renascitur, finiuit esse quod fuerat, incipit esse quod non erat, mortuus est [b 1Kb] antiquis, innouatus est iam futuris. Quam bonus igitur Dominus noster; sic legem statuit, ut misericordiam non omittat; sic miseretur, ut legis statuta non uiolet. Tanquam iustus enim exsecutus est sententiam, tanquam misericors  largitus est ueniam. Nam quod morimur, decreti prioris statutum est; quod resurgimus, muneris sequentis est donum. Igitur, fratres, uobis catechumenis loquor: festinate [c 1Kb] ad secunde natiuitatis gratiam, ut in uobis finiatur Adam, Christus incipiat: uacuetur mors, uita succedat, aboleatur austeritatis sententia, [d 1Kb] innouationis gratia subsequatur; aboletur enim seueritas iudicantis, [e 1Kb] cum renouatione intercedente Deum suum sententia non agnoscit. Ceterum nisi mutatus fuerit uetus homo noster, et sequatur nouam personam pena precepti, nec conditionem 442 mortis uitare poterit, qui non confugerit ad conditionis auctorem. Ait enim Christus Dominus: Nisi credideritis quia ego sum, in peccatis uestris moriemini . [f 1Kb] Sic autem credimus Christum,  sicque nos gratiam fideliter induamus, uerum esse quod dicit: Nisi quis renatus fuerit ex aqua , et reliqua. Induamur ergo Domino, tam gratia, quam preceptis; mors enim eos non retinebit, cum Adam [g 1Kb] uiderit, cum Christo esse, qui uita est. Precepta, inquit, eius ante omnia conseruemus, et precipue de ieiuniis Quadragesime. Sicut enim plerique, quibus cum hic ieiunandi sacratissimus numerus indicitur, interpositis hebdomadis diuinitus statutum tempus uiolant comedendo, non intelligentes quod non minoris preuaricationis contra interdictum gustando rei sunt, quam ille Adam qui contra uetitum manducauit, [h 1Kb] sed illius preuaricationes Christi redemit passio; istos quis redimet, qui preuaricatores sunt post Domini passionem?




SERMO XuIII. De Quadragesima Iu.





ADMONITIO.

Cum in codice Taurinensi hic sermo reperiatur num. 28 De Quadragesima, subsequens uero in duobus manuscriptis mox laudandis repertus ad hunc eumdem referatur, utrumque sancto Maximo nostro adiudicauimus. Monere non omittimus editores eximios operum sancti Augustini monachos S. Mauri in appendice sermonum eumdem posuisse sub num. 143 De Quadragesima Iu, colum. 189 edit. Antuerp. an. 1700, ubi iudicium uerlini et uindingii recensentes, non repudiandum dixere. Louanienses dubitarunt utrum S. Augustino ascribendus foret; et iure quidem ac merito, cum Maximiana dicendi ratio potius eluceat quam Hipponensis episcopi. In codice Taurinensi adnotatur sermonem 27 De Quadragesima deesse.

ARGUMENTUM.---Merito quadraginta dierum numerum custodire debemus ieiuniis, quem per exempla Moysis, Elie Christique Saluatoris legimus consecratum. Qui abstinemus nos a carnibus, et ieiunamus a cibis, imprimis peccata fugiamus, et a uitiis ieiunemus, bonisque operibus seruiamus.

Omne uite nostre tempus stadium quoddam debemus putare uirtutum, et ad celeste brauium tota mente contendere. Sed hoc precipue in Quadragesime diebus implendum [i 1Kb] , qui abstinentie ac ieiuniis dedicati, tantum nobis ad uirtutem animi conferunt,  quantum et de corpore uoluptatem [i 1Kb] depellunt. Est autem legitimus numerus ille ieiunii, et qui [k 1Kb] in sanctis celebratur exemplis. Moyses legem accepturus a Deo, quadraginta dies atque noctes absque cibo potuque transegit, et ad suscipiendam Domini uoluntatem ieiuniis preparatus est. Elias post quadraginta dierum ieiunia, curru igneo ad suprema celorum de hoc mundo translatus est. Ipse quoque Dominus ac Saluator noster quadraginta diebus ieiunans de diaboli tentationibus triumphauit, ut ad predicationem  Euangelii iam uictor accederet. Merito uero etiam nos hunc dierum numerum custodire debemus ieiuniis, quem per talia exempla legimus consecratum. Celebremus ergo dies cum omni alacritate mentis 443 et gaudio, et eos omnibus epulis et corporalibus deliciis preferamus. In his enim precipue diebus ad implendam Domini uoluntatem accendamur, quando maxime per abstinentiam uoluptas carnis exstinguitur. Tunc enim ad Dominum, et [a 1Kb] ad eius futura promissa mens purior festinat, cum nulla crapula, nulla cibi ac potus satietate crassatur. Unde et Saluator in Euangelio dixit: Attendite itaque uobis, ne grauentur corpora uestra in crapula et ebrietate, et cogitationibus secularibus, et superueniat in uos dies illa [b 1Kb] repentina: tanquam laqueus enim superueniet uniuerso  mundo, et nemo effugiet . Sed et illa est Quadragesime diebus grandis utilitas, quod dum etiam a licitis abstinemus, magis ac magis admonemur illicita uitare. Qui enim abstinemus nos a carnibus, quibus aliis diebus uti licet; [c 1Kb] qui nos abstinemus a uino, quo moderate uti licet; qui ergo ista uitamus, que aliquando licent, imprimis peccata fugiamus, que omnino [d 1Kb] non licent. Itaque si uolumus ieiunare a cibis, ante omnia ieiunemus a uitiis. Quid enim prodest [e 1Kb] pallidum esse [f 1Kb] ieiuniis, si odio et inuidia liuescas? Quid enim prodest uinum non bibere, et iracundie ueneno inebriari? Quid prodest abstinere a carnibus ad edendum creatis, et malignis obtrectationibus  fratrum membra lacerare? Quid prodest, si abstineamus ab his que aliquando 444 licent, et faciamus illa que nunquam licent? Deus enim illos honorat et diligit qui illicita fugiunt. Sic ergo, ut dixi, ieiunemus a cibis, ut multo magis ieiunemus a uitiis, ut sanctorum [g 1Kb] morum ubertate saturemur, ut et in futuro mereamur ipsorum operum retributione satiari, sicut in Euangelio legimus: Beati qui esuriunt et sitiunt iustitiam, quoniam ipsi saturabuntur . Illam enim compensationem magis eligere debemus, ut [h 1Kb] cibis quibus nos abstinemus, eos pauperibus ac debilibus largiamur; secundum illud quod scriptum est: Beati qui contenti sunt esurire, ut alii reficiantur. Satis Deo acceptum est munus, quando indigens saturatur, quando nudus uestitur, quando  ira non perficitur, et iracundie tempus non reseruatur, quando malum pro malo non redditur. Tunc grata sunt Deo nostra ieiunia, si illi qui de necessitate ieiunant, reficiantur a nobis. Tunc enim illam Domini sententiam audire merebimur: Amen dico uobis, quandiu fecistis uni ex minimis istis, mihi fecistis . O benignissimum Dominum ad edomandam hominum auaritiam, qui sibi dari dicit quod uel minimo pauperi donatum fuerit! uobis autem, fratres, prestet Domini misericordia [i 1Kb] ut ieiuniis et eleemosynis, bonis operibus seruiatis, ut ad eternam ueram uitam uos perducat ipse qui uiuit et regnat in secula seculorum. Amen.




SERMO XIX. De Quadragesima u.





ADMONITIO.

Ad auctorem superioris sermonis hunc pertinere docuerunt monachi S. Mauri in appendice serm. S. Augustini, pag. 182 edit. Antuerp. 1700. Fatentur fuisse Ambrosio a ueteribus editoribus attributum, eiusdemque Patris sententias aliquas complecti; attamen nec huic, neque Augustino adiudicant, quia neutrius stylum in eo inueniunt. Cum autem preter dicendi similitudinem appareat colligatio cum superiore sermone, et accedat testimonium codicis Taurinensis, ubi ita inscribitur: Item de Quadragesima sermo uI, et codicis etiam X Laurentiani Plut. XIu, pag. 275, satis explorata est ratio, cur et hunc sancto Maximo ascribamus.

 ARGUMENTUM.---Causam indicti a Christo ieiunii fuisse S. Maximus arbitratur, ut immortalitatis gloriam, quam primus Adam per intemperantiam amisit, secundus Adam Christus per abstinentiam repararet; ac multa profert de Adamo, de Christo, de Eua, de Maria uirgine, de deserto.

Si bene retinet uestra dilectio, fratres carissimi, superiori dominica predicauimus quod sanctam Quadragesimam abstinendo ipse Dominus consecrauerat, et tot dierum noctiumque curriculo cibum omnino non capiens, unum ac solidum ieiunii [i 1Kb] corpus effecerit, quo in totum non obseruare [k 1Kb] sacrilegum est: ex parte uiolare peccatum est. Hoc enim facit causa salutis nostre, ut rem utilem non solum doceret uerbis, sed etiam exemplis instrueret; ut iis quibus ad fidem currimus, ad abstinentiam graderemur.  445 Sed uideamus que causa fuerit, ut ieiunia Saluator indiceret, et ipse sibi primum, ut bonus humani generis medicus ieiunaret. Bonus enim medicus poculum quod egro daturus est prior gustat, ut peritiam artis sue ante se [l 1Kb] ipse demonstret, ei experimentum eger accipiens securus sit de poculo, securior de salute. Deinde quo loci hoc ipsum tempus ieiunii procurauit. Dicit enim euangelista abstinuisse Dominum quadraginta diebus et noctibus in deserto. Arbitror itaque causam hanc esse ieiunii, ut quia primus Adam in paradiso constitutus per intemperantiam gule gloriam immortalitatis amiserat, eamdem immortalitatem secundus Adam Christus per abstinentiam repararet. Et quia contra mandatum Dei gustans de interdicta arbore peccatum mortis  inciderat, nunc secundum mandatum Domini ieiunans uite iustitiam mereretur. Hoc enim egit Saluator, ut iisdem uestigiis quibus admissa fuerint delicta, purgentur, hoc est, quia homo manducando deliquerat, corrigat abstinendo: uel quia epulando mulierem cognouerat, nunc eamdem ieiunando despiciat. Adam enim Euam nonnisi intemperantia procurante cognouit [1 1Kb] . Quandiu autem mansit in illis intemerata parcitas, mansit et impolluta uirginitas: et quandiu ieiunauerunt ab interdictis epulis, tandiu et a pudendis ieiunauere peccatis. Fames enim amica uirginitatis est, inimica lasciuie. Saturitas uero castitatem prodigit, nutrit illecebram. Igitur, sicut dixi, hoc agit Dominus iis preiudiciis quibus homo obnoxius peccato fuerat liberetur. Propterea namque  per omnia secundum similitudinem Ade, omnia homines peccata dissolueret. Adam enim de terra uirgine natus est, et Christus de Maria uirgine procreatus. Illius maternum solum nec dum rastris scissum fuerat; istius maternum secretum nunquam concupiscentia uiolatum. Adam Dei manibus plasmatur e limo, Christus Dei spiritu formatur in utero. Uterque ergo oritur a Deo Patre, uterque uirgine nascitur matre, uterque, sicut euangelista dicit, Filius Dei est: sed Adam creatura Dei est, Christus uero substantia. Hoc ergo agit Dominus, sicut Adam secundus, ut quod prior homo manducando perdiderat, hoc alter ieiunando recipiat, ac legem in paradiso abstinentia datam in deserto custodiat. Sciebat enim preceptum Dei non unius loci legem esse, sed mundi.  446 Non enim interest Diuinitatis mandatum, utrum domi an in agro custodias, cum ubique sit qui precepit. In deserto itaque Saluator implet mandatum Dei, et sibi Adam saluaret errantem, ubi fuerat de possessione paradisi deiectus. Adam enim expulsus de paradiso inculti mundi deserta sustinuit. In deserto ergo primum homini salus refunditur, ubi non sunt epule, ubi desunt delicie, ubi  deest et mulier. Poterat enim Adam inter illas paradisi inconcussus stare delicias, si Eua ibidem cum diabolicis [a 1Kb] illecebris non fuisset. Conueniens ergo est desertum saluti, ubi non est Eua, que persuadet, non est mulier que blanditur. uidete rem miram, in paradiso cum Adam diabolus decertat, in deserto cum Christo diabolus dimicat, ubique insidiatur homini, ubique congreditur. Sed ubi mulierem inuenit, uincit: ubi mulierem non inuenit, uictus abscedit. Formam igitur dedit nobis Deus in hoc facto, ut ieiuniorum tempore tanquam desertum habitantes abstineamus epulis, uoluptate, muliere, ne coniungatur nobis Eua, ne nos a casta obseruatione illecebrosa persuasione subuertat. In deserto enim quodammodo uidetur habitare, qui  Quadragesime tempore ieiunus et castus est. Desertum plane quoddam ipsum corpus est Christiani, cum non repletur cibis, non poculis irrigatur, sed arentis inedie squalore negligitur. Desertum, inquam, est corpus nostrum, cum abstinentia marcescit calor, siti pallor obducitur, et contemptu rerum totius hominis species inculta sordescit. Tunc Christus Dominus habitat desertum pectoris nostri, cum nostram terram squalidam, ac siti aridam esse reperit, secundum quod ait propheta Dauid: Sicut in terra deserta, et inuia, et inaquosa, et sic in sancto apparui tibi . Aliter enim sicut in sancto [b 1Kb] ei apparere non possumus, nisi terra corporis nostri fuerit deserta mundanis [c 1Kb] deliciis, inuia diabolicis concupiscentiis, et inaquosa libidinosis illecebris.  Tunc habitans Saluator hoc desertum corporis nostri omnes ibi diaboli factiones exsuperat, et secretum ac securum a cogitationibus seculi esse suum facit habitaculum, ut deinceps nos intra nosmetipsos uelut in solitudine constituti nonnisi celum respiciamus et terram, hoc est non cogitemus alium, nisi celestis regni Dominum, et terrene resurrectionis auctorem.




SERMO XX. De Quadragesima uI.





ADMONITIO.

447 Complures esse codices uideo in quibus hic sermo sancto Maximo ascribitur; uaticanos scilicet tres 1268, 4951 et 6452; Casinensem 117 pag. 209 a tergo, Laurentianum 167 pag. 157 a tergo bibl. olim. edil. in eccles. Florentine, uallicellanum XIX, Lectionarium Brixiensis Ecclesie pag. 298, et CLIII pag. 166 bibl. Sancti Marci uenetiarum. His addi poterit codex Remigianus, cuius monachi Sancti Mauri in appendice sermonum sancti Augustini pag. 180 edit. Antuerp. 1700 dubii de auctore sermonis meminerunt. Cum igitur codici Taurinensi sancto Maximo hunc sermonem num. 29 cum titulo: Item de Quadragesima asserenti plures alii codices optime fidei consonent, iure ipsi tribuendus est. Si quis uero dicendi formam scrutari uelit, nichil Maximo inconueniens offendet; quin imo eius ingenium in optimo sacrarum Scripturarum usu admirabitur. Exstat in cod. Perus. absque auctoris nomine.

ARGUMENTUM.--- Sanctus et salutaris Quadragesime cursus est, quo iudex adducitur ad misericordiam, peccator ad penitentiam, iustus ad requiem. Mysticus est quadragenarius numerus.

Hos sancte Quadragesime dies, fratres [a 1Kb] carissimi, debemus omni ueneratione suscipere, nec longiorem numerum huius temporis fastidire: quia quanto plures [b 1Kb] dies ieiunii, tanto maior est causa remedii; quanto [c 1Kb] prolixior abstinentie cursus, [d 1Kb] tanto redemptio copiosior est salutis; quanto austerior cura uulnerum, tanto medicina salubrior est peccatorum. [e 1Kb] Deus enim, qui nostrarum est medicus animarum, congruum tempus instituit, quod et iustis [f 1Kb] satis ad orandum, et peccatoribus sufficiat ad rogandum, [g 1Kb] illis requiem postulantibus, his ueniam  deprecantibus. Congruum enim tempus est Quadragesime, [h 1Kb] nec breue est ad exorandum, nec longum est ad promerendum. Quadraginta enim dierum ieiuniis queuis iniquitas peccatoris [i 1Kb] exorari potest, et quantauis seueritas iudicis mitigari. 448 Illi longum et fastidiosum forte sit tempus, qui nec orat de culpa, nec sperat de uenia. Desperatio enim nec confiteri de scelere, nec indulgentiam nouit sperare de iudice. Sanctus igitur et salutaris Quadragesime cursus est, quo [i 1Kb] iudex adducitur ad misericordiam, peccator ad penitentiam, iustus ad requiem. His enim diebus solito amplius et Diuinitas miseretur, [k 1Kb] et delinquentia deprecatur, et iustitia promeretur. Patent enim omnia, et celi ad indulgendum, et peccator ad confitendum, et lingua ad  postulandum. Salutaris, inquam, et mysticus est quadragenarius numerus. Nam primum cum mundi [l 1Kb] faciem iniquitas hominum possideret, tot dierum  curriculo, Deus effusis de celo imbribus, uniuersam terram diluuio superfudit. uides ergo iam illo tempore mysterium in figura dispositum. [m 1Kb] Nam sicut tunc, ita nunc quadraginta diebus miseretur ad hominem purificandum. Quanquam et illius temporis diluuium misericordia dicenda est, quo iniquitas oppressa est, et iustitia conseruata. Pro misericordia enim factum est [n 1Kb] ut iusti euaderent, et iniusti amplius non peccarent. Pro misericordia plane 449 [o 1Kb] uidemus illud fuisse diluuium quo, ueluti baptismo [p 1Kb] quodam, totius mundi facies est innouata: scilicet ut qui perditorum hominum scelere sordebat ad crimina, beati Ne habitatione floreret ad gratiam; et qui iniquitatis erat [q 1Kb] prostibulum tunc, modo fieret domicilium [r 1Kb] sanctitatis. Diluuium, inquam, illud huius  nostri fuit similitudo baptismatis. Hoc enim tunc gestum est quod nunc agitur: hoc est, ut, exuberantibus aquarum fontibus, periclitarentur uitia, et iustitia sola regnaret; mergerentur in profundum peccata, sanctitas uicina celo portaretur. [s 1Kb] Tunc enim, sicut dixi, hoc agebatur quod nunc agitur in Ecclesia Christi. [t 1Kb] Nam sicut Ne aqua, submersis omnibus uitiis, peccatorum adulta ferebatur, ita baptismatis fonte celo uicina portatur Ecclesia, et deletis omnibus superstitionibus idolorum, fides regnat in terris, que de Saluatoris arca procedit. Sanctum ergo et sacratum Quadragesime tempus est, quod statim ab initio cepit inter iustos iniustosque discernere, bonos a malis quodam iudicio separare. Quod quidem similiter fieri etiam in hac nostra Quadragesime  obseruatione perspicimus. Nam per hos quadraginta dies separantur mali a bonis, hoc est luxuriosus a casto, a ieiuno [u 1Kb] intemperans, a Christiano gentilis;  separatur, inquam, malus a bono, hoc est peccator a iusto, diabolus a sancto, hereticus a fideli. Relictis enim his omnibus ad similitudinem diluuii, tanquam in 450 naufragio seculi, sola ad instar arce illius in altum cum suis uirtutibus eleuatur Ecclesia. Nam et nos, etsi peccatores, ad imitationem S. Ne annuntiamus uobis mundi futurum esse excidium; et illos tantummodo dicimus [a 1Kb] periculum euasuros, quos triplex arca intra se gremio religionis incluserit. Triplex enim arca est Ecclesia, quia Trinitatis continet sacramentum. Nam cum dicit Scriptura bicameratam et tricameratam eam fuisse, utique demonstrat triplici Diuinitatis illam gratia esse distinctam. Annuntiamus igitur, sicut Ne, mundi futurum esse naufragium, et ad hanc domum confugere omnes homines admonemus. Et sicut Ne filios  suos in arca recepit, ita et nos filios nostros optamus in ista arca suscipere. Quisquis enim in hac domo uult habitare nobiscum, noster est filius. Sed dicit aliquis, S. Ne predicationis uocem in Scripturis minime esse descriptam. Audi igitur, Ne etsi tacebat uoce, opere loquebatur; silebat lingua, fabricatione clamabat. Nam utique cum operaretur opus nouum, et nulli aliquando compertum, admonebat cunctos nouis periculis noua tabernacula preparari. Loquebatur ergo opere [b 1Kb] , et dicebat illud euangelicum Domini dictum: Si mihi non creditis, operibus credite , et credendo periculum euadere poteritis, prestante Domino nostro Iesu Christo, qui uiuit et regnat cum Patre et Spiritu sancto in secula seculorum. Amen.




SERMO XXI De Quadragesima uII.





ADMONITIO.

451 Superiorem excipit in codice Taurinensi hic sermo, quo in codice inscribitur: Item et de Quadragesima sermo XXIX. Atque adnotatum in eodem codice est, sermones 30, 31, 32, 33 et 34 intercidisse. Iam uero hic, quem proxime damus, in appendicem ad tomum u operum S. Augustini num. 144 reiectus fuit a monachis Benedictinis congregationis S. Mauri. Hi neque Ambrosio, neque Hieronymo, neque Augustino tribuendum arbitrantur; nec tamen docent cuinam demum acceptus referri debeat. Ut autem Maximo ascribamus nos mouet codicis Taurinensis, cuius paulo ante meminimus, auctoritas. Quanquam illud etiam accedat, ab eo auctore hunc compositum uideri, a quo perscriptus est quartus De Quadragesima. Quartum autem a nobis editum De Quadragesima Maximo esse adiudicandum ostendimus.

ARGUMENTUM.--- Propositis exemplis sanctorum uirorum S. Maximus fratres ad ieiunandum hortatur; sed ut ieiunia plena sint, inquit, misericordie pinguedine saginentur.

Adest nobis uenerabile [c 1Kb] et medicabile tempus Quadragesime, carissimi, per quod ieiunantes peccatorum nostrorum uulnera curare debemus. Quantum sit ergo bonum ieiunii [d 1Kb] , exemplis additis disseramus. Moyses primus quadraginta diebus ac noctibus cum ieiunasset, legem Domini [e 1Kb] meruit accipere: impetrauerunt enim unius hominis ieiunia quod totius populi saturitas desperauerat. Aduertamus ergo quanta sit inter ieiunium et saturitatem distantia [f 1Kb] . Moyses, qui ieiunauit, Dominum uidit. Populus, qui manducauit et bibit, idola fabricatus est .  Sed quid de Moyse et Isrelitica multitudine loquar? Princeps ille humani generis Adam , quandiu ieiunauit, [g 1Kb] Domini seruans mandatum in paradiso fuit. Ubi uero comedit, eiectus est de paradiso; et qui in paradiso Dei uirgo fuerat, eiectus de paradiso cognouit uxorem. Semper enim iuncta est saturitati [h 1Kb] luxuria. Eiecit ergo nos de paradiso cibus, reducat esuries, reducat ieiunium. [i 1Kb] Diximus quid S. Moyses meruit ieiunando, deinde et cunctos uideamus. S. Elie ieiunanti etiam elementa famulata sunt. Hic  denique tribus annis et sex menses celum [i 1Kb] clausit . Ad huius uocem etiam supernum descendit incendium. Et cum eum Iezabel regina uellet occidere, et 452 fessus sub arbore frondosa iaceret in solitudine, angelus ad eum mittitur, et dicit ei: Sume paululum panis et aque . uidete quanta sit Dei clementia erga ieiunantes, carissimi. Non sufficiebat quia angelum ad ieiunantem Dominus miserat qui eum ut cibum sumeret [k 1Kb] iuberet, sed etiam precepit ut longius fugiat persequentem. Ait ergo: Sume paululum panis et aque. Quadraginta enim dierum ieiunio perrecturus erat per desertum usque ad montem Sina. Nunquid enim Dominus, qui celum et [l 1Kb] terras fecit, cuius omnis est creatura, non potuit in eremo per angelum prandium mittere,  sicut Danieli in lacum leonum per Abbacuc misit? Sed sciebat Deus prophetam suum tentantem diabolum aliter superare non posse, nisi ieiunii eruditus insidiantis inimici tentamenta repelleret. Daniel quoque  ille futurorum gnarus, et aduentus Domini conscius, et euersionis Ierusalem manifestissimus predicator, ideo uir desideriorum appellatus est, quia panem desiderii non comedit et potum concupiscentie non bibit, quia magis Christum quam epulas desiderabat. Ioannes quoque precursor Domini  locustis in eremo et agresti melle nutritur, non animalium carnibus, non uolucrum suauitatibus pascitur. Poterat utique iuxta Iordanem positus piscium sibi exhibere delicias, sed penitentiam predicaturus [a 1Kb] rigorem ieiunii exemplo suo magis debuit et factis ostendere quam uoce. In Euangelio  quoque, cum quidam demone plenus Domino fuisset oblatus, quem apostoli curare 453 nequiuerant, interrogantes audiunt a Domino istiusmodi genus non posse eiici nisi orationibus et ieiuniis. uidete ergo, fratres, quanta sit ieiuniorum uirtus, ut id facere ieiunia ualeant quod apostoli nequiuerant. Omitto cetera; sed unusquisque consideret quanta sit inter ieiunium et saturitatem distantia, inter uentrem uacuum et refertum, inter rubentem faciem et ora  pallentia, inter os ieiunum et labia crapula dissoluta, inter oppressum epulis et inedie tenuitate uigilantem.  Non dico hebdomadas, non duplicata, non multiplicata ieiunia, sed uel singulos dies absque ciborum [b 1Kb] nimietate transeamus. Cessent lauacra, uina, uel carnes, non quod creaturam Dei iudicemus esse damnandam; 454 sed qui toto anno nobis uiximus, saltem uel paucos dies uiuamus et Domino. Sed ieiunia nostra, ut plena sint et [c 1Kb] sufferta, misericordie pinguedine saginentur. Demus esurientibus panem nostrum. Nec [d 1Kb] putemus ieiunia sola sufficere ad sananda uulnera peccatorum, nisi [e 1Kb] in medicamento eleemosyne recreentur. Ieiunium ergo tuum te castiget, sed letificet alterum, et ita fructuose erunt angustie tue, si alteri latitudinem prestent. Sic ieiuna, ut in alio manducante te prandisse [f 1Kb] gaudeas: Hilarem enim datorem diligit Deus . Nam  manducante paupere de bonis tuis, prandet Christus, qui se in paupere esurire testatur. Explicit.




SERMO XXII. De Quadragesima uIII.





ADMONITIO.

Dolendum profecto est, propter uetustatem codicis monasterii olim de Appannis, maiorem huius sermonis partem legi nullo modo posse; quare diuersis in locis multis suis partibus diminutum, quemadmodum accepimus, edere eumdem cogimur. Inscriptus ibidem est: Item et de Quadragesima sermo uII.

ARGUMENTUM.--- Ex his que prestat hic sermo imperfectus, nouimus S. Maximum Moysi et Elie, nec non Iesu Christi ieiunium predicasse, ut fideles ad ieiunandum incenderet.

Quamuis, fratres, toto uite nostre tempore ad celestem patriam contendere debeamus, id tamen precipue in his sanctis Quadragesime diebus quanta possumus . . . . . . . . . . . . . a nobis est enitendum. Quadragenarius autem iste  dierum numerus, ut pluries sanctitati uestre intimauimus, in sacris Scripturis mysticus est atque consecratus. Nostis enim, ut sepe diximus, S. Moysen, ut scriptas digito Dei tabulas ab illo mereretur accipere, quadraginta dierum et noctium numero ab omni esca abstinuisse et potu. Adiecimus etiam beatum Eliam post quadraginta dierum continuata ieiunia curru igneo in celum esse translatum. Neque hisce tantum, sed et aliis ueteris legis exemplis id demonstrauimus. Quinimo ipsius Domini atque Saluatoris  nostri exemplum addidimus, qui, ut se ad Euangelii sui prepararet predicationem, quadragenario dierum noctiumque numero ab omni cibo abstinuit atque potu; unde et de diabolicis tentationibus .

uerum quid prodest homini, si corpus a cibo ieiunet, mens autem non ieiunet? Quid si a cibis abstineas, et illicita facias? Si pupillum, si uiduam persequeris,  si . . . . . . . . . . . . . . . . . . . . . . . . . . . . . . Tunc Deo grata, atque accepta erunt tua ieiunia, si alienum reddas quod tenes; si fratri, qui tibi fuit molestus, ignoscas; si ab aliena uxore abstineas, si pauperibus de his que tua sunt largiaris eleemosynas  Hec igitur uobis diuina misericordia concedat, ut ieiuniis, eleemosynis, sanctisque operibus eternam uitam consequi mereamini. Explicit.




SERMO XXIII. De Quadragesima IX.





ADMONITIO.

455 Occurrit nobis alter sermo, in quo uestigia antiquitatis codicis abbatie olim S. Dalmatii, ut pluries diximus, agnoscuntur. Plurimis enim lacunis laborat. In originali titulus est: Item et de Quadragesima sermo XII.

ARGUMENTUM.--- Disserit auctor de Moysis ieiunio, monetque ut illum pre oculis habeamus. Si enim ipse iustus et sanctus quadraginta dies ieiunando transegit, multo magis a nobis peccatoribus idem ieiuniorum numerus in Quadragesima est seruandus.

Sancte Quadragesime dies, cuius hodie curamus exordium, quomodo Dominus Redemptor noster  consecrauerit, quo pacto etiam Moyses atque Elias sub ueteri Testamento sanctificauerint, fratres, iam pluries uobis ediximus. Et reuera illis in quadraginta diebus, quibus Moyses atque Elias in ueteri lege ieiunia sancta seruarunt, ueluti Quadragesimam ieiunasse, atque adeo sancti ieiunii quod hodie inchoamus, ueluti typum prefigurasse, sanctitati uestre iam  alias exposuimus. . . . . . . . . . . . . . . . . . . Si enim Moyses Isrelitici populi dux atque saluator, qui uitam suam immaculatam ita transegerat, ut meruerit pluries cum Domino loqui facie ad faciem, prout solet amicus cum amico suo, quare nos 456 qui innumerabilium delictorum pondere premimur atque aporiamur, ieiunia sancta non obseruabimus? Si ille qui iustus erat atque sanctus ieiunauit, quare nos, qui iniqui et peccatores sumus, id facere nolumus? Si is qui erat humilis, mansuetus et castus. . . . . . . . . . . cur nos superbi, irati, et incontinentes id facere negligimus? Si demum ille, qui Deum in omnibus et super omnia toto mentis affectu. . . . . . .  . . . . . . . quare nos, qui terrena semper sapimus, ad eadem toto mentis affectu . . . . . . . . . . . . . de his semper cogitamus, de Deo uero nunquam his sancte Quadragesime diebus ieiunio . . . . . . . . . . . uerum . . . . . . . . . . . . . . . quare Moyses quadraginta dierum ieiunia sancta seruauit, ut legem Dei, inquit sermo diuinus, mereretur accipere. 

Credendo igitur et bonis operibus constanter inherendo, periculum quod uidemus superare poterimus, prestante Domino nostro Iesu Christo. Explicit.




SERMO XXIu. De Quadragesima X.





ADMONITIO.

Ex supra laudato codice monasterii de Appannis deprompte sunt he S. Maximi sermonis reliquie, titulus: Item de Quadragesima sermo XII.

ARGUMENTUM.--- Adhortatur S. Maximus fideles, ut sibi ieiunia indicentes, primum uitiis renuntient, impleantque sancte miserationis officia.

Quoniam, fratres, hodierna die sacratissima Quadragesime curamus initia, de ieiunio Quadragesime cum sanctitate uestra. . . . . . . . . . . . . . . . . . . . . . . . . . . . . . . . . . 

. . . . . ergo animus precipue a malis ieiunet. Qui enim corpori suo ieiunia sancta deuotus indicit primum uitiis quibus antea infelix adhesit renuntiat, praue cupiditatis fomitem comprimit, Satane mentis impetus frangit, cecam libidinem uincit, auaritie faces exstinguit, latiusque bonis operibus uim dilectionis extendit, atque in alimoniam pauperum proprii  patrimonii stipendia largitur. Et tunc quod ardenter optat, 457 certe obtinere poterit, si casto corpore animoque deuoto, per sancte obseruationis curam quisquis incedat. Hec, fratres, sunt quibus homo et refectus cibo frequenter impetrat quod exoptat, et ieiunans maiora consequitur premia sanctitatis. Tale ieiunium Christum delectat, ad quem nec obtinende temporalis glorie, uel cumulandi tantum patrimonium cupiditas inanis accendit; sed urget semper sincerus religionis affectus, atque deuota . . . . . . . . quam cum fuerint comitata 458 plene pietatis officia, quantum ille ualebit, tantum ille proficiet; atque ita agendo presentem Dominum semper statim habebit atque propitium. Imple ergo sancte miserationis officia, et tua sanctificasti ieiunia. uesti nudum, peregrinum hospitio contende suscipere.  Explicit.




SERMO XXu. De Quadragesima XI.





ADMONITIO.

A Gennadio docemur S. Maximum De ieiunio speciali Quadragesime, et quod non sit in eo iocandum concionem habuisse. Non eumdem titulum, sed huic proximum inuenimus in duobus celebratissimis codicibus 90 et 99 S. Crucis in Ierusalem, prefixumque sermoni quem nunc prodituri sumus. Habent enim: Item sequentia, et tempore ieiuniorum non luxuriandum. In uetustiori 90 est sermo 38, et in altero 99 sermo 36. Nemo enim ignorat uerbum luxuriare idem exprimere ac deliciis iocisque uacare. Codex autem Taurinensis, cuius testimonium in confirmationem afferimus hac utitur inscriptione. Item et de Quadragesima sermo X. Benedictini monachi congreg. S. Mauri hunc sermonem in appendicem serm. S. Augustini num. 146 edit. Antuerp. 1700, pag. 181, retulerunt, monentes eum in quodam Remigiano codice, et in editionibus Ambrosio attribui, et uideri ipsis Cesarium sapere, cum is acrius contra uenatores exarserit. At quamuis doctissimorum criticorum sententiam plurimi habere frequenter professi simus, his tamen preferendus nobis uidetur prestantissimorum codicum et Gennadii consensus. Nihil autem moramur, quod aiunt de Cesario. Nam complures de eadem re scriptores egisse, satis cognitum perceptumque est.

ARGUMENTUM.------ Inutile esse ieiunium quod animam a perditione non liberat S. Maximus docet; eosque imprimis reprehendit qui tota die uenationibus dant operam, qui seruos flagris cedunt penisque afficiunt, qui magis canum quam seruorum curam gerunt; ieiunium esse ait salutare atque perfectum, si anima refrenetur a uitiis, si prandia nostra fratribus et pauperibus erogemus.

Diximus superiore dominica hoc esse fidei nostre opus primum, ut horum quadraginta dierum curriculo deuotissime ieiunemus, et istam esse causam salutis nostre, si hoc tempore abstinentie operam commodemus,  atque ideo, fratres dilectissimi, inspicere debemus que sit huius forma ieiunii, ut respiciamus quanta sit eius utilitas. Est enim interdum inutile et inane ieiunium, quod licet uentrem et omnia uiscera succo saturitatis exhauriat, non tamen acceptum est Deo, quia mentem et intimos sensus minime uinculo iniquitatis euacuat. Quid enim prodest ieiunare uis ceribus, et luxuriare uenatibus; abstinere cibis, et errare peccatis; castigare corpus inedia, uinum forte non bibere, et ebrium cogitatione malignitatis incedere? Nisi quod facilior causa est saturi siue temulenti,  quam iniqui pariter et ieiuni. Ille enim peccare aliquando desinit, qui ebrius aliquando obdormit; hic autem errare non cessat, qui exercitatus malo, ieiuniis semper inuigilat; unde inutile et inane est tale ieiunium, quod inedia membra debilitat, et animam a perditione non liberat, de quo ieiunio dicit sanctus propheta ex persona Domini: Ut mihi ieiunatis? non tale ieiunium elegi, dicit Dominus . An putatis illum ieiunare, fratres, qui primo diluculo non ad ecclesiam uigilat, non beatorum martyrum loca sancta perquirit, sed surgens congregat seruulos, disponit retia, canes producit, saltus siluasque perlustrat: seruulos, inquam, secum pertrahit, fortasse magis ad ecclesiam uenire cupientes, et uoluptatibus suis peccata accumulat aliena, nesciens  reum se futurum tam de suo delicto quam de perditione seruorum? Tota igitur die uenatibus immoratur; nunc clamorem immoderatum efferens, nunc silentium latenter indicens; letus si aliquid ceperit, iratus si id quod non habebat amiserit: et tanto studio gerit, quasi ideo indictum ieiunium fuerit ut uenetur. In his ergo luxuriis, fratres, dicite, quis cultus sit Dei, que mentis possit esse deuotio, qui propterea ieiunat, non ut Deo atque orationibus uacet, seu ut tota die otiosus et liber proprias exerceat uoluptates? Quamuis igitur, qui eiusmodi es, 459 frater, uespere ad domum redeas, quamuis declinante iam sole manduces, potes uideri tardius refecisse, non tamen Domino ieiunasse. Nec enim potes uideri [a 1Kb] uoluptatem tuam exercens fecisse Domini  uoluntatem. Hec enim uoluntas est Domini, ut ieiunemus a cibis pariter et a peccatis. Abstinentiam indicamus corpori, ut a uitiis magis animam abstinere possimus. Frenum enim est quoddam luxuriantis anime corpus exhaustum. Quisquis enim ieiunat et peccat, lucrum escarum fecisse uidetur, non salutis; et parcendo copiis replesse cellarium, non mentem saginasse uirtutibus. Nonnulli autem [b 1Kb] immemores preceptorum, ita circa seruos suos et subditos sibi potestatem dominationis exercent, ut in his diebus non dubitent flagris eos cedere, penis afficere, compedibus prepedire; et si forte, cum ad reficiendum uenitur, tardius minister adfuerit, statim eum uerberibus lanciare, et prius se satiare seruuli sanguine quam conuiuii uoluptate. Horum tale ieiunium est,  [c 1Kb] quod ideo ieiunatum est, non ut Diuinitatis misericordiam prouocaret, sed ut clamorem familie ingemiscentis effunderet. Quisquis autem cupit de Deo misericordiam promereri, ipse debet prior esse misericors. Scriptum est enim: Qua mensura mensi fueritis, eadem mensura remetietur . Et, quod magis dolendum est, Christianus dominus Christiano  in his diebus seruo non parcit, minime respiciens quod si seruus est conditione, gratia tamen frater est. Etenim similiter Christum inducit, iisdem participat sacramentis; eodem qui et tu utitur Deo Patre, cur te non utatur ut fratre? Sunt enim plerique qui de uenationibus redeuntes magis canum quam seruorum curam gerunt, et faciunt eos iuxta se uel recumbere, uel dormire, quotidianum illis cibum [d 1Kb] sui presentia ministrantes, qui utrum serui eorum fame moriantur ignorant: et, quod est grauius, nisi diligenter his preparatum fuerit, pro cane seruus afficitur. uides enim in nonnullorum domibus nitidos et crassos canes discurrere, homines autem pallentes 460 et titubantes incedere. Isti ergo miserebuntur aliquando pauperibus, qui minime suis famulis domibus  miserentur? Scire igitur debemus, fratres, hoc acceptum Deo esse ieiunium, si non solum abstinentia castigemus corpora, sed etiam humilitate animas induamus. Simus ad seruulos mites, blandi ad extraneos, misericordes ad pauperes, surgentes primo diluculo ad ecclesiam festinemus, referamus Deo gratias, peccatis ueniam postulemus, rogantes preteritis delictis indulgentiam, cautelam futuris; tota die sit nobis assidua uel oratio, uel lectio. Qui litteras nescit, sanctum uirum perquirens eius confabulatione pascatur. Nulli actus seculi actus Diuinitatis impediant; non ludus tabule mentem auocet, non uoluptas canum sensus obducat, non negotii compendium animam auiditate peruertat. Quidquid enim preter mandatum Dei feceris, quamuis abstineas, non ieiunas.  Hoc est enim salutare ieiunium, ut sicut abstinetur corpus ab epulis, ita et anima refrenetur a uitiis. Illud etiam, fratres, ad perfectionem ieiunii tacendum non est, ut qui abstinemus, et minime prandemus hoc tempore, prandia nostra fratribus et pauperibus [e 1Kb] prerogemus. Hec enim est uera iustitia, si te esuriente de cibo tuo pauper saturetur, et tu pro delictis tuis ieiunus Dominum roges, et ille pro te satiatus exoret. Utrumque tibi proficiet, et tua fames, et saturitas mendicorum. Ceterum, qui sic abstinet, ut nichil pauperibus de suis epulis largiatur, uidetur questum suum sibi fecisse ieiunium et negotiationem exercuisse parcendo. Ad hoc enim abstinuit, non ut placeret Deo, sed ne amplius erogaret; atque ideo bona eleemosyna cum ieiunio, quasi non quoddam  negotiationis genus est, ut tam parce uiuat, ut abstinentia sua monachos clericosque precedat. Nisi hoc interest, quod illi hoc questus causa faciunt, nos salutis: illi pecunie compendio animas macerant, nos propter animarum lucrum nostra corpora castigamus. Explicit.




SERMO XXuI. De Quadragesima XII.





ADMONITIO.

461 Sermonem hunc, cuius titulus apud Gennadium est De ieiunio seruorum Dei generali, in codicibus qui  eumdem S. Maximo adiudicant, De ieiunio et de Quadragesima inscribitur. Sunt autem ii codices Sangallensis num. 61, S. Crucis in Ierusalem 90 serm. 47, item S. Crucis 99 serm. 37, et Taurinensis serm. I De Quadragesima. Agit hic Maximus de recta ieiunandi ratione et tempore, quo prescriptum est ieiunium, et illud commendat ieiunium, non quod aliqui arbitratu suo sibi eligunt, sed quod ueri fideles, hoc est serui Dei, institutum in Ecclesia perfecte exsequuntur. Hec est summa sermonis. Igitur Gennadio consentiunt, qui de ieiuniis et de Quadragesima eumdem inscripserunt; in ea enim ieiunantes non sue indulgent uanitati, sed Deo per Ecclesiam iubenti obtemperant, et tanquam famuli Christum ducem et preceptorem imitantur. Benedictini monachi congreg. S. Mauri hunc inter sermones Ambrosianos sub num. 23 cit. edit. Paris. an. 1690 ediderunt, multaque de eo, et presertim de nuncupatione Quinquagesime non ante seculum nonum usurpata disseruerunt. Nos fide Gennadii, et descriptorum codicum freti, S. episcopo Taurinensi hunc quoque ascripsimus.

ARGUMENTUM.--- Quinquagesimali improbato ieiunio S. Maximus scribit contumacie reum esse qui legem ieiunii quadragesimalis diuinitus datam rescindit. Improbat quoque ieiunium illorum qui in Quadragesima septem dies prandent, et septem ieiunant. Unde numerus quadraginta dierum ieiunii exordium cepit.

Nonnulli Christianorum, fratres, existimantes se Diuinitatis precepta religiosius obseruare, pretermissa deuotione Quadragesime, cuius hodie curamus exordium, quinquagesimam se facere mentiuntur, cum id neque diuinis Litteris iubeatur, neque traditum sit auctoritate maiorum. Sola igitur hoc faciunt animi presumptione, et dum putant se deuotius agere, superstitiosius conuersantur. Dicit se obseruare Quinquagesimam qui forte Quadragesimam implere uix possit. Bonum est quidem cunctis temporibus  ieiunare, sed melius Quadragesimam ieiunare cum Christo. Hanc enim Quadragesimam nobis Dominus suo ieiunio consecrauit. Quod dixi ieiunio, non ieiuniis; unum enim ieiunium Domini fuit, qui continuatis quadraginta diebus et noctibus cibum omnino non sumpsit. Quisquis ergo Christianus consecratam ieiunando non impleuerit Quadragesimam, preuaricationis et contumacie reus tenebitur, quod legem diuinitus pro salute sua datam prandendo ipse rescindit. Rescindis enim legem qui exemplum ieiunii dominici non custodis. Qualis uero autem Christianus es, cum, Domino ieiunante, tu prandes? [a 1Kb] Qualis Christianus es, cum, Christo esuriente, tu reficis? Ille pro salute tua famem sustinet, tu pro peccatis tuis 462 ieiunare formidas? Dicite enim mihi, interrogo  uos, qui in Quadragesima prandetis, si non in conscientiis uestris rei estis, quod, abstinente cuncto populo, uos soli contra preceptum Domini deuoratis? Si non uobis rubor est cum exitis in publicum, ne quis uobis ieiunus occurrat: aut si non cogitatis, cum ad ecclesiam proceditis, quemadmodum pacem episcopo porrigatis, ne forte ipso spiritu osculi uestri uos reprobet? Quod si hec forte non cogitatis, forsitan uehementer erratis; scire enim debetis cum in Quadragesime diebus ieiuno pransus occurrit, non bene de illo iudicat qui ieiunat. Hoc enim ideo dico, quia audio complures, quod grauius est, fideles alternis in Quadragesima hebdomadis abstinere, et consecratum illum dierum numerum gule intemperantia uiolare, hoc est prandere septem dierum curriculo,  et septem dierum spatio ieiunare. Quibus hoc dico, cur etiam per illos septem dies fraudem sibi  faciant ieiunando, cum illis ieiunium tale non prosit? Quamuis enim abstineat quis certis diebus, quamuis ciborum dulciora alimenta non sumat; non tamen illi accepto fertur Quadragesime ieiunium, qui non diebus quadraginta ieiunat. Pudet dicere, senes et anicule Quadragesimam faciunt: iuuenes et iuuencule non faciunt. Omni igitur sollicitudine tempus sacratissimum celebremus, non pretereat nos dies absque ieiunio, non nos transeat una hebdomada absque uigiliis. Ille enim facit Quadragesimam, qui ieiunando et uigilando ascendit ad Pascha. Nam sicut reliquo anno ieiunare premium est, ita in Quadragesima non ieiunare peccatum est; illa enim uoluntaria sunt ieiunia, ista necessaria; illa de arbitrio ueniunt, ista de lege; ad illa inuitamur, ad ista  compellimur. Sed uideamus 463 iste quadraginta dierum sacratissimus numerus unde habere [b 1Kb] ceperit exordium. Legimus primum in ueteri Testamento Ne temporibus, cum omne genus hominum scelerata iniquitas occupasset, tot dierum numero patefactis cataractis celi aquarum pluuias defluxisse, et mysterio quodam Quadragesime inundatione orbi terrarum facta non tam diluuium quam baptismum contigisse. Baptismus plane fuit, per quod in peccatoribus iniquitas sublata est, Ne iustitia conseruata. Ita ergo et modo nobis Dominus [c 1Kb] ad instar illius temporis Quadragesimam dedit; ut constituto dierum numero, patefactis celis, pluuia nos misericordie celestis irroret, et inundatione facta per baptismum lauacri salutaris nos imber illuminet;  et sicut tunc factum est aquarum fluctibus, exstinguatur nunc in nobis delictorum iniquitas, uirtutum iustitia conseruetur. Ipsa enim que sub Ne, et modo uertitur ratio; baptismus enim peccatori diluuium est, consecratio est fideli. Per lauacrum enim Domini saluatur iustitia, necatur iniustitia: quod in uno eodemque factum uidemus apostolo Paulo, qui, priusquam preceptis [d 1Kb] spiritalibus lauaretur, erat blasphemus, persecutor, et Saulus. At ubi pluuia super eum lauacri celestis influxit, necatur blasphemus, necatur persecutor, necatur et Saulus; uiuificatur apostolus, uiuificatur iustus, uiuificatur et Paulus. Usque adeo autem perdidit ueterem cum actibus [e 1Kb] suis hominem, ut cum moribus mutaret et nomen. Quisquis ergo in hac deuotione Quadragesime dominica mandata seruauerit, necabitur  in eo diabolica impietas, apostolica autem reseruabitur gratia; et succedens quodammodo ipse  sibi, moritur ex ea parte qua peccator est, [a 1Kb] uiuificatur ex illa parte qua iustus est. uideamus etiam si alibi in Scipturis hunc mysticum Quadragesime numerum possumus inuenire. Legimus quod sanctus Moyses  in eremo quadraginta annorum curriculo filios Isrel 464 celesti manna nutrierit. Bonus ergo numerus, qui semper celum aperit: bonus, inquam, numerus, per quem iustitia Ne saluatur, et Isrel filii saginantur. Unde et nos obseruemus hunc numerum, et aperiantur nobis celi, quatenus et pluuia nos gratie celestis irroret, et spiritalium sacramentorum manna reficiat; instar enim patrum nostrorum, hac obseruatione Quadragesime et iustificamur et pascimur: iustificamur lauacro, pascimur sacramentis. Sed dicet aliquis:  filios Isrel in eremo quando manna saturati sunt, minime ieiunasse. Ego autem dico illos nonnisi abstinentie tunc uacasse, atque ideo celestis alimonie gratiam meruisse. Primum, quia desertum omne ieiunium est; quia anxietas solitudinis concupiscentiam repellit escarum; deinde in eremo unde accurate epule? unde uina pretiosa? unde quadraginta  annorum tempore qualiscumque substantia? Intelligimus ergo ieiunasse filios Isrel, quia cognoscimus illis escarum copiam defuisse et tunc sumpsisse cibum quando largienti Domino placuisset. Satis autem diu ieiunat qui cum Christi uoluntate se reficit. Usque adeo uero abstinentia filiorum Isrel in eremo placuit Saluatori, ut quorumdam etiam inter ipsos intemperantia notaretur; ita ut quisquis auidior duplum mane cibum sibi collegerat, hic hac iniuria feriretur, ut non tam cibum sibi inueniretur seruasse quam uermes: scilicet ut quia supra moderatam refectionem concupierat, uelut stimulis quibusdam conscientie in morem uermium [b 1Kb] urgeretur. Igitur et nos, fratres, obseruantes Quadragesime quotidiana et moderata ieiunia, et tanquam in eremo  constituti, nichil deliciarum secularium cogitemus, nulla nos cupiditatum corporalium dulcedo sollicitet. Simus sobrii, simus casti, habentes quidem conuersationem in urbibus, possideamus mente desertum. Si ita abstinentes egerimus, erit ut celestis manne reficiamur alimonia, et nullis uermium stimulis compungamur.




SERMO XXuII. De Quadragesima XIII.





ADMONITIO.

465 Monachi Benedictini congregationis Sancti Mauri in appendice ad extremum tomum operum sancti Ambrosii serm. 33, qui est 17 De ieiuniis Quadragesime, probabile aiunt esse hunc sermonem deberi Maximo, cuius et stylus, et in codice Remigiano etiam nomen noscendum prebet. Remigiano, quem illi laudant, consonat codex Taurinensis, in quo hec est eidem sermoni prefixa inscriptio: Item de Quadragesima sermo XIII. Habitus fortasse in dominica Palmarum fuit, ut coniectura se iidem monachi assecutos putant. Nam ea die in plerisque Ecclesiis tradi symbolum competentibus consueuerat.

ARGUMENTUM.--- Ieiunia ut Elias obseruantes, adhibitis  precibus clausum celum competentibus reseremus, clauem Petri, id est fidem sumamus.

Propitia Diuinitate, ecce iam pene transegimus Quadragesime indicata ieiunia, et precepta Christi Domini abstinentie deuotione compleuimus. Superest nunc, ut quemadmodum famuli eius Moyses et Elias hunc sacratissimum numerum obseruando, gratiam meruerunt; ita et nos hoc ipsum tempus custodiendo mereamur, sitque similis remuneratio in perceptione premii, quorum similis labor est in obseruatione ieiunii. Elias enim, cum esset clausum humanis iniquitatibus celum, et nulla mundanis rebus desuper pluuiarum stillaret ubertas, atque omnia longe siccitatis squalore languerent, et esset fames magna uniuerso generi humano, quoniam enim celum pluuiam  non dabat, nec terra pabulum germinabat, Elias sanctus reserauit ieiuniis suis celum, terram orationibus fecundauit . Illius enim siccitatem conuertit in pluuiam, huius sterilitatem resoluit in partum; tanta enim eius precibus orbem terrarum imbrium largitas irrigauit, ut arida reuirescerent, mortua resurgerent, languentia sanarentur. Et ita rebus cunctis fontium quidam meatus infusus est, ut purificatione facta per pluuiam [c 1Kb] omnium creaturarum uitia lauarentur, atque inundationis illius beneficio  totius mundi species innouata consurgeret. Igitur  et nos eadem que Elias obseruantes ieiunia, adhibitis precibus clausum celum nostris competentibus reseremus; quatenus illos lauacri salutaris imber [d 1Kb] illuminet. Clausum enim illis est celum, quandiu nondum de celo Spiritus sanctus adueniens, eorum corda 466 uiuificat: siccitatem quodammodo patiuntur, quia nondum gratia baptismatis irrigantur. Laborant etiam fame magna, quoniam uelut esurientes, celestia sacramenta desiderant. Reseremus ergo illis celum, ut adueniente desuper spiritali pluuia, eorum terra lauacri irriguo satietur, et delictorum sterilitate deposita, incipiant fructus germinare uirtutum. Etenim celestis imber uitia peccatorum diluit, iustitie incrementa pandit, decutit aridum concupiscentie puluerem, letificat utilem castimonie  puritatem, obruit auaritie sordidam fecem, nutrit eternam misericordie largitatem. Sicut enim superueniente Elie pluuia, omne pabulum terra produxit; ita et superueniente Christi lauacro, omnem iustitiam anima germinauit. Et sicut illic pluuiarum fontes irrigauerunt orbem, ut uiuificarentur herbarum mortificata iam semina: ita et fons baptismatis irrigat genus hominum, ut animarum mortificata corda uiuificet. Hoc obseruantium ista ieiunia est meritum, ut orationibus eorum aut innouetur mundus, aut fratres  denuo renascantur. Reserandum igitur competentibus nostris est celum, quoniam adhuc clausum est apud illos; clausum est enim celum illis, quoniam mysterium nondum peruident Trinitatis. Clauso enim sibi celo, super celum quid agatur, ignorant: nec scire possunt que sit Filii Patrisque substantia: nisi prius mundi elementa transcenderint. Tunc enim poterit quis Trinitatis aspicere diuina mysteria, cum celos sua uirtute habuerit apertos, sicut beatus Stephanus martyr reserauit sibi martyrio suo celos, et stantem uidit ad dextram Saluatorem, secundum quod ipse ait: Ecce uideo celos apertos, et stantem Iesum ad dextram Dei . Ergo cui clausi sunt celi, agendum est, ut aperiantur illi, quatenus super celos Christum possit aspicere; 467 nam quandiu clausi sunt homini, Christum non potest  uidere regnantem. Quemadmodum autem clausi celi aperiendi sunt inquirere oportet. Puto autem aliter eos aperiri non posse, nisi claues Petri apostoli sumpserimus, quas Domino largiente suscepit, sicut ipse dixit: Tibi dabo claues regni celorum . Imo rogemus Petrum, ut ipse nobis tanquam bonus ianitor regie celestis aperiat. Que autem ista clauis sit, diligentius requiramus. Clauem Petri, fidem dixerim Petri, per quam celos aperuit, penetrauit inferna securus, maria calcauit intrepidus. Tanta enim apostolice fidei uirtus est, ut cuncta illi elementa pateant, hoc est non illi angelice claudantur ianue, non porte preualeant 468 tartari, non aquarum fluenta subsidant. Ista autem ipsa clauis, quam fidem dicimus, uideamus quemadmodum constet, et quemadmodum solidata sit. Arbitror illam duodecim artificum operatione conflatam; duodecim enim apostolorum symbolo fides sancta concepta est, qui uelut periti artifices in unum conuenientes, clauem suo consilio conflauerunt. Clauem enim quamdam  ipsum symbolum dixerim, per quod reserantur diaboli tenebre, ut lux Christi adueniat: aperiuntur conscientie clausa peccata, ut iustitie fulgeant opera manifesta. Igitur hec clauis ostendenda est fratribus nostris, ut et ipsi tanquam discipuli Petri inferna sibi reserare et celos aperire consuescant.




SERMO XXuIII. De Quadragesima XIu.





ADMONITIO.

Non alium, nisi episcopum Taurinensem Maximum huius fuisse sermonis auctorem, a monachis Maurinis in edit. Parisien. operum sancti Ambrosii serm. 18 animaduersum est cum ex stylo, tum ex cod. Sangallensi, ubi serm. 61 eiusdem sancti Maximi pre se fert nomen. Adiungimus codices Sancte Crucis in Ierusalem 90 num. 33, et 99 num. 22, et Laurentianum X Plut. XIu pag. 250, in quibus titulus est: De ieiuniis.

ARGUMENTUM.--- Ieiunium esse ueluti secundum baptismum probat S. Maximus. Quemadmodum enim peccatorum macule per spirituale lauacrum mundantur, et qui illud suscipiunt ad nouam uitam renascuntur; ita abstinentia conscientiam a peccatorum sordibus tergit, et copiam gratie celestis impertitur.

Testimonium perhibet sanctus Apostolus de prophetis dicens: Tempore acceptabili exaudiui te, et in die salutis adiuui te; et subsequitur ipse: Ecce nunc tempus acceptabile, ecce nunc dies salutis . Unde et ego testificor uobis, hos esse dies redemptionis, hoc est tempus celestis quodammodo medicine, quo tempore omnium uitiorum nostrorum labem et uniuersa uulnera peccatorum sanare poterimus, si medicum animarum nostrarum fideliter  exoremus, et precepta eius tanquam suscepti idonei minime dispernamus. Tunc enim languidus egritudinis sue inuenit medicinam, si omni sollicitudine medici mandata seruauerit: quod si aliud faciat, cum aliud iubetur, increscente morbo, non medicus, sed preuaricator in culpa est. Medicus autem est Dominus noster iehsu Christus, qui ait: Ego occidam, et uiuificabo; percutiam, et sanabo . Occidit enim quodammodo antequam uiuificet Dominus. Occidit enim primum in nobis homicidia, adulteria, scelera, furta per baptismum, et sic nos tanquam nouos homines eternitatis immortalitate uiuificat.  Morimur ergo peccatis, uidelicet per lauacrum: regeneramur autem uite per spiritum, sicut ait Apostolus: Quoniam mortui estis delictis uestris, et uita uestra abscondita est [a 1Kb] cum Christo . Consepulti enim estis cum illo per baptismum in mortem . Occidimur enim quodammodo, cum desinimus esse quod fuimus. Nouo enim pietatis genere in uno eodemque homine mors operatur et uita. Morimur enim [b 1Kb] concupiscentia peccatorum, uiuificatur ordo uirtutum. In uno [c 1Kb] namque eodemque homine impius, et adulter occiditur, ut misericors renascatur et castus. Interimitur idololatria, ut religio propagetur. Fornicator et ebrius exstinguitur, ut continens et sobrius procreetur. Sic ergo mortificat Dominus, ut uiuificare faciat: sic occidit, ut prosit, sic  uerberat, ut emendet. Hec est igitur circa homines suos eius tota seueritas, ut in his peccata puniantur, anima 469 conseruetur: abstollantur detestanda uitia, uirtutes optime nutriantur. Usque adeo autem hac pia [d 1Kb] occisione Domini cernimus plerosque esse conuersos, in tantum ad melius profecisse, et sic de pessimis optimos factos, ut cum uideas eos, credas mutatos homines, cum non uideas mutatas esse personas. Intantum enim in nobis, quod prius eramus, interimitur, aufertur, exstinguitur, ut id quod postea sumus, denuo renatum esse credamus: unde natiuitas hec secunda prioris uite finem iam fuisse significat.  Quod autem ait: Ego percutiam et sanabo , percutit plane preceptis suis Dominus peccatores ut sanet; mandatis uerberat ut emendet; ieiunia precipit, indicit continentiam, iudicium comminatur, et tristem gehenne metum [a 1Kb] excutiens adhibet medicinam, ut dum futura pertimescimus, presentia corrigamus. Sic namque Paulum apostolum percutiendo sanum reddidit. Cum enim esset persecutor impius et blasphemus, et quidem ad deuastandas Ecclesias Damascum properaret, subito fulgoris celestis eum terrore percussit, ut euangelici splendoris eum luce perfunderet: et carnalium luminum orbitatem mutauit, ut spiritualium oculorum illuminaret aspectum. Corporis enim debilitate perterruit, ut fidei deuotione [b 1Kb] saluaret. Surgens ergo a terra Paulus,  exterioribus quidem oculis non uidebat homines, non erem, sed mentis luminibus Christum [c 1Kb] uidebat de celo. Denique intantum [d 1Kb] ei profuit Domini ista percussio, ut de Iudeo Christianus, de blasphemo apostolus, de Saulo Paulus existeret, et eo usque mutauit ueterem cum moribus hominem, ut etiam mutaret et nomen. Habentes igitur huiusmodi medicum, qui percutiendo sanat, mortificando uiuificat, subdamur ei cum omni patientia ad curandum, ut [e 1Kb] quidquid in nobis probrosum, quidquid delictis sordidum, quidquid ulceribus fetidum esse perspexerit, incidat, amputet, exsecet, ut, refectis omnibus diaboli uulneribus, hoc solum faciat in nobis remanere quod Dei est. Istud autem preceptum eius est primum, ut his quadraginta diebus ieiuniis, orationibus, uigiliis operam  demus. Ieiuniis enim lasciuia corporis castigatur, orationibus deuota saginatur anima, uigiliis diaboli insidie depelluntur. Deinde cum istis mandatorum obseruationibus fuerit hoc tempus 470 impletum, tunc purgata et fatigata tot obseruationibus anima ad baptismum ueniens Spiritus sancti inundatione reficitur, et quidquid in ea diuersarum egritudinum ardor exsiccauerat, celestis gratie rore perfunditur. [f 1Kb] Unde ponens ueteris hominis corruptelam noue  indolem iuuentutis acquirat. Et mirum in modum in uno eodemque homine delictis sanctitas, iniquitati iustitia, senectuti succedit infantia: nouoque natiuitatis genere alter est qui renascitur, cum ipse sit qui peccauit. Sic namque Elias quadraginta dierum ac noctium curriculo continuato ieiunio, totius mundi longam ac nimiam siccitatem meruit imbrium rore restinguere, et arentem terrarum sitim celestis pluuie largitate perfundere [g 1Kb] : quod quidem in figuram nostri factum esse cognoscimus, ut nos quoque horum quadraginta [h 1Kb] circulo dierum spiritalem baptismatis pluuiam mereamur, ut et totius mundi in fratribus nostris iamdiu aridam terram [i 1Kb] celestis desuper imber infundat, et longam gentilium siccitatem lauacri inundatio [i 1Kb] salutaris irroret.  Siccitatem enim et ardorem anime sue patitur quisquis baptismi gratia non rigatur. Horum quoque dierum noctiumque ieiunio Moyses sanctus meruit cum Deo loqui, stare, et consistere, et de manu eius legis precepta suscipere. Quamuis enim illum ab obtutibus Dei conditio humana subtraheret, ieiuniorum tamen gratia proximum illum Diuinitatis consortio faciebat. Hec enim in nobis uirtutum portio Dei est, ut ieiunemus frequenter, quoniam semper Deus ipse ieiunat. In quocunque igitur plus operum suorum inesse perspexerit, ipsi magis familiaris intimus et amicus est, sicut Scriptura dixit: Et Moyses loquebatur cum Deo facie ad faciem, sicut quis loquitur cum amico suo . Unde et Dominus iehsu Christus resurrectionis gloriam percepturus, uirtutes  suas quadraginta dierum noctiumque ieiunio dedicauit, ut ostenderet non panem esse uitam hominum, [k 1Kb] sed precepta. His itaque dierum quadraginta ieiunii reconciliatur Deus, aperiuntur celi, inferna reserantur. Igitur et nos, fratres dilectissimi, ieiunemus continue et deuote hoc spatio temporis, ut propitietur nobis Dominus, pateant nobis celi, inferna contra nos non [l 1Kb] ualeant. Explicit.




SERMO XXIX. In Paschatis solemnitate I.





ADMONITIO.

471 Magnus est codicum mss. et editorum consensus in agnoscendo Maximo sermonis huius auctore. Principem locum codici Taurinensi dabimus, in quo hec ipsi apposita est epigraphe: Item et de Pascha sermo I. Consentiunt codices duo Casinenses 104 et CXI, et Ambrosianus, premissa hac inscriptione: Feria II Paschatis. Sermo beati Maximi episcopi. Codex Cisterciensis Montis Amiate idem confirmat titulo: In dominica in octaua Pasche, et incipit ab illis uerbis: Letemur, fratres carissimi, in Christi resurrectionis die, etc. His addimus cod. II S. Crucis Minor. in Laurent., uallicell. XIX, Ratisponen. S. Emmerami, et codices uaticanos duos, 1270 et 6451. Editores quoque uero omnes cum Alcuino pag. 197 concordant, nempe Cumdius tom. II pag. 1445, Combefisius tom. u pag. 475, Gymnicus, Galesinius hom. III Paschatis, et Muratorius tom. Iu Anecdot., Galesinii lectionem secuti sumus.

ARGUMENTUM.--- Auspicatur S. doctor concionem suam a portentis ac mirabilibus signis que in Domini resurrectione obuenere; que illam diuinum opus maxima prefulgentem gloria demonstrant. Deinde plurima  congerit argumenta, ex quibus ostendat in Christi resurrectionis die maiorem in modum esse exsultandum.

Exsultandum nobis est, fratres, in hac die quam  fecit Dominus continuata letitia, et in eius festiuitate [a 1Kb] iugi gloria gratulandum. [b 1Kb] Nec quia nox solemnitati interuenit, gaudia nostra prescidit: [c 1Kb] nec quia nox distinxit tempora uespertina, resurrectionis lux uota eterna deseruit. Nobis enim heri et hodie [d 1Kb] dies unus, dies ipse est, [e 1Kb] quia sicut de Saluatore beatus Apostolus [f 1Kb] ait: iehsu Christus heri et hodie ipse est . Ergo si iehsu [g 1Kb] Christus heri et hodie ipse est, ipse atque idem nobis semper est dies, [h 1Kb] quia in ipso uiuimus, in ipso mouemur , in ipso non morimur: non morimur, inquam, quia sicut lucem Christi nulla peccati incessit obscuritas, ita et uiuentes [i 1Kb] nulla temporis absumit uetustas. Letemur ergo in [i 1Kb] Christi resurrectionis die; communis enim omnium, communis est nostra letitia. Communis  plane, quia omnes illo resurgente resurreximus. 472 Omnium enim reuixit saluti, qui pro omnium peccatis addictus est passioni. Resurrexit igitur Saluator a mortuis. Noua res et mira, sed habet hec assertio ueritatem. Nam ut taceam prophetarum oracula, angelorum ministeria, aperta sepulcri penetralia, ipsum Dominum post resurrectionem cum discipulis loquentem, conuersantem, edentem, Thomam quoque clauorum uulnera etiam digito contrectantem : ut hec omnia pretermittam, tamen fidem nostram confirmat impietas Iudeorum. Nam sufficit ad credulitatem nobis eorum nimium cauta [k 1Kb] credulitas. Quo enim diligentius custodierunt tumulum, eo constat illum manifestius [l 1Kb] surrexisse; quo plures apposuere custodes, eo [m 1Kb] plures testes reliquere. Nam hoc  procurauit diuina prouidentia, ut resurrectioni non solum angeli, non solum discipuli, sed et testimonium perhiberent, quod est amplius, inimici. Libentius ergo [n 1Kb] accipimus, quod eum diligentius [o 1Kb] obseruarunt; credimus enim sub tot custodibus potuisse illum prodire citius quam perire, [p 1Kb] et de tumulo iure Domini progredi quam discipulorum fraude subduci: tanta enim sollicitudine sepulcrum obstruxit impietas, ut id non preualeret manus humana destruere, nisi sola uirtus resurrectionis aperiret. [q 1Kb] Denique  dicit sanctus euangelista , 473 descendente angelo, magno terram tremore fuisse commotam, et fundamenta tumuli mouerentur, et percussos pauore custodes, qui uenerant custodire mortuum, esse factos ut mortuos. Ut mortuos, inquam: dignum plane iudicium, si, cum iustus resurgit, peccator emoritur; cum reuiuiscit innocens, [r 1Kb] eius interficitur inimicus; nam ideo nec progredientem Dominum cernere potuerunt, [s 1Kb] quia criminosas mentes terror oppresserat, dum sustinere fulgorem resurrectionis rutile non ualebant. Maiore ergo sollicitudine Pharisei Dominum custodierunt mortuum, quam uiuum sunt persecuti; siquidem causa illos maior urgebat: intelligebant enim facilius fuisse eum apud superos [t 1Kb] despici, quam redeuntem ab inferis posse contemni;  et quod tunc predicans facile potuerit occidi, nunc autem resurgens iam non possit [u 1Kb] occidi, dicente Apostolo: Resurgens autem iam non moritur. Mors illi ultra non dominabitur . Custodiebant ergo eum sollicite in sepulcro, presertim quia se die tertia dixerat surrecturum; custodiebant [u 1Kb] autem sollicite in sepulcro, quia necesse illis erat eum iam non doctorem timere, sed iudicem: iudicem, inquam, non sui tantum, sed et crudelis sententie sue, [x 1Kb] qua filios posterosque suos sceleribus addixerunt, dicentes: Sanguis eius super nos et super filios nostros . Crudelis sub tali sententia Iudeorum, que facinore suo non solum presentes liberos damnat, sed etiam non natos occidit. Quantos enim hac uoce ad conscientiam facinoris uocant, quos scientia  criminis non tenebat! crudelis, inquam, impietas, [y 1Kb] quod posteros ante in reatum uocat, quam [z 1Kb] producit in lucem: ut prius futuris contingeret peccare, quam uiuere. Cruenti plane genitores, qui ante parricide facti sunt quam parentes: et ante eos socios suos sceleribus assumpserunt, quos utrum sanguinis participes possent habere, nescirent. Non igitur mirandum est, si in Saluatorem tam crudeles fuerunt, qui exstiterunt 474 in suos posteros tam crudeles. Non immerito in hac die sanctus Dauid sine exceptione  exsultandum precipit et letandum, in qua die totius mundi gaudia celebrantur. Omnibus enim letandum est, [a 1Kb] quia omnibus prodest; cunctis exsultandum est, quia cunctis est salutare, et ideo non adulatoria est adhibenda, nec fucata letitia. [b 1Kb] Quisquis enim in Christi resurrectione letatur, letetur potius quia in Christo ipse resurrexit: in illo enim nostra portio, nostra conditio, et mortem pertulit et reuixit. Et licet [c 1Kb] nobis adhuc resolutio corpusculi maneat, cepimus tunc in Christo eterna uita iam uiuere; unde quamuis fragilitatem nostram acceleret immature mortis occasio, [d 1Kb] in Saluatore tamen didicimus prius resurgere quam perire: ante enim futurus homo resurrexit in Christo quam uitam sortiretur in seculo. Non enim tantum illi Dominus generationi  resurrectionis prestitit gratiam, in cuius generationis tempore resurrexit, sed etiam secuturis postea populis hoc prouidit, ut prius essemus de resurrectione securi quam de morte solliciti; et ante cum Deo uiueremus in celis, quam cum hominibus conuersaremus in terris. In Saluatore enim omnes resurreximus, omnes reuiximus, omnes ad celestia transmigrauimus; est enim in illo Christi homine uniuscuiusque nostrum [e 1Kb] carnis et sanguinis portio: ubi ergo portio mea regnat, regnare me credo; ubi dominatur sanguis meus, me sentio dominari; ubi glorificatur caro mea, me gloriosum esse cognosco. Quamuis [f 1Kb] enim peccator de hac tamen communione gratie non diffidat, quia etsi peccata nos prohibent, substantia nos requirit; etsi delicta propria nos excludunt,  nature communio non repellit; nam [g 1Kb] propter bonitatem Diuinitatis, peculiarem nobis Saluator debet affectum, scilicet quia sicut Deus noster in ipso est, ita et sanguis noster in illo est. Misericordiam igitur mihi debet prestare Diuinitas, necessitudinem exhibere debet affinitas; neque enim tam immitis est  475 Dominus, ut obliuiscatur hominis, et non meminerit illius quem ipse gestat: [h 1Kb] ut quem causa mei susceperit, non eius causa quem susceperit, me requirat; non, inquam, tam immitis est Dominus, ut non diligat carnem suam, membra sua, uiscera sua. Ait sanctus Apostolus: Nemo unquam carnem suam odio habuit, sed nutrit et fouet eam, sicut Christus Ecclesiam . Nihil ergo de uenia desperemus, fratres, nichil de odio timeamus. Habemus prerogatiuam sanguinis nostri [i 1Kb] ; in Christo enim caro nostra nos diligit, sumus enim membra eius et caro, sicut dicit idem beatus Apostolus: Hoc nunc os ex ossibus meis, et caro de carne mea: sacramentum hoc magnum est, ego autem dico in Christo et in Ecclesia . Exsultemus ergo, fratres, sicut ait Scriptura, in  hac die Domini exsultemus plane, quia cum uotis [i 1Kb] Domini gratulamur, magis nostra uota curamus. [k 1Kb] Quid enim dicit propheta? [l 1Kb] Hec est dies quam fecit Dominus. Bonus 476 plane dies, qui lucem intulit uniuersis, uerum non huius seculi lucem, [m 1Kb] sed resurrectionis eterne; lux enim ista non caliginem noctis detulit, sed mortis tenebras amputauit. Bonus, inquam, dies, et melior hic quam ille in quo primum mundus enituit: ille enim hominibus ad laborem creatus est, hic factus est ad quietem; ille mortem meruit, hic formidinem mortis euasit; ille bonis malisque communis est, hic proprius est iustorum; illius diei lux tenebris [n 1Kb] sepelitur, huius diei splendor etiam sepulturas illuminat; ad postremum illius diei lucem mortui non uident, huius diei lumen etiam defunctis  emicuit, sicut ait propheta: Qui sedebant in regione umbre mortis, lux orta est [o 1Kb] eis . Letemur ergo in hac die, que et uiuos circumfulget, et mortuos uiuificat, et uenturos illuminat, sicut ait beatus Euangelista: Erat lux uera que illuminat omnem hominem uenientem in hunc mundum .




SERMO XXX. De eadem Paschatis solemnitate II.





ADMONITIO.

In appendice sermonum sancti Augustini num. 164 a Maurinis hic sermo collocatus, in codice Nouariensi 2 legitur sancti Maximi decoratus nomine: eique omnino ascribi oportere, ex stylo, phrasibus sententiisque plane cognoscere cuique licet. Exstat quoque in codice Taurinensi cum titulo: Item et de Pascha sermo uI, cuius lectionem cum Maurina supra laudata collatam, eius maxime similem esse comperimus.

ARGUMENTUM.--- Christo Domino rediuiuo, quem figure omnes ueteris federis promiserant, creature applaudunt  uniuerse, nosque quodammodo excitant ut  Regi nostro gratulemur, et uite innocentia parta eius gloria perfruamur.

 Agnus ille legalis, cuius immolatione antiquus Hebreorum  populus Aegyptie seruitutis iugum abiecit, quomodo multimodis sacramentis ueriorem sancte Ecclesie hostiam in figura sui contineat, tunc potissimum ipsa rerum ueritate probatum est, quando Pascha nostrum immolatus est Christus, qui sicut ouis ad occisionem ductus est, et sicut agnus coram tondente se sine uoce, sic non aperuit os suum . Iste est agnus qui in altari crucis hostia uiua Deo Patri pro nobis in odorem suauitatis oblatus, transitum nobis de regione umbre mortis ad terram repromissionis patefecit. Iste, inquam, qui simul uictima et sacerdos, omnem ueteris sacerdotii et sacrificii umbram clara uoce reuelando, figuris et enigmatibus finem imposuit: nouo autem Ecclesie populo nouum sacerdotium et nouum sacrificium initiauit,  ut uidelicet nouum uinum in utres nouos mitteretur. Quod si granum frumenti cadens in terram, et mortuum tam mirabiliter omnia innouauit , multo magis in se ipso rediuiuum cum fructu multiplicato resurgens cuncta fecundauit, et non 477 solum spiritualibus rationabilis terra incrementis, sed et ipsis terrenis seminibus hoc tempore ampliorem prouentum dedit. Unde modo in germina erumpentis terre tota hilarior facies, [a 1Kb] uariorum fructuum ornatu, omnem hactenus quasi mortuam rerum naturam resurgenti suo Domino conresuscitat: ubi arborum et herbarum grata uenustas, diuerso quidem germinum munere, pari tamen gestu letitie, singulari huic solemnitati festina occurrit. De celi autem nunc usque quodam modo tristi, tandem uero  leta facie quid dicam, que aliquandiu iam densa caligine nubium adoperta eris huius spatium omne turbauit? Et ecce repente quasi iustitia de celo in terram prospiciente mira serenitas mundo arridet, et in unam letitiam celi et terre uota concurrunt: ut Deum et hominem Christum communi exsultatione excipiant, qui communem utriusque pacem afferre uenerat, et medium parietem macerie soluens fecit utraque unum . Hinc astrorum omnium fomes, splendor ille solaris suam faciem admodum rugatam iam iamque expurgat, et quasi rex conspicuus in diademate capitis sui, in die desponsationis sue, et in die letitie cordis sui, ceterisque stellis uelut comitibus suis, largiora luminis sui dona impendit. Luna enim ab ipso ortus sui die semper in quodam  sui dispendio posita, ad paschalia gaudia pleno se lumine parat. Et ut cuncta breuiter perstringam,  sicut omne quod in rebus subsistit, diuina dispensatione hominis imperio seruit; sic de salute humana omnibus una exsultatio incumbit. Cum igitur pro homine omnis creatura tantis indiciis suis gaudia monstret, consequens est, ut ab hominibus ipsis testimonia talis letitie non desinit. Prefigurata est in protoplasto Adam Christi resurrectio, quia sicut ille post soporem surgens Euam de latere suo fabricatam agnouit ; ita Christus a morte resurgens ex 478 uulnere lateris sui edificauit Ecclesiam. Ne quoque uir agricola cum plantasset uineam, et inebriatus uino obdormisset, discoopertus iaceret in tabernaculo suo, et expergefactus a somno, filio suo uerecundiam suam non celanti maledictum perpetue seruitutis imponens, Christum significauit: qui uineam  fecit [b 1Kb] Ecclesiam, cuius amore poculo passionis inebriatus, et assumpte carnis tegmine nudatus, a mortuis resurrexit, sicut ait ipse in Canticis: Exspoliaui me tunica mea, quomodo induar illa ? Ionas uero qualiter et ipse in se Domini mortem et resurrectionem expresserit euangelicus sermo aperte declarat. Quia igitur, fratres, omnis creatura quodam caritatis officio, nostre saluti congaudet , nostrum est ex hoc nobis in usum uiuendi aliquid trahere: ne communis omnium letitia ius suum in nobis amittat, quos cause totius summa in capite spectat. Et primum quidem uelut oues pascue Domini, in ara cordis, igne caritatis assati, nosmetipsos offeramus hostiam uiuentem, sanctam Deo placentem : et azymis continentie mortificata iam  habentes membra nostra que sunt super terram, id est fornicationem, immunditiam, et cetera uitiorum ergastula declinemus, et in statione uirtutum sedem nobis aptemus: mortuis quoque operibus obrenuntiantes, fructum optimum ut terra bona offeramus, exemploque bone arboris in omni bonitate et iustitia fructificemus . Ne uero et claritas solis nostre desit conuersationi, luceat lux nostra coram hominibus, ut uideant opera nostra bona et glorificent Patrem nostrum qui in celis est . Si igitur ita agentes ultimus nos dies inuenerit, erit nobis quandoque in premio ipsa corporum resurrectio, ubi cum Christus apparuerit uita nostra, tunc et nos apparebimus cum ipso in gloria : qui uiuit et regnat Deus per omnia secula seculorum. Amen. Explicit.




SERMO XXXI. De eadem Paschatis solemnitate III.





ADMONITIO.

479 Est is sermo in tribus uetustissimis codicibus inscriptis sancti Maximi nomine. Eorum est prior abbatie Sancti Dalmatii, alter de Appannis, tertius Taurinensis. Nihil autem est cause, quamobrem mihi ab iis esse recedendum putem. Eumdem sermonem misere interpolauit ille nescio quis Semipelagianus scriptor, quem merito concidunt monachi Benedictini in monito ad sermon. 211 append. ad tom. u oper. sancti Augustini. Atque hi quidam illum Faustum Reiensem fuisse suspicantur, uerene, an secus, non laboro.

ARGUMENTUM.--- S. Maximus fratres hortatur ut exsultent, quia Christus usque ad inferna mortem persecutus, suas hostias suscitauit. Carnem ipse suam ossaque ostendit, ne amplius quisquam eum resurrexisse  dubitaret. Thomas palpando omnium fidem confirmauit.

Exsultemus in Domino, fratres, in hac presenti  solemnitate, quam fecit Dominus, qua diues spoliis inferni, et mortis triumphator e sepulcri tenebris, quod Iudaica obstruxerat impietas, Dominus noster iehsu Christus mundo redditus est. Dum enim mortem ad inferna usque persequitur ad paradisi sempiterna gaudia, quem creauit atque redemit hominem reuocare dignatus est. Ad inferna usque persecutus est mortem, atque eamdem in regno suo gloriosius captiuam fecit, atque de eadem triumphauit. Aperta tunc sunt tenebrosa illa infernorum penetralia. Quod nunquam uiderat celeste lumen, eterna nox mirata est. [a 1Kb] Unde cum propheta ipse dicere poterat: O mors, ero mors tua; ero morsus tuus, inferne ! Nam quem, ut mortuum putabat, coacta est dimittere, et illorum, quos ipsa iam retinebat,  experta est liberatorem, [b 1Kb] atque in hac sacratissima resurrectionis festiuitate, suscitante se Domino, multa sanctorum corpora resuscitata reuixerunt, atque sanctam introierunt ciuitatem. Hostias namque suas Saluator hodierna die cum resurrexit, suscitauit, et quotiescunque resurrectionis festiuitas celebratur, toties resurgere credimus et sanctos. Resurrexit ergo Saluator noster et in mortali carne, quem de Matre uirgine assumpserat, [c 1Kb] et que pro 480 nostra salute pependit in ligno. Illud e sepulcro nouam ad uitam reuocauit corpus, quod in sepulcro depositum fuerat. Idem corpus ad discipulos  suos clausis introiuit ianuis. Nihil ergo amplius habes,  gentilis, quod uideas Christum fuisse crucifixum; quod obiicias eum timuisse mori. Ecce quem dicis timuisse mori, quem uides fuisse crucifixum, sua equidem uirtute illo e sepulcro, quod custodiendum uoluerat impietas, uiuus processit. Ecce eamdem carnem, ossa eadem habet. Audi illum suis dicentem discipulis: Palpate et uidete quia spiritus carnem et ossa non habet, sicut me uidetis habere . Carnem suam ossaque ostendit, ne amplius quis dubitet eumdem e tumulo uiuum processisse, qui clauis confixus obiit in ligno. Palpate, dicebat, atque uidete. Palpate nempe manu corpus meum, et uidete me atque uulnera mea. Palpate manu atque uidete fide, quia inest mihi et illius corporis ueritas, quod pependit in cruce, atque mortuum depositum fuit in sepulcro; et proprietas deitatis,  qua me mortuum atque in sepulcro depositum suscitaui. Et reuera Thomas dum dominici corporis scrutatus est uulnera, carnemque palpauit, uerum in ipso Christo corpus agnouit. uidit ergo beatissimus apostolus, atque palpauit; quod ipse tunc fecit, cunctis profuit. Nam cum suam in Christi corpus exercet solitudinem, omnium fidem confirmauit. Idem autem corpus, quod pro cunctis fuit confixum in ligno, nunc ad Patris sui dexteram regnat in celo. Et reuera dignum erat, ut uera illa corporis animique substantia una cum Christo in eternum exsultaret in celis, que terrena ista impedimenta conculcans soli ipsi seruierat  in terris. Explicit.




SERMO XXXII. De eadem Paschatis solemnitate Iu.





ADMONITIO.

481 Ex Ioannis Euangelio cap. XX plane constat Christum a mortuis rediuiuum apparuisse secundo apostolis, et Thome incredulitatem increpasse: Noli, inquiens, esse incredulus, sed fidelis. Beati qui non uiderunt, et crediderunt. Conciliandus autem erit Maximus, qui hoc in sermone fidem Thome, deuotionemque in Christum commendat, eiusque uulnera tetigisse, ait, non ut crederet ipse; sed ut ab omnibus dubitationem de Christi reditu ad uitam auerteret. At si euangelica narratio perpendatur, Christus se gloriosum et rediuiuum Thome cognoscendum prebuit; uno modo, cum ianuis clausis coram apostolis stetit, annuntiauitque eis pacem; alio, cum manum eius ad latus admouit, exhibuitque contrectanda uulnera. Thomas ergo statim ac Christum medium inter apostolos aspexit resuscitatum, uiuumque hominem credidit, de cuius diuinitate instructus non dubitabat, eiusque fidei testimonium prebuit ipse Saluator, inquiens: Quia uidisti me, Thoma, credidisti. Postea uero tetigit et palpauit Christi membra, atque adorans exclamauit: Dominus meus et Deus meus. Fidelem Thomam primus Christi aspectus iam reddiderat, atque promptitudo eius fidei a Maximo commendatur; quod autem etiam uulnera Redemptoris tetigerit, et in illa uerba proruperit: Dominus meus et Deus meus; operatus est nobis, inquit Maximus, ut tangeret, quod uidebat; ut si forte incredulus quis diceret, tunc ipsius fuisse delusos in aspectu Christi oculos, manus tamen illius tunc fuisse frustratas in eiusdem tactu dicere non posset. His similia de Thoma dubitante habet Gregorius Magnus hom. 26 in Euang.: »Non hoc, casu, sed diuina dispensatione gestum est. Egit namque miro modo superna clementia, ut discipulus ille dubitans, dum in magistro suo uulnera palparet carnis, in nobis uulnera sanaret infidelitatis.« Et Augustinus tract. 121 docet uidisse Thomam in Christo rediuiuo, et tetigisse hominem, sed remota dubitatione de corporali Christi resurrectione, quam iam tenebat de diuinitate confessionem edidisse: uidebat autem Thomas, tangebatque hominem, et confitebatur Deum, quem non uidebat, neque tangebat, sed per hoc, quod uidebat, atque tangebat, illud iam remota dubitatione credebat; unde sequitur: Respondit Thomas et dixit ei: Dominus meus et Deus meus. Ut uero hunc sermonem S. Maximo adiudicemus, nos permouent tres codices Subalpini, Taurinensis scilicet, S. Dalmatii et monasterii olim de Appannis. In codice Taurinensi inscribitur: Item et de Pascha et de beato Thoma sermo uII. Benedictini monachi congreg. S. Mauri hunc sermonem in appendice serm. S. August. secunde classis num. 161 collocarunt. Conferentibus textum, quem exscriptum habuimus ex codice abbatie S. Dalmatii, ubi exstat cum titulo: Item de Pascha sermo X, et de beato Thoma, cum excuso in dicta appendice serm. S. August. num. 162, pag. 203 edit. Antuerp. 1700, eius uarietas constabit.

ARGUMENTUM.--- Thomas tactu Christum in ipso Christo sollicitus requisiuit, non quod de eius dubitaret resurrectione, sed ut omnem ab incredulis auerteret suspicionem. Tota fides nostra in resurrectionis gloria reponenda est.

 Diximus superiore dominica, beatum Thomam, ut fidem omnium credentium suo firmaret exemplo, dominici corporis post resurrectionem membra palpasse; atque ut cunctorum ambiguitatem in Christi  Domini resurrectione depelleret, uulnerum ipsius cicatrices scrutari uoluisse. uerum id propter se tantum operatus non est beatus apostolus; sed quod ipse curiosius tunc fuit, cunctis profuit. Nempe cum suam in uniuerso Christi scrutando corpore exercuit sollicitudinem, omnium fidem confirmauit. Ecquis enim adhuc dubitet rediisse ab inferis Saluatorem, quem non tantum uidit Thomas, sed et eius membra palpauit, singula quoque scrutatus est uulnera? [a 1Kb] Quamuis ergo modice fidei sit; quamuis imbecillis Christianus existat ingenii, suam nunquam sollicitudinem 482 Thome poterit comparare inquisitioni, atque adeo post cognitionem atque conuersionem nullus ausus esset petere, nullus exquirere, ut etiam tactu Christum in ipso Christo perscrutaretur, nec  non in ipso homine, quem uidebat, humanum corpus curiosius adhuc exquireret, eiusdem resurrectionem, quam pro nobis ipse tulerat, iniuria comprobaret. Beatus ergo Thomas, cum esset sanctus, fidelis et iustus, hec omnia sollicitus requisiuit, non quod de ipsius dubitaret resurrectione, sed ut omnem ab omnibus auerteret suspicionem. Illi enim ad propriam fidem confirmandam suffecerat illud uidisse corpus, quod iam antea nouerat. Sed operatus est nobis, ut tangeret quod uidebat; ut si forte incredulus quis diceret, tunc ipsius fuisse delusos in aspectu Christi oculos, manus tamen illius tunc fuisse frustratas in eiusdem tactu dicere non posset. Nam in resurrectionis manifestatione potest quidem de aspectu quis dubitare, quod tamen non  potest de tactu. ueritatis enim ipsius tactu testimonio constat ab inferis rediisse Saluatorem. Si ergo Christus resurrexit spes nostra, quis, fratres, 483 se quoque non resurgere credat? Si illum a mortuis rediisse credimus, cur nos etiam resurrecturos esse dubitabimus? cum dicat beatus Apostolus: Si enim mortui non resurgunt, neque Christus resurrexit . Cum ergo Christus resurrexerit, mortui quoque suscitabuntur; quia resurrexit Dominus, reuiuiscent quoque et seruuli. Ipse enim, uti habet idem Apostolus, est primogenitus ex mortuis. Primogenitus quidem ex mortuis, quia 484 ab inferis primus ipse resurrexit; et cum ipso nos quoque aliquando resurrecturos esse confidimus. [b 1Kb] Totam enim fidem nostram in resurrectionis, que superuentura est,  gloria debemus reponere, atque in futura magis uita sperare de Domino. Recte ergo dixit beatus Apostolus: Spes que uidetur non est spes . Speremus ergo in eterna uita 




Habet ibi lector sermonem ut est in append. ad u tom. operum S. Aug., edit. monach. congr. S. Mauri.

Retinet sanctitas uestra, fratres, superiorem tractatum,  in quo scripsimus S. Thomam apostolum, ad confirmandam fidem omnium, post resurrectionem dominici corporis membra palpasse et, ad repellendam ambiguitatem uniuersorum, uulnerum eius cicatrices scrutari uoluisse. Non enim propter se tantum hoc operatus est beatus apostolus, sed quod sibi gessit, cunctis profecit. Cum enim exercuit sollicitudinem, fidem omnium confirmauit. Quis enim ex hoc dubitet, rediisse a mortuis Saluatorem, cuius post inferos presentiam agnoscat oculus, attrectet manus, digitus perscrutetur? Quamuis igitur modice fidei homo, quamuis imbecillis ingenii christianus, nunquam sollicitudinem suam inquisitioni Thome equiparare potuisset. Nunquam enim post agnitionem, conuersationem, loquelam ausus esset petere, ut etiam tactu Christum perscrutaretur in Christo, et in ipso homine quem cerneret, hominis corpus inquireret, et resurrectionem eius non tam mirabilium gloria crederet, quam passionis iniuria comprobaret. Thomas ergo cum esset sanctus, fidelis et  iustus, hec omnia sollicite requisiuit: non quod ipse aliquid dubitaret, sed ut omnem suspicionem incredulitatis excluderet. Nam suffecerat illi ad fidem propriam, uidisse quem nouerat: sed nobis operatus est, ut tangeret, quem uidebat: ut si forte diceremus, delusos esse eius oculos, non possemus dicere manus illius fuisse frustratas. In resurrectionis enim manifestatione de aspectu ambigi potest, de tactu non potest dubitari. Constat enim ueritatis ipsius testimonio rediisse ab inferis Saluatorem. Quis non spem suam in Christo collocet? Quis non fidem suam ponat in Domino, ut dum illum ab inferis, ipse resurgat a mortuis? Dicit beatus Apostolus: Si enim mortui non resurgunt, neque Christus resurrexit . Quia ergo surrexit Christus, suscitabuntur et mortui: quia resurrexit Dominus, et seruuli reuiuiscent. Ipse enim est, sicut ait Apostolus, primogenitus ex mortuis. Sicut enim est apud superos idem primogenitus in multis fratribus, ita et ab inferis  est primogenitus ex defunctis. Primogenitus autem dicitur quis, ex eo quod secuturis aliis primus gignitur, ex inferni tenebris in lucem resurrectionis partus ediderit. Partus enim dicendus est, ubi permutatione quadam anima tartari legibus moritur, ut rediuiuo corporis usui renascatur. Natiuitas enim resurrectionis apud superos, mors quedam est inferorum. Unde ipsa mors mortem quodammodo patitur, dum ei in uitam defunctorum multitudo subtrahitur. Nam sicut beatus Apostolus dicit: Nouissima autem inimica destruetur mors . Et iterum: Absorpta est mors in uictoria . Cum ergo absumitur mors in uictoria, defectionis quadam sue internecione destruitur. Defectionem autem patitur, cum potestas eius cunctis resurgentibus uacuatur. uideamus autem quid sit, quod ait, mortem in uictoria esse consumptam. Consumpta est plane mors in uictoria sua, dum Christum inferni legibus subiiciens, ipsa se, cum eum uicit, obruit. In eo enim, in quo illum, quem se superasse credebat, possedit,  ab eo uicta est, cum resurrexit. Totam ergo fidem nostram in resurrectionis gloria collocare debemus, et in futura magis uita sperare de Domino. Sic enim ait beatus Apostolus: Spes autem que uidetur, non est spes . In futura igitur uita speremus in Domino, que solida est, atque perpetua: ut non miserabiliores cunctis hominibus, sed meliores esse possimus; per Dominum nostrum Iesum Christum. qui uiuit et regnat in secula seculorum. Amen.



SERMO XXXIII. De eadem Paschatis solemnitate u.





ADMONITIO.

Hunc sermonem nondum editum, e codice prioratus de Appannis exscriptum, nunc primum damus. Sic  autem in eo codice inscriptus est: Item et de Pascha sermo XII. Eum uero perbreuem quidem, sed grauem sententiis a Maximo fuisse perscriptum non uetustas modo atque auctoritas codicis eiusdem, sed stylus etiam plane commonstrat atque efficit.

485 ARGUMENTUM.--- Christus a mortuis rediuiuus se ipsum prebuit imaginem nostre resurrectionis et renouationis, que fit in baptismo. Exsultemus, ut cum ipso regnante letemur, si ab ipsius fide uita quoque nostra non discrepet.

Hodierna paschalis solemnitas, tanto Dei nostri consecrata mysterio, dominice resurrectionis uirtutem, et per angelos indicat, atque per apostolos manifestat, et per uniuersa credentium corda perennia bona multiplicat. Hic ergo est dies quem fecit Dominus, sicut audistis, cunctis celsior, lucidior uniuersis, in quo Dominus noster ab inferis deuicta morte surrexit; in quo sibi nouam plebem, ut uidetis, sancto regenerationis spiritu sibi conquisiuit; in quo singulorum mentis gaudio et exsultatione perfundit.  Hic ergo dies Christi resurrectionis eternam defunctis uitam, optatam peccatoribus ueniam, sanctis uero immarcescibilem tribuit gloriam. Sue enim operatione uirtutis de terrenis, quibus adheremus, nos suscitat, in excelsis ad que tendere debemus, semper nos collocat, iustos in sua pietate construit; in uia salutis dubios confirmat, cunctos uero damnat incredulos. Ad hoc enim Christus Dominus hodie resurrexit a mortuis, ut future resurrectionis imaginem, 486 atque ideo hodierna die uitali lauacro  fidelis populus future resurrectionis adinstar niuei sui splendoris candore Ecclesiam letificat. Gratias ergo Domino nostro agere debemus, quos dum sancti Pasche gloriosissimam solemnitatem colimus, resurrectionis, que futura est, speciem iam uideamus. Nam cum in futura seculi huius consummatione uniuersum resurgere debeat humanum genus, nunc iam in baptismo a peccatis ad uitam resurgit. Suscitabitur tunc Dei populus post soporem, suscitabitur tunc post infidelitatem, a mortali tunc liberabitur conditione, nunc ab ignorantie, qua detinebatur, eximitur cecitate, renascetur tunc ad eternitatem, nascitur nunc ad salutem. Letemur ergo, fratres, et exsultemus in hac die, in qua Dominus noster resurgens cunctis pacem intulit, optatam omnibus salutem  detulit. Letemur quia illum, qui pro cunctis fuerat mortuus, iam illum resurrexisse uidemus. Exsultemus, quia illum iam ad Patris dexteram sedere credimus. Exsultemus igitur, atque letemur, resurgente Domino, ut possimus cum ipso regnante letari. Quod quidem misericors ipse prestabit, si uitam nostram uera non tantum fides muniat, sed ut ab ipsius fide uita quoque nostra non discrepet. Bone igitur nostre conuersationis exemplum cunctis ostendere studeamus. Explicit.




SERMO XXXIu. De eadem Paschatis solemnitate uI.





ADMONITIO.

Ab optimis archetypis exscriptos esse sermones S. Maximi, qui in codicibus Subalpinis leguntur, iam uidimus; cognoscique plenius ex sermone potest, quem hoc num. 34 edidimus. Exstat in codicibus supra laudatis de Appannis De Paschate num. 6, et Taurinensi num. 7. Confer hunc cum edito a Maurinis in appendice serm. S. Augustini num. 165, in Pascha 7; quem ad calcem huius legito, si cognoscere uarietatem uelis.

ARGUMENTUM.--- Christi Domini gloriosam resurrectionem diuersis in figuris ueteris Testamenti presignatam comprobat S. episcopus; Christo per omnia similes, inquit, efficiamur, ut et nos appareamus cum ipso in gloria.

Insigne illud et maximum, fratres, dominice resurrectionis sacramentum, quod diuina prouidentia etiam in Iudeorum uenerandis uoluminibus, uariis rerum figuris, sanctorumque prophetarum diuinis uoluit presignatum oraculis, hodierna die deuotis animis celebramus. Cur autem ab ipsius mundi nascentis exordio, atque alias in ueteri lege pluries id Deus prefiguratum uoluerit, nulla alia ex causa fuit, nisi ut ostenderet quod per singulas mundi labentis etates omnium spes sanctorum ad illum continuo solum tenderet, qui est exspectatio omnium gentium.  Id et si alias ex ipsis Hebreorum uoluminibus sanctitati uestre intimauerimus, placet denuo nunc uobis enuntiare. In ipso mundi nascentis exordio, cum mater illa omnium uiuentium Eua de dormientis Ade costa producta est, mater uniuersorum credentium Ecclesia ex latere Christi in cruce 487 morientis  demonstratur nascitura. In Ade autem euigilantis actu Domini nostri a morte figurabatur resurrectio. In Ne uero, qui in opere arce ex ipso quoque sui nomine requiem in sanctis significat, eo quod esset agricola atque uineam plantauerat, et uini poculo inebriatus in suo sit denudatus habitaculo, eiusdem Redemptoris nostri figura representatur, qui lacrymabilis passionis sue sanguine adeo est inebriatus, ut in ipso sui corporis indumento ad tempus sit denudatus; in resurrectione autem sua euigilans, illis, prout Ne, qui mysterio passionem illius ueneratur, benedixit, irrisoribus autem illius dedit maledictionem. uirga quoque illa Moysis, que in terram proiecta in draconem conuertebatur, cum uero per caudam teneretur, iterum redibat in uirgam, illa diuine  maiestatis descendens e celo potestas significabatur, que pro nobis uoluit esse mortalis; peracta autem assumpte carnis dispensatione in uirgam rediit et ad paterne maiestatis dextram se recessit. De Iona demum, 488 quem absorptum piscis euomuit illesum, euidentem habemus Domini ipsius  sententiam, quod sicut ille fuit in uentre ceti tribus diebus et tribus noctibus, ita foret hominis filius in corde terre . Ista, fratres, sunt sacrosancta huius diei paschalia gaudia. Hec desiderata et predicata solemnia, que nos semper toto animo uenerari debemus et imitari, sicut dicit beatissimus ille apostolus Ioannes: Qui dicit se in Christo manere, debet sicut ille ambulauit, et ipse ambulare . Christus equidem pro nobis ad tempus crucifixus est; nos quotidie et crucem tollere, et ipsum sequi habemus. Mortem ille ad horam gustauit; nos uero semper debemus membra nostra, que sunt super terram, mortificare. Resurrexit ille a mortuis, a uitiis nos debemus resurgere dicente Apostolo: Surge qui dormis, et illuminabit te Christus . Ipsi  gitur per omnia similes efficiamur, ut cum Christus apparuerit uita nostra, tunc et nos appareamus cum ipso in gloria, etc. Explicit.




Ex appendice ad sermones S. Augustini.

Sacramentum, dilectissimi, dominice resurrectionis diuina uoluit prouidentia uariis figuris rerum et prophetarum oraculis aliquoties presignari; quatenus per omnes seculi labentis etates omnis sanctorum spes ad illum tenderet solum, qui est exspectatio omnium gentium. Unde illud, quod in ipso mundi nascentis exordio mater omnium uiuentium Eua de costa uiri dormientis est producta, matrem credentium Ecclesiam ex latere Christi in cruce morientis monstrat exortam; sicut in actu euigilantis Adam figura est Domini resurgentis a morte; unde dicit Apostolus: Factus est primus homo in animam uiuentem, secundus homo in spiritum uiuificantem . Ne uero, qui in opere arce et ipso suo nomine  requiem Dei in sanctis significat, in eo uel maxime Redemptoris nostri figuram representat, quod cum esset agricola, uineam plantauit, et uini poculo ebriatus in suo tabernaculo est denudatus. Que res ad illum proprie spectat, qui calice passionis adeo factus est ebrius, ut ipso tegmine corporis nudaretur ad tempus, et statim in resurrectione euigilans, illis  daret benedictionem, qui in mysterio uenerantur eius passionem, irrisoribus autem suis dignam maledictionem. De quo calice dicit Psalmista: Calix meus inebrians quam preclarus est : et in Euangelio Dominus: Calicem quem dedit mihi Pater, non bibam illum ? uirga quoque Moysi in terram proiecta, et in draconem conuersa, cum teneretur per caudam, rediit iterum in uirgam; quia illa potestas diuine maiestatis de celo descendens ad terram pro nobis uoluit esse mortalis; sed post peractam carnis assumpte dispensationem, recepit se ad paterne dextere sedem. De Iona quem absorptum piscis euomuit illesum in aridam, euidentem habemus ipsius Domini sententiam, quod sicut ille fuerit in uentre ceti tribus diebus et tribus noctibus, ita foret hominis Filius in corde terre . Exstant et alia quamplurima de hac solemnitate solemnitatum sancta preconia, quibus omnibus astipulatur et ipsa temporum ratio, que paschalem terminum uernali dedicauit equinoctio, exspectato duntaxat  sequente primi mensis plenilunio; ut sicut ab inferioribus sol ad altum proficiens, primo nunc adequat longitudine noctes, luna etiam per diurna sua incrementa uidetur esse plenissima; ita resurgens ab inferis sol iustitie, Ecclesiam eatenus in tenebris constitutam suo illustraret lumine. Hec sunt sacrosancta huius diei paschalia gaudia, hec seculis omnibus desiderata, et predicata solemnia: que nos semper animo uenerari, semper opere pro modulo nostro iustum est imitari, sicut dicit apostolus Ioannes: Qui dicit se in Christo manere, debet, sicut ille ambulauit, et ipse ambulare. Et ille quidem pro nobis ad tempus crucifixus, nos quotidie crucem tollere et ipsum sequi oportet. Mortem ille ad horam gustauit, nos semper debemus mortificare membra nostra, que sunt super terram, fornicationem, immunditiam, etc. Resurrexit ille a mortuis, resurgere nos iubemur a uitiis, dicente Apostolo: Surge qui dormis, et exsurge a mortuis, et illuminabit te Christus . Quod si modo carnem nostram pro uitiis  et concupiscentiis crucifixerimus, complantati etiam similitudini mortis eius mortificatione uitiorum fuerimus; cum Christus apparuerit uita nostra, et nos apparebimus cum ipso in gloria, qui cum Patre et Spiritu sancto uiuit et regnat in secula seculorum. Amen.



SERMO XXXu. De eadem Paschatis solemnitate uII.





ADMONITIO.

489 In iisdem proxime indicatis codicibus hic 35 sermo sequitur superiorem, inscriptus: Item et de Pascha sermo XIX; sed in codice de Appannis, ex quo descriptus fuit, magna eiusdem pars, detracto folio, periit. Qui norint, qua scribendi ratione usus Maximus est, profecto hunc item sermonem illi esse acceptum referendum statuent.

ARGUMENTUM.---In hac die, quam fecit Dominus, exsultandum esse S. Maximus scribit, quod, cum essemus uasa ire per Ade preuaricationem, propter  Christi resurrectionem sanctorum ciues euasimus.

Ergo, fratres, redemptionis nostre non immodicum pretium a Domino Deo nostro persolutum est. Ergo ille, qui pro mortalium hominum salute, quos creauerat, clauis confixus pependit in ligno, qui mortem tulit, quique in sepulcro requieuit, ab inferis rediuiuus surrexit. Gaude igitur et letare, Sion, in hac tante diei sanctissima celebritate; dum enim Christus Dominus noster ex inferis rediit ad superos, nos de morte transire fecit ad uitam. Qui enim primitiua originis nostre culpa late ad mortem eramus damnati, nunc ipsius morte ad pristinam sumus innocentiam reuocati. Qui peccatis nostris inferni penas merueramus, sua pretiosissima morte ad eterne  beatitudinis gaudia sumus reuocati. Qui uasa ire per Ade preuaricationem eramus, nunc propter ipsius resurrectionem sanctorum ciues euasimus. Mirabilis  certe Saluatoris nostri caritas, que, ut infirmos erigeret, et lapsos 490 ad uitam reuocaret, mortem pro ipsis elegit. Quis ergo in tanta huius diei letitia non exsultat? Quis in hac die quam fecit Dominus continuata letitia non gaudeat? Gaudet celum, terra uniuersa letatur, dum creatorem redemptoremque suum ex inferis morte deuicta redeuntem intuetur. Angelorum uniuersa multitudo letatur, quoniam eterni Regis sui morte cuncta diabolice fraudis est superata malitia. Sol etiam ipse letatur, lugubresque illas tenebras, quibus uniuersum mundum Domino et creatore suo defuncto obduxerat, letioribus radiis hodierna die rutilat. Gaudeamus ergo, et nos, fratres, atque letemur in hac die quam fecit Dominus, qui  cum essemus longe, facti sumus prope, quique in eiusdem resurrectione nostre quoque carnis aliquando futuram speramus resurrectionem. Recte autem gaudebimus, fratres . . .  Cum ergo fratres nullis precedentibus meritis  a tartari igne atque ab eterne mortis penis fuerimus liberati, uitam nostram ita componamus, ut ad eternam illam patriam, quam Saluator noster hodie nobis aperuit, peruenire ualeamus, ipso adiu uante, etc.




SERMO XXXuI. De eadem Paschatis solemnitate uIII.





ADMONITIO.

Ex latebris antiquissimi codicis Ambrosiani hunc 36 sermonem primus omnium cl. Muratorius eruit, simulque cum aliis multis tom. Iu Anecdot. publicauit. In codice Taurinensi sepe laudato idem sermo S. Maximo ascribitur, atque est de Pascha primus. Etsi in codicibus Laurentianis 39 Plut. XuII, et Iu Plut. XXXIII bibl. olim Minor. Conuent. pre se ferat Augustini nomen, Maurini tamen eum neque in Augustini sermonibus, neque in appendice collocarunt. In cod. uaticano 1270, pag. 10, S. Ambrosio supponitur. Anonymus uero est in codicibus Urbeuetato pag. 121, uallicellano XXu pag. 8, et A 9 pag. 17, et cod. 174, olim edil. eccl. metrop. Florent. in Laurentiana. Fragmentum, quod in lucem emittimus, exstat non in Laurentianis modo codicibus, sed etiam in laudatis uaticanis, Urbeuetanis atque uallicellanis. At nulla est in fragmento earum rerum, que in sermone leguntur, colligatio.

491

ARGUMENTUM.--- Explicat ac mirifice illustrat Maximus noster illa Scripture loca: iehsu Christus heri et hodie ipse est: Filius meus es tu: ego hodie genui te. Probat autem ex illis Christi diuinitatem, eternitatem, lumenque indeficiens superne claritatis; cuius cum homines participes fecerit Domini resurrectio, id maximi gaudii nobis est causa.

Non minus etiam nunc letari debemus, fratres, quam hesterno letati sumus: licet enim preterita tenebrosa nox intercesserit gaudiis nostris, eadem tamen dies est sanctitatis; licet tempora distinxerit obscuritas uespertina, [a 1Kb] perpeti tamen luce fulget beatitudo dominica. Christus enim, qui nos illuminauit hesterno, etiam hodie nos ipse circumfouet. Nam sicut dicit beatus Apostolus: iehsu Christus heri et hodie [b 1Kb] ipse est . Ipse enim nobis dies  factus est. Ipse nobis hodie genitus est, secundum quod ait Dauid ex persona Dei Patris: Filius meus es tu, ego hodie genui te . Hodie, inquit, genui te; hoc est, non quod in die ille genuerit Filium, sed quod ipsum Filium uelut diem lucemque genuerit. Ergo cum Christus [c 1Kb] unigenitus hodie generatur, intelligitur in natiuitate Saluatoris non tam hominem natum esse, quam lumen, quod fulgeat cunctis, luceat uniuersis. Hodie autem dicitur, quod uelut presens et indeficiens lumen cuncta [d 1Kb] seculi perpeti luce contineat, et pro ipsa perpetuitate fulgoris  una dies esse uideatur. Unde ait sanctus propheta: Mille anni, ante oculos tuos, tanquam dies una . Una plane dies est Christus, quia una est in eo diuinitatis eternitas. Hodie autem uocatur, quod eum [e 1Kb] nec uetusta antiquitate subterfugiunt, 492 nec futura ignoratione pretereunt. Sed tanquam potentissimum lumen cuncta continet, uniuersa cognoscit, et ueluti in presenti habens, possidet omnia; quia apud eum nec preterita labuntur, nec futura [f 1Kb] celantur. [1 1Kb] Quo autem tempore dictum [g 1Kb] est Filio: Ego hodie genui te, scire debemus, non illo, quo ex Maria uirgine secundum carnem natus est, neque illo, quo secundum diuinitatem ex Dei Patris ore processit, sed illo tempore quo a mortuis resurrexit: sicut enim apostolus Paulus ait: Resuscitans  Dominum Iesum Christum, sicut scriptum est in psalmo: Filius meus es tu, ego hodie genui te . [h 1Kb] Recte ergo tunc hodie dicitur, quando de inferorum tetra nocte ad superos, uelut preclarum lumen emicuit. Recte dies dicitur, cuius [i 1Kb] Iudeorum actio tenebrosa obscurare non potuit. Nec potuit plane melius, [i 1Kb] nisi hodie lumen accipere, qui omnibus defunctis et diem reddit et salutem; [k 1Kb] qui uetustate homines morte resolutos hodierne uite presentia suscitauit. Letemur ergo, et exsultemus in hac die, in qua nobis Dominus lucem intulit, salutem intulit,  intulit pacem; pacem, inquam, nobis Christus resurgens intulit, quia et passurus pacem proditori [a 1Kb] discipulo non negauit, aut quemadmodum complectitur confitentes, qui sic osculatus est denegantem. Osculum autem illud Iude Iscarioth nolo existimetis a Domino nisi de caritate datum, [b 1Kb] et ante sciebat illum proditorem futurum. Sciebat plane amoris pignus; et ideo non negauit; pietatis enim genus est, non negare extrema oscula perituris, et his, quos dileximus, ultimum persoluisse solatium. Simul etiam ipso dilectionis officio eum uoluit emendare, ut admonitus pietate non desereret amantem, non traderet osculantem: atque 493 ideo quasi ad iudicium Iude illud osculum datum est, ut si emendaret, esset pacis uinculum discipulo; si traderet, esset sceleris  testimonium proditori. Ait ergo Dominus: Iuda, osculo Filium tradis hominis ? Ubi est subtilitas factionum, ubi latentes doli? Ecce deprehenditur nequitie omne secretum, et proditur proditor, antequam prodat: Osculo, inquit, Filium hominis tradis? hoc est, amoris pignore uulnus infligis; officio caritatis sanguinem fundis, mortem irrogas pacis indicio? Rogo, que ista dilectio? Osculum porrigis, et minaris? Non sunt ista oscula, sed uenena, per que seruus dominum, discipulus magistrum, electus prodit auctorem.




Codicis Laurentiani fragmentum.

Letemur ergo et exsultemus in hac die, carissimi, quam annua deuotione ueneramur. Sicut nobis [c 1Kb] in futurum uitam et gloriam pollicetur, ita etiam in  preteritum de salutis nostre causa et occasiones nascuntur; ac sic qui ideo colitur, ut misereatur iam misertus. Ab eo ergo facti atque reparati nunc impensius exsultemus in beneficiis suis, quia meliores sunt illi dies, quibus liberamur, quam illi, quibus in uite huius pericula nascendo [d 1Kb] perducimur. Et ideo legimus, quia melior [e 1Kb] misericordia tua super uitas . Meliores ergo sunt dies, quibus ad eternam uitam renascimur, quam illi, quibus in [f 1Kb] hac temporali procreamur. Siquidem maiora sunt dona gratie, quam nature. In hoc gemino Dei nostri opere, ibi res uirtutis, hic muneris est. Ibi potentia, hic  misericordia continetur. Prima natiuitate [g 1Kb] terrenis  ingredimur, secunda celestibus preparamur. Sicut autem presentis temporis festa nos admonent, sic ille qui pro mundi salute congressus [h 1Kb] , sicut de fortissimo Samson legimus, plures inimicorum [i 1Kb] mortuus interfecit, quam uiuus occiderat. Refert autem et traditio secularium litterarum hoc, quemdam in [i 1Kb] exercitio usque certaminis habuisse hoc genus uirtutis ac roboris, ut quoties uirium suarum amicam et nutricem terram 494 impulsu aduersarii contigisset, de solo surgens magis ac magis in aduersarium preualeret, ac sic deiectio prostrati, occasio fiebat triumphi. Dabat enim ei quodammodo infirmitas fortitudinem, lapsus palmam, ruina uictoriam. Puto [k 1Kb] hec illi celesti athlete, qui contra Iacob legitur fuisse luctatus, totum hoc illi iustius aptari posse;  estimo hec illius persone uerius conuenire. Quia cum tempore in arena mundi cum publico hoste conflixit, qui ad hoc [l 1Kb] gessit, ut gloriosius surgeret, ad hoc cecidit, ut omnes leuaret, qui aduersarium [m 1Kb] effusus obruit, prostratus elisit, iacentemque hominem deiectus erexit, [n 1Kb] mortemque ei dum succumberet, perculit, ac mortuum, dum resurgeret, suscitauit. Hic est ille angelus, qui cum Iacob nocte luctatus est, sicut habemus in Genesi: Et ecce uir luctabatur cum eo usque mane, et cum preualuisset Iacob, dixit ei angelus: Dimitte me; iam enim ascendit aurora. Respondit Iacob: Non dimittam te, nisi benedixeris mihi. Sic benedixit [o 1Kb] angelus, et dixit ei: Si contra Deum fortis fuisti, quanto magis contra homines preualebis; et tetigit angelus latitudinem femoris [p 1Kb] eius, ipse uero claudicabat pede . Quid est hoc?  qui uincitur benedicit; et claudicat, qui se uicisse credebat. In Iacob ergo Iudeorum populus, in angelo Christus agnoscitur; et ut sciamus in eodem angelo [q 1Kb] Dominum fuisse, ita dicit ipse beatus Iacob: uidi Dominum facie ad faciem, et salua facta est anima mea . Iacob ergo angelo succumbente preualuit. [r 1Kb] Preualuerunt ad tempus, et in Christi passione [s 1Kb] Iudei, in illa refugientes [t 1Kb] diei nocte, et tota in eum impietate [u 1Kb] ferientes preualuerunt, quando [u 1Kb] crucifixerunt; preualuerunt, quando occiderunt. Ergo cum uicisset Iacob, benedici tamen se a uictore posse cognouit, dicens, Non dimittam te, nisi benedixeris  mihi. Quale mysterium in certamine! Infirmior  estimatur, et ad conferendam benedictionem idoneus inuenitur. Aperte Christus aduersarios benedixit, quando et pro interficientibus 495 supplicauit, dicens: Dimitte illis, Pater, quia nesciunt quid faciunt . [a 1Kb] Benedixit uictus, qui liberat passus; interuenit reus, absoluitque damnatus, [b 1Kb] quia et si aduersarii resipiscant, redemptionem tribuit interemptus. Quid illud etiam est, quod post illam colluctationem Iacob benedictionem accepit, et claudus incedit? Sic enim ait: Et tetigit angelus latitudinem femoris eius, et claudicabat pede. Latitudo femoris Iudaici  generis multitudo est. [c 1Kb] Quid est, inquam, 496 quod uno pede claudicabat? hoc, quia de Iacob, id est Iudeorum gente, Christo resurgente, pars credidit, pars in infidelitate permansit, et a iustitie ac uite semitis claudicauit. Quod autem dicit ipse angelus: Dimitte me, iam enim ascendit aurora, hoc indicabat posse eum [d 1Kb] a morte uinci, non posse retineri. Sed post illam [e 1Kb] fugatam luce passionis noctem promittit illico esse reddendam resurrectionis auroram. Qui uiuit et regnat in secula seculorum. Amen.



SERMO XXXuII. De eadem Paschatis solemnitate IX.





ADMONITIO.

In Anecdotis Muratorianis primum in lucem prodit hic sermo; nec S. Maximo assertus, nisi unius ms. Ambrosiani auctoritate huc usque fuit. Nunc preter codicem Taurinensem, in quo est sermo 9 cum titulo: Item et de Pascha, duos codices Casinenses afferimus, nempe 302 pag. 7 a tergo, et 305 pag. 71, qui et S. antistitis Taurinensis nomen et inscriptionem De Paschate preferunt. Quamuis huiusmodi testimonia satis sint, ut S. Maximus eius auctor habeatur, si quis tamen dubitet, is animum ad dictionem et ad similia que alibi idem scripsit, aduertat. Nec Ambrosio, nec Augustino usquam attributus legitur.

ARGUMENTUM.--- Ex Christi resurrectione ostendit Maximus fuisse in eo duplicem naturam, duplicemque operationem. Passus enim est Christus, et mortuus ut homo, resurrexit ut Deus. In carne assumpta tota refulsit diuinitas, et cum diuinitate caro suam copulauit infirmitatem.

ueneranda passio Saluatoris nostri, atque ab inferis eius mirabilis reditus, attestatur diuinam illi humanamque fuisse substantiam. Quis enim dubitet ineffabiliter eum Filium Dei, filiumque esse hominis, qui potuit et mortem perpeti, et morte deuicta semetipsum suscitare de tumulo? Nam suscepta carne de uirgine, ne quam in fide nostre confessionis nebulam pateremur, toto predicationis sue tempore uerum se reuelabat Deum, perfectum ostendebat et hominem. Flebat quippe, ut nostro dolore merens, sed ut  sua uirtute potens miseratus cecorum tenebras, huic necdum formatos faciebat oculos, illi reddebat amissos; nauigans cum discipulis suis somno hominis dormiebat in puppis, sed conscie maiestatis imperio insurgentium fluctuum moles minascesque uentos serena protinus tranquillitate compescuit. Moriturum se, ut temporalis uite homo sepissime testabatur, sed ut eternus Deus, refugo in corpora uitali spiritu, ad lucem mortuos redire precepit. Ut filio hominis ingerebantur conuicia blasphemantium, sed ut ignara mortalitas inostensam credendi disceret ueritatem, quasi unicum Filium suum Pater alloquebatur e celo. Si ergo credis, o homo, indigna, que pertulit Christus, cur non magis credis miranda que prestitit? Ita sane incomprehensibiliter caro in Deo, et in carne  Deus, ut neque Deum ab homine passio separaret, neque per hominem Deus humanis passionibus subiaceret.  Quod uero annuntiatur Filius Dei, natus est de uirgine, tanto in miraculo non debet humana fluctuare fragilitas, quia stupende huic nouitati Deum, cui omne opus possibile est, confitemur auctorem. Beatus namque Dauid omnipotentiam Dei S. Spiritu reuelante decantat, dicens: Omnia quecunque uoluit Dominus, fecit in celo et in terra . Qui ergo fecit que uoluit, fecit ut uirgo conciperet; qui fecit omnia que uoluit, fecit quod nobis [f 1Kb] subueniret. Omnia, inquit, que uoluit Deus, fecit. uoluit ex nichilo formare mundum? fuit 497 ei tam magni operis effectus in uerbo. uoluit hominem figurare de puluere? uirtus tante non defuit uoluntati. uoluit inter ipsa celi terreque primordia uirili de corpore educere feminam? e latere mox  Ade mater humani generis Eua processit. uoluit de uiro et femina utriusque sexus homines nasci? lege uoluntatis eius repleuit orbem iussa fecunditas. uoluit, ut dictum est, uirginem parere? et obumbratione maiestatis eius, nullo uirginei pudoris damno, Christus processit ex Maria. Et inde est quod philosophi gentium, prudentesque mundi, qui omnia sibi propria uolunt disceptatione constare, dum terreno sensu diuina discutiunt, sapientia sua desipientes ad plenitudinem non perueniunt ueritatis. Qui hanc igitur desudant habere doctrinam, ut quod ipsi aduertere nequeunt, superbo tumentes spiritu, Deum aut non recte uelle, aut non posse contendunt. Qui, ut ait Apostolus, dicentes se esse sapientes stulti facti sunt; et iterum, euanuerunt in cogitationibus suis  . Quis enim ita demens in illo conceptu uirgineo semen querat humanum, ubi agitur celeste  mysterium? Quanta uecordia in illo nascendi genere generalitas mortalis obtenditur, ut opere Omnipotentis pro uita pereuntium partus salutaris effloruit. Sed fortasse perfidus occurrit, et dicit: nemo unquam ita est natus. Nemo reuera, quia nullius preter [a 1Kb] hanc caro unita cum Deo est. Quid incassum dubitas? qui solus dedit hominibus nasci per coniuges, solus uoluit prodire de uirgine. Mirabiliter natus est Christus, et obstinatione perfida non credis Deum? Quid faceres, si communi esset lege conceptus? Inanis ergo et stulta causatio est, nullum ita fuisse natum, qui sacramentum fecunde uirginis, quod unicum Dei est opus; neque habere ante se potuit, nec post se reliquit exemplum. Unde et tu, frater, si sapienter incomprehensa rimaris, quod singulare peruides, crede  diuinum. Denique cum a discipulis suis, quis esset, et ab hominibus crederetur, Saluator inquireret, beatissimus tunc Petrus sacrata uoce respondit dicens: Tu es Christus Filius Dei uiui . Ecce, fratres, loquitur lingua hominis quod cor hominis ignorabat. Loquitur apostolus, quod non meditatione didicit, sed reuelatione cognouit. Unde enim sciret terrenus mortalisque homo incomprehense generationis arcanum, nisi et Pater ipse, cuius uerus erat Filius, non reuelasset e celo? ut ait ad illum Dominus: Beatus es, Simon Bar Iona, quia non caro et sanguis reuelauit 498 tibi, sed Pater meus qui in celis est . Quod enim precipuus apostolorum Redemptorem omnium uiui Dei Filium dicit, paterne in eo deitatis substantiam confitetur; quod eumdem Christum pronuntiat, materni inesse corporis asserit ueritatem.  Sic reuera beatissimus Petrus utramque in Christo naturam sub una est appellatione complexus, ut ineffabilis mysterii sacramentum breuissimo sermone delibans, neque geminata diuideret, neque unita confunderet. Ut autem plenius aduerteremus in Saluatore neque a Deo hominem, neque Deum ab homine separandum, ait gloriosissimus magister fidei Paulus apostolus, dicens: Misit Deus Filium suum factum ex muliere, factum sub lege . Non utique factus est Filius Dei ut mitteretur, sed ad id quod missus est, filius factus est hominis. Salua enim diuina proprietate nature, naturam in se suscepit humanam, non facta confusione, sed unitione perfecta. Misit, inquit, Filium suum, misit non creaturali conditioni subiectum, sed naturali caritate concordem.  Ipse enim Dominus ait: Ego et Pater unum sumus . Qui ergo unum sunt, non possunt a  se inuicem impari potestate distare. Misit Pater proprium Filium, non a se discedentem, sed ad nos nostra pro salute uenientem. uenit autem Dei Filius, non ut mittentis tantum Patris exsequeretur imperium, sed ut communem perageret uoluntatem. uenit Dei Filius, non qui de loco transiret ad locum, sed in loco quo uellet propositi sui munus impleret. Et reuera Deum, cum ubique semper sit, atque omnia gremio maiestatis sue includat, illuc tamen ire, aut uenire creditur, ubi se reuelare dignatur. Hec, frater, nisi fide sequaris, nulla mundani sensus ratione concipies. Tantum enim abest ab operibus Dei intelligentia mortalis ingenii, quantum distare potest ab eternitate mortalitas. Sed optima homini ratio est, ut in his que non potest mente complecti, cedat mentis  auctori. Scire ergo debemus, carissimi, quia natiuitatem passionemque dominicam non nobis eius dedit conditio, sed uoluntas. Nostri nimirum exegit causa negotii, Christum Dominum pudorem uentris non declinare feminei, sordentem pannis infantiam perpeti, crescentem per moras exspectare pueritiam, conualescentem temporibus agere iuuentutem, et cum omni patientia Iudaici furoris iniurias cedesque perferre. Neque uero superflue uoluntatis erat, aut uacue, ut Dei Filius per tantarum dedecora passionum materia humanitatis moreretur in terris, qui 499 celesti in regno paterna deitate uiuebat, nisi nasci illum remedii nostri necessitas flagitasset. Quid Deus ad carnem? quid immaculatus ad crucem? quid eternus ad mortem? Essent quidem Dei Filio uerba ac uulnera, omniaque illata passionis opprobria reputanda,  nisi uniuersa que passus est resurrectio mox secuta curasset. Quis ergo ita desipiens retractando decolorare presumat, quod crucifixus est Christus, qui tot uirtutibus tantisque miraculis mirabilior factus est sua passione? Quis illi triduanam exprobrare audeat 500 sepulturam, cuius cum sempiterno Patre permanens eternitas predicatur? Imo quis non toto stupore miretur inferna illum fuisse dignatum, qui uirtute propria et ad uitam potuit redire post mortem, et celum [b 1Kb] non dubitauit ascendere post inferos? Et ideo, fratres, illud unum nobis est salutare, ut metientes nosmetipsos, et pectoris nostri angusta, que ultra modum se offerunt, castigantes, ueri Dei, quibus potentiam probamus, sequamur in omnibus  uoluntatem, qui uiuit et regnat in secula seculorum. Amen.




SERMO XXXuIII. De eadem Paschatis solemnitate X.





ADMONITIO.

Hunc quoque editum a Muratorio sermonem exhibent ueteres codices tres Taurinensis cum titulo: Item de Pascha sermo X, Casinensis 305 pag. 13, et Ratisponensis Sancti Emmerami. In his duobus posterioribus sancti Maximi nomen conceptis uerbis habetur, sed in codice uaticano 6451, pag. 21, idem sermo describitur, omisso auctoris nomine.

ARGUMENTUM.--- In resurrectione Christi unum, inquit S. Maximus, atque idipsum factum est gaudium celestibus atque terrenis. Omnem diem Dominus dedit, sed hunc paschalis festiuitatis specialiter fecit, qui  perpetuo fulgens lumine uicissitudinem non recipit tenebrarum. Credulitate recte fidei mysteria teneamus.

In paschali festiuitate, fratres carissimi, qua Dominum  nostrum rediisse ab inferis exsultamus, est nobis gaudium commune cum celo. Letantur enim angeli, inimicum Domini sui, et tyrannum celestis imperii legitimi atque eterni Regis uirtute [a 1Kb] deletum. Mortales etiam, infirmique homines gloriamur munere dominice passionis, diaboli tandem seruitute deposita, in libertatem nos uiuendi, atque in ius paterne pietatis esse reuocatos. Hoc est nimirum illud quod ait beatus Dauid: Letentur celi et exsultet terra . Unum profecto atque id ipsum factum est gaudium celestibus atque terrenis, [b 1Kb] quia unus idemque est Dominus, qui uicit in terris, et qui regnat in celo. Et iterum idem: Hic est, inquit, dies quem fecit Dominus; exsultemus et letemur in eo. Sic dicit: Hic est dies quem fecit Dominus, quasi sit aliquis  dies quem non fecerit Deus? Omnem quidem diem Dominus dedit, sed hunc specialiter fecit, qui perpetuo fulgens lumine uicissitudinem non recipit tenebrarum. Hic est dies qui discussa scelerum nube caligantibus mortalium oculis lucem perpetuitatis irradiat. Hic est dies quo uite Dominus infernum, seuientem [c 1Kb] mortem eterne noctis horrore terribilem, noua improuisaque maiestatis sue claritate deterruit. Exsultemus, inquit sermo propheticus, et letemur in eo; quasi non sufficeret dixisse exsultemus, nisi adiiceret et letemur. Sed idcirco prophetica prescientia spiritualium nobis gaudiorum uerba congeminat,  ut omni mortis [d 1Kb] tristissime merore deterso, et presentis uite letitiam predicet et future. Exsultemus ergo nunc redempti, ut postea possimus gaudere saluati. Exsultemus resurgente Domino, ut possimus eodem regnante letari. Et recte gaudebimus, fratres, si nos uere fidei [e 1Kb] munera, et prestita iam redemptio, et resurrectio promissa letificet. Cur autem, carissimi, de Omnipotentis beneficiis ambigamus? Nunquid sine causa homo est factus ex femina, qui incomprehensibiliter de Deo natus est Deus? Nunquid frustra uagire in cunis uoluit, qui terrificis tonitruum suorum uocibus terram celumque tremefacit? Nunquid incassum fleuit, qui a natiuitate 501 cecum nouis oculis sputamenti sui uirtute ditauit? Nunquid otiose potatus aceto, cibatus est felle, qui uastissima  in eremo sitientibus de petra riuos, et esurientibus de celo potuit manna prebere? Nunquid inanis eius est passio, qui [f 1Kb] in inuestigabili uoluntatis sue secreto de celestibus descendit ad crucem? Et ideo, qui crassitudine carnalis 502 ingenii passionum eius mysteria comprehendere non ualemus, credulitate recte fidei, que prestitit teneamus. Tenebimus autem capiemusque dona glorie eius si uitam nostram fides muniat, et a fide uita non discrepet. Et sicut ille nobis uoluit placere moriendo, ita nos gestiamus ei non displicere uiuendo; ipso prestante qui cum Patre, etc.




SERMO XXXIX. In eadem Paschatis solemnitate XI.





ADMONITIO.

Auctorem huiusce sermonis, quem amanuensis codicis uaticani 6451, pag. 21, ignorauit, nos tuto sufficimus, trium codicum auctoritate muniti. Hi sunt Ambrosianus, a quo deprompsit uulgauitque Muratorius tom. Iu Anecdot. serm. 6, Taurinensis cum epigraphe: Item et de Pascha sermo XI, et Casinensis 105, pag. 13. Ante Muratorii editionem eumdem publicarat Cumdius tom. I Biblioth. PP., pag. 164.

ARGUMENTUM.--- Nobis precipue letandum est, Christo resurgente, quibus noui mysterii sacramento peccata tolluntur, celum datur, redditur paradisus. Pendentis in cruce latronis fides uniuerso hominum generi profecit. Oratio Christi pro suis interfectoribus exponitur.

Iustissime, fratres, generali hodie gaudio mundus exsultat, quandoquidem reuertente a mortuis Christo cunctis ubique mortalibus spes orta est resurgendi. Et necesse est ut creaturarum Domino triumphante, illustrata per eum creatura letetur. Gaudet itaque celum, quia uidet iamdiu peccatis sordentem terram, Domini sui cruore purgatam; gaudet multitudo celestis exercitus, quia conflictu Regis sui omnis inimici principis debellata militia est. Gaudet etiam sol, quia lugubres illas tenebras, quas Domino moriente pertulerat,  letioribus radiis et perpeti gratulatione [g 1Kb] compescit. Inter ista, carissimi, precipue nos conuenit  exsultare, quorum causa Unigenitus Dei et ipse Deus humanum induit carnem, quatenus per carnem hominis ueniret ad crucem, per crucem susciperet mortem, per mortem spoliaret infernum. An non letandum nobis est, quibus noui [h 1Kb] mysterii sacramento peccata tolluntur, celum datur, redditur paradisus? Denique latroni tunc in cruce pendenti, cum fidem eius nec sua, nec Christi pena turbaret, ait ipse Dominus: Amen dico tibi: Hodie mecum eris in paradiso; dicebat enim latro: Memento mei, Domine, [i 1Kb] cum ueneris in regnum tuum . Quam mira hec fides est, fratres, ut latro, qui uitam non merebatur habere presentem, inter supplicia sua spem perpetuitatis assumeret, [i 1Kb] eamque sibi a Crucifixo crederet posse prestari! Et quam iuste tante  promissionis munus latro fidelis accepit, qui tunc regnum confessus est Christi, quando [k 1Kb] et apostoli  turbabantur! Atque ideo omnia latronis anteacta scelera unius meritum confessionis absoluit, et quidquid longa etate deliquerat, breuissimo sermone deleuit. [a 1Kb] Nec latrocinii eum sui apud Deum sanguis damnauit, quia Christi sanguinem regnum credidit esse, non penam. Quod factum, carissimi, uniuerso [b 1Kb] hominum generi profecisse non dubium est. Nam quis de Dei gratia, absoluto latrone, desperet, si tamen supplicantum preces latronis credulitas subsequatur? Habemus et aliud [c 1Kb] magnificum dominice pietatis exemplum, quo omnem mortifere desperationis formidinem deponentes de ineffabili Redemptoris nostri indulgentia confidamus. Cum enim condemnatus [d 1Kb] ab impiis penderet Christus in cruce, furorque Iudaicus illuderet Crucifixo, omnipotentem  Patrem pro interfectoribus suis ipsa inter uulnera [e 1Kb] pius suffragator orabat, dicens: Pater, dimitte 503 illis: nesciunt quid faciunt ; et cum in manu esset eius uiuorum mortuorumque iudicium, ueniam tamen [f 1Kb] pereuntibus precabatur; sed ea, ut arbitror, ratione, ut indubitanter ostenderet, et se eius tam nefarium relaxare delictum, et a suo illos Patre non esse damnandos, quibus ipse parcebat, si tamen ad nomen Christi, repudiata perfidia, conuenirent. Nam  quis reuera de petitionis cunctetur effectu, ubi remedium miseris bonus poscit a bono? Nesciunt, inquit, quid faciunt. Sciebant quidem Iudei sanguinem se fundere innocentis, sed nesciebant peccata omnium illo cruore deleri. Sciebant acerbissimo se crucis supplicio punire Christum, sed nesciebant Dei Filium triumphare per crucem. Sciebant [g 1Kb] eum esse moriturum; sed rediturum a mortuis ignorabant. Unde egregie 504 a Domino dictum est: Nesciunt quid faciunt. Nesciebant profecto Iudei illa [h 1Kb] sua impietas quante esset ministerium pietatis. At uero Dominus uirtutis sue sibi conscius, errores miseratus humanos, plenissime sciens supplicia illa que quantaque gaudia sequerentur, crucifigentium facinus, et inter tormenta benignus absoluit, mortemque  suam uitam uoluit esse occisorum, et damnationem fieri uoluit occidentium. Rediens autem ab inferis sic suos requisiuit apostolos, ut inesse sibi et potentiam diuinitatis, et ueritatem carnis ostenderet. Et ideo, fratres carissimi, Christo a mortuis resurgente letemur, carnemque illum suam ab inferis reuocasse credamus, ut possimus et apostolice gratie, et dominice resurrectionis desiderabile consortium promereri [i 1Kb] .




SERMO XL. De eadem Paschatis solemnitate XII.





ADMONITIO.

Perelegantem hunc sermonem de Paschate cum reliquis S. Maximi primus ex codice Ambrosiano in lucem protulit, ut compertum est, Muratorius. Fidem tanti codicis et editoris augemus testimonio cod. Taurinensis, ubi exstat inscriptus: Item de Pascha sermo XII. Ipsa sermonum series ab uno fonte eumdem manare ostendit.

ARGUMENTUM.--- Sanctus Maximus explicat quomodo semper nouus credendus sit Dei Filius; deinde disserit de mysterio illius humilitatis, de cruce, de nomine, de resurrectione.

Annua quidem nobis, fratres carissimi, dominice resurrectionis festiuitas redit, sed ubi religionis est ueritas, nouum semper est fidelibus sacramentum, ut ait beatissimus Paulus: uetera transierunt, facta sunt omnia noua . Nec immerito semper nouus credendus est Dei Filius, qui nullam sentit pretereuntium temporum uetustatem; nouus quippe est, fratres, in quo nulla etatis mutatio est, nec aliquando aliud nouit esse, quam natus est. Deus enim procedens de Deo, ut natiuitatis non habet tempus, ita finem non potest habere uiuendi, ut ait ad eum gloriosissimus  patriarcha Dauid: Tu autem idem semper es, et anni tui non deficient . Et non solum ipse homo Christus, qui cum Deo factus est unum, semper est nouus; sed semper uideri datur, spiritualium aquarum fomento, et celestis fidei nutrimentis  humani generis labentem renouat senectutem, dicente beato Dauid: Emitte Spiritum tuum, et creabuntur, et renouabis faciem terre . Renouatur nimirum facies terre hominis, cum uetusta diaboli captiuitate deposita, nouam noui Regis induit libertatem. Ipsius namque Domini sententia est, dicentis: Si uos Filius liberauerit, uere liberi eritis . Et recte, carissimi, solus Dei Filius peccatores liberat, quia solus liber est a peccato, ut ipse de se testari dignatus est per prophetam, dicens: Factus sum homo sine adiutorio inter mortuos liber . Sine adiutorio utique tunc uidetur effectus, cum seuiendi in eum acciperet furor Iudaicus potestatem. Exstitit uero inter mortuos liber, quia inter omnes mortales solus causas moriendi non habuit. Propter  quod et uicta per eum mors retinere eum non potuit resurgentem. uidete autem, carissimi, quantum sit in Christi humilitate mysterium, qui cum eternus sit ab eterno, et Dominus uniuersitatis, seruorum tamen suorum perficiat libertatem. Gaudet iniuriis, exsultat  opprobriis, 505 omnisque ei triumphus in cruce est, admirandoque remedii genere diabolum patiendo superat, et hominem moriendo uiuificat. Que omnia pro nobis Unigenitus Dei pietate aggressus est, uirtute sustinuit, humilitate perfecit. Ait de hac humilitate Isaias propheta: Sicut agnus coram tondente se sine uoce, sic non aperuit os suum in humilitate sua . Quam speciosa, fratres, comparatio ista, atque accommoda ueritati! Sicut enim cum tondetur agnus, nescit reclamare tondenti; ita cum crucifigeretur Christus, non restitit uulneranti. Spoliatur agnus, et silet; occiditur Christus, et tacet. Silentium agni, lanigero detonso uellere, hominem uestit. Taciturnitas Christi cunctis credentibus eterne salutis indumenta pretexit. Non aperuit, inquit, os in humilitate sua:  id est, quod inter opprobria et maledicta tacuit Christus, non fuit miserie, sed uirtutis. Tali enim proposito Dei Filius mundum redempturus aduenit, ut superbos humilitate, contumaces modestia, maledicentes silentio triumpharet. Ita sane, et legitur: Cum malediceretur, non maledicebat . Nec dubitandum hec, fratres, quia maledicere uera benedictione sciebat: neque enim terrenis moueri poterat maledictis, qui benedictiones uenerat prestare de celo. Et recte Sapientia Dei Christus nulla maledicentibus maledicta referebat, quia omne maledictum patientia repercussum in suum redit auctorem. Humiliauit itaque se Christus, ut ait Apostolus, factus obediens usque ad mortem, mortem autem crucis .  Usque ad mortem se crucis humiliat, ne celestis  506 hostia uili aliqua atque consueta morte succumberet; sed ut Dei atque hominum mediator in medio celi et terre suscepte mortis perficeret sacramentum. Auctor itaque uite nostra conditione est mortuus, ut nos illius priuilegio uiueremus. Crucifixus ergo est Dei Filius, non ut crux Christum fedaret, sed ut sacramento Christi crux nostre fieret insigne uictorie. Denique nos omnes, qui Christi confessione gaudemus, crucis signaculo gloriamur. Neque uero Christiana quis potest militia censeri, nisi fideli manu uexillum erexerit Crucifixi. Ob hanc crucis mortem, sicut legitur, exaltauit omnipotens Christum suum, nomenque illi super omne nomen dedit. Dedit illi nomen super omne nomen, cum ditioni potestatique eius celestia tradidit, mundum et  inferna subiecit, ut ait ipse Saluator: Omnia mihi tradita sunt a Patre meo in celo et in terra . An non uidetur tenere super cuncta dominatum, an non habere principatum, quem, sicut legitur, creatura omnis flexo curuata genu tremit et suspicit imperantem? Denique nonnulle iam gentes, cum inter se diuersitate uiuendi et linguarum uarietate dissideant, in confessione tamen Christi uno pariter ore concordant; et licet aliqui ex eis suasione pessima de eius a nobis discrepent deitate, nobiscum tamen et passum illum, et rediisse a mortuis confitentur. Et ideo nos, dilectissimi, resurrectionem Christi regnumque credentes, castis mentibus et sancta deuotione letemur, quatenus, quod uniuersitas credit, nos quoque  non discredere fide et operibus approbemus.




SERMO XLI. De eadem Paschatis solemnitate XIII.





ADMONITIO.

Optimus in critice magister Muratorius umus codicis Ambrosiani testimonio innixus, hunc sermonem a tenebris erutum S. Maximo asseruit, et cum aliis eiusdem auctoris publicauit. Hic idem in codice Taurinensi legitur inscriptus: De Pascha sermo XIII.

ARGUMENTUM.--- Isaie primum, deinde Dauidis testimoniis propositis copioseque explicatis, nos quoque, ait sanctus Maximus, religiosa Deo nostro gaudia deferamus, atque Pascha in azymis sinceritatis et castitatis celebremus.

Prophetarum precipuus beatissimus Isaias, qui mysteria natiuitatis, resurrectionis dominice intonauit, ait inter cetera: Letare, celum, et exsultet terra; erumpant montes iucunditatem, et colles iustitiam, quia misertus est Deus populo suo, et humiles populi sui consolatus est . Hoc preconium,  fratres, ad hos quammaxime pertinere dies, festiuitatemque prenuntiare paschalem, et ex ipsius lectionis aduertimus serie, et ex consequentibus edocemur. Recte igitur nunc celestia in omnem letitiam prouocantur, quando Unigenitus Altissimi, contritis inferni portis deiectoque diabolo, mestissimis mortalibus gaudia beate perpetuitatis inuexit. Quomodo 507 autem poterat non gaudere celum cum uideret Dominum suum peracto salutis nostre prelio ad sedem maiestatis sue, et ad dexteram Patris sedere uictorem? Gaudet celum quod Dominus suus, proposito paterne uoluntatis impleto, ac triumphi sui merito,  regnum uniuersitatis accepit. Letare, inquit, celum, et exsultet terra. Exsultat nimirum humani generis terra, que sanguine Agni celestis aspersa non solum redditur paradiso, sed regnatura cum Domino uocatur ad celum. Exsultet et caro nostra, que uere est terra, quoniam glorificata per Christum societatem Diuinitatis emeruit. Erumpant, ait, montes iucunditatem, et colles iustitiam. Hos montes collesque qui excitantur ad gaudia, patriarchas dici non inconuenienter accipimus, sicut et in Dauid sancto legimus:  Illuminans tu mirabiliter a montibus eternis ; et alibi: Montes exsultauerunt ut arietes, et colles sicut agni ouium . Nec immerito iusti quique montes nuncupantur et colles, qui terrene conuersationis humilia relinquentes, ad superiora celestis uite fidei sue uerticem sustulerunt. Iustis sime itaque uenerabiles patriarche assumere iucunditatem sermone prophetico commonentur. Quorum proles, id est Christus Dominus, mortis sue, resurrectionisque mysterio, etiam preteriti seculi Patribus uitam refudit amissam. Iucundantur omnimodis patriarche, quorum de germine natus Dei Filius uniuersam  mundi faciem diabolicis dudum impietatibus sordidatam, immaculati 508 corporis sui nouo cruore detersit. Et ideo, fratres, quia letari celum, exsultare terram, montes collesque gaudere cognoscimus, nos quoque religiosa Deo nostro gaudia deferamus; celebremus Pascha Domini, ut ait Apostolus: Non in fermento malitie et nequitie, sed in azymis sinceritatis [a 1Kb] et castitatis . Celebrabis, frater, Pascha in azymis sinceritatis et castitatis, si sensus tui redolentes dominicum panem, nullo uitiorum fermento, nulla diaboli aspersione coalescant. Celebrabis Pascha, et claritatis eius splendore fulgebis, si in corde tuo nulle tenebre cogitationis adultere tanti sacramenti lumen obscurent. Celebrabis  Pascha in azymis ueritatis, si ad Ecclesiam Dei castus,  si sobrius, si iustus, si pacificus, si plenus fraterne caritatis adueneris. Nemo enim potest uita inemendabili, corde impenitens, et cum diabolo scelerum habere consortium, et cum Christo sanctitatis celebrare mysterium. Deponamus itaque omne iniquitatis fermentum, ut possimus uere participes huius esse letitie, ad quam per Spiritum sanctum, uoce prophetica, montes conuocantur et colles, ad quam etiam celum inuitatur et terra. Quis enim ita sensu hebeti stupet? Quis ita mersis in terram oculis tenebrosa mente cecatus est, qui non hec totius orbis uota omni cum exsultatione concelebret, in quibus remissio peccatorum, regenerationis gratia, redemptionis mysterium, resurrectionis gloria, et spes eternitatis  arridet?




SERMO XLII. De eadem Paschatis solemnitate XIu.





ADMONITIO.

Ne eadem scribendo nostris lectoribus molesti simus, monitos eosdem uolumus, hunc et qui sequitur sermonem 43 exscriptos ex Ambrosiano codice, uulgatos a Muratorio tom. Iu Anecdot. fuisse, exstareque in laudato codice Taurinensi num. 20, et adnotari deesse sermones 21, 22, 23, 24, et 25.

ARGUMENTUM.--- Humane sapientie ausus diuina perscrutantis mysteria refelluntur, et quidquid contra Christi natiuitatem, uite rationem, ignominiosamque eius mortem, opponebant ethnici, grauiter refutatur.

Redemptionis nostre mysterium, fratres carissimi, quod de celo ueniens salutem nostram operatur in terris, tanta se maiestate tantaque dignatione circumfert, ut uirtus eius et ueritas occulta sit perfidis,  manifesta credentibus. Ut enim quod est sanctum fidelibus innotescit, ita rem fidei uidere non potest perfidia. In examinandis namque celestibus rebus omni sapientia infatuatur humana, atque omne cor mortale torpescit, ut ait gloriosissimus doctor Paulus apostolus: Sapientia huius mundi stultitia est apud Deum . Ipse etiam Dominus ac Saluator noster mundi huius sapientiam reprobans dicebat: 509 Gratias tibi ago, Pater, quia abscondisti hec a sapientibus et prudentibus, et reuelasti ea paruulis . Discite itaque per hec, fratres, sacramenta uite nostre non philosophicis assequenda doctrinis, sed paruulorum simplicitate credenda, quia profundo illo Dei nostri magnoque iudicio, quod sapientibus conditur, paruulo reuelatur. Paruulus enim  dicitur, non cui etas sit imperfecta, sed qui mysteriis nescit contraire diuinis. Et recte paruulus nuncupatur qui uoluntati Dei sui non parat argumenta, sed fidem. Absconditur ergo sapienti, ne manifesta uideat, quod superbe et imprudenter elatus, plus se sapere quam Deum posse, contendit. Et ideo questiones secularis sapientie refutantes, teneamus fidem que paruulis reuelatur, incunctanter credentes operatione celesti uirginem concepisse, atque edito filio uirginem mansisse post partum. Nec dubitemus eum natum de uirgine, quem sola digne potuit parturire uirginitas. Et hoc est, carissimi, in quo a mundi huius sapientibus discrepamus, quia illi in Christo  immoderatis disceptationibus suis partus feminei de spiciunt uilitatem; nos uero illuminati fide uirginalis uteri suspicimus sacramentum. Christus enim Deus ac Dominus noster ita in semetipso, quod habebat de Patre, et quod de matre sumebat, ineffabili societate deuinxit, ut incarnationis eius profundum, repulsa procul sapientum prudentia, simplicitas inspiceret paruulorum. Denique ut ad sequentia ueniamus, rident  gentes quod crucifixus est Christus, non intendentes quia per crucem illius mundus intremuit, clausus est dies et, quod nullis antea contigit seculis, celi Dominum inferna uiderunt. Adiiciunt etiam, dicentes: Quomodo Christus uester ut Deus a uobis colitur, qui timuit mori? Si ergo nosti quia mori timuit Christus, cur ignoras, non ignauie, sed mysterii fuisse quod timuit? Timuit quidem Christus, sed ut timere aut uellet, aut posset, 510 de nostri illud corporis infirmitate suscepit. Inde enim timuit unde et esuriuit, unde tristis erat, unde dormiuit, unde doluit, unde fleuit. Quod hoc rei est? uides Christum timentem mori, et non aspicis eum triumphali manu captiue mortis spolia detrahentem? uides quod timuit mortem, et uidere detrectas quod  mortuum suscitauit? Qui, peragratis inferis, sibimetipsi uitam reddidit post sepulcrum? Noli ergo illum despicere mortuum, qui sepulturam suam resurrectione glorificat. De matre enim traxit quod mortem susceperat; a Patre detulit quod mortuum suscitaret. Surgens autem ab inferis, ut ostenderet sibi inesse suscitati sui corporis ueritatem, ait ad discipulos suos, dicens: Palpate et uidete, quia spiritus carnem et ossa non habet, sicut uidetis me habere . Ossa sua ostendit et carnem, ut nullus ambigeret ipsum rediisse de tumulo qui clauis fuerat transfixus in ligno. Palpate, inquit, et uidete: id est palpate manu, uidete fide, quia inest mihi et corporis mei  ueritas, et proprietas deitatis. Spiritus carnem et ossa non habet, sicut me uidetis habere. Id est, non est nature ut spiritus uel ossa possit habere uel carnem; meo uero mysterio factum est, mea Patrisque mei uirtute, ut et caro mea in spiritu, et spiritus in carne semper mihi inseparata constarent. uidete ergo, uidete, quia ego ipse sum, qui clauis lanceaque transfossus mortem timendo non timui, qui uulnera mea non medicinalis artis industria, sed moriendo curaui,  qui in corpore meo clauorum uestigia, non mihi sed uestre fidei reseruaui. uolui enim salutaris illius passionis in me non delere memoriam, ut in cordibus uestris resurrectionis mee ueritas permaneret. Ex ideo, fratres, honoremus Domini morientis mysterium, ut possimus gloriam resurgentis accipere. ueneremur crucifixum, ut mereamur eum uidere regnantem. Elegit enim mori, non ut illum sibi uindicaret infernus, sed ut mortuos a mortuis liberaret.




SERMO XLIII. De eadem Paschatis solemnitate Xu.


511 ARGUMENTUM.--- Christi humilitas miris certisque illustrata fuit diuinitatis splendoribus. Utraque natura quod proprium erat in eo egit, ut humana conditio diuine seruiret dispensationi, et forma deitatis Filium hominis, nempe Christum, equalem Deo demonstraret.

 Superne uoluntatis ac dispositionis profunda, fratres carissimi, nisi de fide sequamur, intelligentia interturbatur humana, et in magnitudine operum diuinorum, nisi omnipotentis Dei terreremur arbitrio, mortalis ingenii ratio uelut infirma succumbit. Et ideo que Deus agit, non sunt rimanda uerbis, sed deuotione credenda. Nam in Christum Dominum nostrum ita Dei hominisque sacramenta concurrunt, ut sub quodam gemine actionis officio, et in maiestate eius humilitas fulgeat, et regnet in humilitate maiestas. Erat quippe ipse Christus sub unitate substantie diuerse, per mysteria redemptionis nostre, homo potens, et humilis Deus; sed secundum propositum glorie sue humilitas Dei homo est, et potentia hominis  Deus est. Humilis sane dicitur Deus, ubi prerogatiuam proprie diuinitatis inclinans cruci suum corpus affigi, mundo ipso lugente, permisit; et potens est homo in Deo suo, cum uerbi eius imperio infirmitates discendunt, sanitates languentibus redeunt, immundi fugiunt spiritus, et angeli obsequuntur. Itaque cum noui hominis huius sit tanta potentia, debemus aduertere quia omnis illa Dei humilitas dignationis est pietas, non deletio potestatis. Per hoc nimirum sacratissimum incarnationis mysterium, ita in unum Dominum unamque personam caro conuenit et uerbum, ut et Deus putaretur natus e femina, et homo credatur uenisse de celo, secundum quod ait Saluator, dicens: Nemo ascendit in celum, nisi qui descendit de celo, Filius hominis, qui in celo est . Queso  nunc quomodo ante passionem suam Christus, cum necdum glorificatus properasset ad Patrem, in celo esse dixit, ascendisse etiam, uel descendisse de celo? Quomodo, fratres, nisi quia erat filius hominis qui Filius Dei? Nec possumus seorsum aut hominem sine Deo, aut Deum sine homine confiteri. Nonne uidetur celum transcendisse homo, quando in utero uirginis unitus est Dei uerbo? Et tunc 512 descendisse de celo, quando nichil sibi de genuina maiestate sua uindicans, hominem suum penali tradidit passioni? Atque ideo in celo erat Christus, cum potestate celesti miranda faciebat; erat nichilominus et in terris, cum mitis et humilis terrenas per impios pateretur  iniurias. Inde etiam erat, quod dum inter concertantes Iudeos de ipso Domino populorum ferueret diuersa sententia, alter illum despiciebat ut hominem, alter mirabatur ut Deum. Inde erat ut alii illum crucifigerent,  alii adorarent; sicut et latrones illi pariter crucifixi, unus illum tanquam consortem supplicii, ut perfidus increpabat, alter ut Deum sentiens precabatur. Et ideo, fratres, quia erat tunc simul in Christo et regnantis dominatio, et ministerium seruientis. Nam cum in forma Dei esset, ut docet Paulus apostolus, formam induit seruitutis. Erat reuera in forma Dei Christus, cum aquam in uina uertendo creaturarum se esse dominum reuelabat. In forma Dei erat, cum precepto ipsius de obsessis corporibus ac uetustis e sedibus reclamantes demones pellebantur. Erat in Dei forma, cum mediis in fluctibus unda solidata, nec tamen sine timore, uenerandis eius uestigiis seruiebat. In forma autem serui erat, cum itineris fatigatione lassatus uelut requiescens super os putei  sedebat. Formam serui agebat, cum in eum insultantes impii sordidissimi oris sui sputamenta proiicerent. Serui formam susceperat, cum faciem suam, quam intueri credentibus pauori erat, a palmis et ictibus ludentium non uertit, et quod his qui uere sunt serui perpeti erat turpissimum, etiam scapulas suas, quibus nostra uenerat peccata portare, uerberantium manibus inclinauit. Quasi seruus utique erat, cum salutare ipsius caput inimicorum contexta manibus spinea corona fedabat. Itaque, fratres, cum unus idemque Dei Filius mira fecerit, flenda pertulerit, unus idemque erat, et seruus, et dominus. Totum enim ut dominus poterat, et totum patiebatur ut seruus. Sed iam uideamus quibus potissimum uirtutibus quibusque gradibus ille, qui seruus erat, Deum  se esse suis discipulis confirmauit. Primo omnium fidelissimi centurionis necessarium famulum, cum lethali urgeretur incommodo, rogatus ab eius domino, absens absentem, ut uere Deus, missa sanitate, curauit, et egrotum illum, quem paulo longius decumbentem 513 corporaliter non uidebat, deitatis sue oculo uisitauit. Denique miserande uidue unicum filium, cum iam sepeliendus lecto portaretur ad tumulum, iussione uiuificantis imperii suscitatum, uite simul ac matri, medias inter turbas, et morte ipsa teste, restituit. Post hec, sacerdotum principe pro salute filie sue supplicante, ipse qui uitam nascenti dederat, defuncte puelle animam proprium  induxit in corpus. Ac ne de miraculis recentioris obitus apud impios colludii remaneret ulla suspicio, et putarentur non esse mortui tam uelociter suscitati, ad beati Lazari pergitur sepulturam, qui quatriduanus, et fetidus, uinculis insuper, ut moris est, colligatus, 514 ad preceptum Christi uocantis exsiliens, factus est continuo Domino suo in colloquio particeps, et in mense societate conuiua. Que omnia facta sunt idcirco, carissimi, ut nemo penitus de eius  reditu ab inferis disputaret, qui probabatur tanta gloria suscitasse defunctos. Et ideo credamus Domino Deo nostro tam stupenda mirabilia facienti. Amemus eum tam magna nobis beneficia conferentem, suscitantem mortuos. ueneremur ab inferis resurgentem; colamus, adoremus etiam ad Patris dextram considentem, atque omni deuotione uiuorum mortuorumque uenturo iudici seruiamus, qui cum Patre et Spiritu sancto, etc.




SERMO XLIu. De Ascensione Domini I.





ADMONITIO.

Huius item sermonis auctorem esse Maximum non stylus modo, uerum etiam codicum auctoritas ostendit. Atque id quidem ultro concedit Muratorius una fretus fide codicis Ambrosiani. Nos uetera monumenta uersantes Ambrosiano consonare comperimus cod. Taurinensem, in quo idem sermo inter Maximianos est De Ascensione Domini sermo XI, et cod. Casinensem 102, pag. 70.

ARGUMENTUM.--- Eleuatio Christi ad celos, qua captiuam duxit captiuitatem, id est iustos a tartarea liberatos potestate, secum coheredes fecit celestis regni, magna nos debet afficere uoluptate, cum et Dominum ad eternam remeasse gloriam intueamur, et nos de ea bene sperare iubeamur.

Religiosis admodum gaudiis deuotaque letitia, fratres carissimi, hodierni mysterii nobis est celebranda festiuitas, quia Christus Dominus noster, cui inter primordia congressionis sue tentator ille dicebat: Si Filius Dei es, dic ut lapides isti panes fiant , celum hodie penetrans omnem credentem uiui lapidis confirmat munimine, et celestis panis refectione uiuificat; et totius doli artifex explorabat, dicens: Si Filius Dei es, mitte te deorsum; non solum deorsum non corruit, sed sumptis eterne glorie  pennis uictor emuli sui uolauit ad celum: Ascendit enim, sicut scriptum est, super cherubim, et uolauit: uolauit super pennas uentorum . Et cui tunc diabolus, si ab eo esset adoratus, regna et potestates seculi promittebat, spreta uanitate tentantis, dominatum mundi et sempiternum celi accepit imperium, ut ipse ait: Omnia mihi tradita sunt a Patre meo in celo et in terra . Nec immerito beatissimo remuneratus est regno, qui legitimi regis animum gerens tyrannica promissa despexit. Magnis igitur approbatis, incomprehensisque miraculis, mysteria nobis Christi uirtutesque succrescunt. Nam quem maternus uterus in usum presentis uite humana per incrementa produxit, ingenito confederatus Patri dextere eius perpetuus dominator assedit; et quem  terris persequentum uox impia [a 1Kb] blasphemat, obsequentium nunc angelorum laudatio indefessa concelebrat; sicut scriptum est: Laudatio eius manet in seculum seculi . Letemur itaque, fratres, et exsultemus in Domino, quia hodie celi alta transcendens ad paterne sedis incogitabilem maiestatem  Christus ascendit, et hominem, quem inuidia malignantis inimici prima illa paradisi habitatione depulsum [b 1Kb] proiectumque in hanc mundi labem fecerat esse peregrinum, angelica in patria collocauit, et paradisi exsulem, ciuem celestium fecit. Propter quod, carissimi, immensa nobis est gratulatione letandum, quia quos tentator elisit, Saluator erexit, et quos peccatum diaboli uinxerat, Christi gratia liberauit; sicut ait beatissimus Paulus apostolus: Ubi abundauit peccatum, superabundauit et gratia . uere superabundans gratia, que deleto homini mortem transfudit ad uitam, et penam uertit in premium. Nam quod reuera potest maius esse premium peccatori, quam quod eius causa Unigenitus Dei induit carnem, crucem 515 pertulit, sepulturam dignatus  est, inferna non horruit, damnatoque ipso auctore delicti, susceptum hominem portauit in celum? Intendite itaque, dilectissimi, [1 1Kb] quia plus profuit homini culpa quam nocuit; nam qui preuaricationis humiliatus lege captiua diabolico iugo colla subiecerat, omnia tyrannice captiuitatis uincula a Dei Filio captus euasit. Sicut ait de ipso Domino Redemptore nostro uenerandus Dauid: [c 1Kb] Ascendens in altum captiuam duxit captiuitatem, dedit dona hominibus. Quid ergo prodest nobis si captiuitatem nostram captiuam sursum Dominus duxit, et quod captum a diabolo erat, non sineret esse captiuum? Per omnia nobis prodest, carissimi, et inestimabiliter prodest, quia in captura diaboli dura est seruitus, et beata in Christi captiuitate libertas. Nec dubium, quia omnis captus  a diabolo, traditus inferni tenebris semper in luctu est, et in lumine celestis regni Christi captiuus exsultat. Ait ergo beatus Dauid: Captiuam duxit captiuitatem, 516 dedit dona hominibus. uidete et aduertite, quam nos expediat Christi esse captiuos, qui captis suis non solum eternam tribuit libertatem,  sed et ineffabilia celestium munerum dona largitur. Ideoque alio in loco patriarcha decantat: Conuerte, Domine, captiuitatem nostram, sicut torrens in austrum . Conuerte, ait, non auerte, id est presta, Domine, ut qui iam dudum capti a diabolo sumus, tui tandem mereamur esse captiui. Scimus enim quia diabolo esse subiectum peramara conditio est et inexpleta, [a 1Kb] tibi, Domine, seruire iucunditas. Nec ambiguum  hoc, fratres, quia ipse Dominus ait: Iugum meum suaue est, et onus meum leue . Idcirco disrumpentes infidelitatis uincula, et proiicientes a ceruicibus nostris iugum diaboli, omni cum deuotione colla nostra dominico subdamus imperio, quia magnam credentibus confert Euangelii iugum et Christi captiuitas suauitatem. Qui cum Patre et Spiritu sancto, etc.




SERMO XLu. De eadem ascensione Domini II.





ADMONITIO.

Premittitur hic sermo superiori in codice Taurinensi, in quo est decimus eorum qui De ascensione in scribuntur. Nos seriem Muratorianam sequi maluimus, ut que codici Ambrosiano, e quo idem descriptus fuit sermo, plane respondeat.

ARGUMENTUM.--- Sicut de celo uenisse Redemptorem  credendum est, ita eadem fides nos persuadet eum ad celum remigrasse. Magni faciendus est reditus Domini ad sedem glorie; et ualde etiam nos consolatur parta felicitas, quod inter celestes incolas Christus hominem cooptauerit.

Hodierni diei festiuitatem, fratres carissimi, mysterium nobis dominice Ascensionis instituit, ut Unigenitum Dei, quem pro redemptione omnium ad terras uenisse gaudemus, pro eternitate nostra celum letemur ingressum: nam hec est ueritas fidei salutaris, ut cuius passionem credimus, gloriam non negemus. Nec magni sane miraculi res est, quod ad celum redit qui uenit e celo, sed quod hominem, quem suscepit e terra, peruexit ad Patrem. Ait beatissimus Dauid: Letentur celi et exsultet terra ; quod eum de sacramento Christi cecinisse non  dubium est: nam exsultat terra, que regnare suum uidet in celestibus Redemptorem; letatur celum, quia et Deum suum, quem habuit, non amisit, et hominem, quem non habebat, accepit. Gaudet terra Filium Dei descendisse de celo, sed non minus exsultat celum Filium hominis ascendisse de terra. Sedit, inquit, ad dexteram Patris. Quam necessarium erat, carissimi, ut caro hominis, que iamdiu erat  peccato dominante captiua, illic uiuendi acciperet  libertatem, quo culpa transire non possit! Ascendit ergo ad Patrem Saluator, ut et ipse debito potiretur imperio, et nobis eternitatis 517 promisse spes integra permaneret. Nec dubitandum, fratres, de hoc Domini, quem predicamus, ascensu. Nam si Elias quondam Dei famulus ob castitatis et fidei merita curru flammeo et equis igneis usque ad celum est eleuatus, cur non tota deuotione credamus Christum nostrum celos supergredi potuisse, qui sempiterni Patris et uerbum est et uoluntas? [1 30Kb] De hoc nempe dictum est per Spiritum sanctum: Regna terre, psallite Domino, qui ascendit super celos celorum ad orientem ; et iterum: Dominus in celo parauit sedem suam, 518 et regnum eius omnibus dominabitur ; et alibi: Dominus ascendit  super celos, et tonat. Aut quomodo poterat non in celum recipi, qui humanum genus uocabat ad celum? Exsultemus itaque, dilectissimi, et letemur, quia ibi esse nostrum nouimus Redemptorem, unde cuncta et prospicere possit et regere, et quia illic ereptum ab inferis hominem collocauit, ubi non arbor scientie boni et mali mortifera poma pretendat, sed salutaris ac simplicis bonitatis inhabitat plenitudo.




SERMO XLuI. De eadem ascensione Domini III.





ADMONITIO.

Et styli ratio, et codicum ueterum, Taurinensis cumprimis, auctoritas effecit ut, Muratorio assensus, hunc etiam sermonem S. antistiti Taurinensi attribuendum esse iudicarem. Est uero is in eodem Taurinensi codice inter S. Maximi sermones De ascensione sermo XIII, quem quidem ex Ambrosiano codice expressum transtulit idem Muratorius in Iu tomum Anecdot.

ARGUMENTUM.--- Gloriosa Domini ascensio nouam letitie rationem suppeditat. Dauid uaticinatus est Christum celicas inter uirtutes recipiendum. uerba prophetica, aliaque Scripture loca doctis commentariis illustrantur.

Quantus et quam inuestigabilis sit in operibus suis Unigenitus omnipotens Dei ineffabilium mysteriorum  eius magnitudo declarat, qui, suscepto aduersus mundi principem prelio, pugnando in homine et uincendo per hominem incolam celi terreque dominum fecit. Qui etiam corpus illud humilitatis nostre, quod fragili sumpsit e femina, uariis persequentum obiecit iniuriis, cruci etiam permisit affigi, eleuatis eternalibus  portis secum, et in se hodie euexit ad Patrem. Denique beato Dauid instruente cognouimus, colloquentibus inter se uirtutibus celi, hec predicta mortalibus. Ait enim: Tollite portas principes uestri, et eleuamini, porte eternales, et introibit Rex glorie . Recte, carissimi, eternales eleuate sunt porte, quia gloriosissimo Regi et eternitatis Domino mirabilis ad superna parabatur ingressus. Annuntiatur ergo per patriarcham eumdemque prophetam eleuatas eternales portas, ut aduertamus preeunte illuc Christo, celum iam patere mortalibus. Patebunt, dilectissimi, porte ille fidelibus, et semper patebunt, quas, deuicta morte triumphatoque diabolo, ad Patrem pergens preuius Saluator aperuit. Mirantibus autem et percunctantibus quis esset iste Rex glorie, ita protinus respondetur: Dominus fortis et potens, Dominus potens in prelio . Ideo ergo potens, quia fortis. Et ita reuera est predicanda  potentia, que non alienis fulta uirtutibus, sed sua sibi per omnia potestate subsistit; que a Domino et Redemptore nostro non ambitione presumpta est, non munerum redempta commercio, non ulla adulatione quesita, sed perfecta et simplici uirtute possessa. Nam quod Patri obediens fuit usque ad mortem crucis, sicut ait Apostolus: Dedit illi nomen quod est super omne nomen, ut in nomine Iesu omne genu flectatur celestium, terrestrium et infernorum . Hic enim cum dicit: Dominus fortis et potens, non gemina Christi a Patre potentia, sed inuicta noui hominis fortitudo laudatur. Neque uero magnum erat, fortem dici illum, per quem creata sunt omnia, et qui omnipotens ab Omnipotente processit. Fortis ergo et potens in prelio 519  Dominus. Fortis, non quia inimicos suos potenter occidit, sed quia pro nobis patienter occisus est. Potens, quia inter opprobria et supplicia passionum tante sibi uirtutis conscius ut ministerium redemptionis impleret, suam noluit ostentare potentiam. Cum enim in forma Dei esset, non rapinam arbitratus est esse se equalem Deo, sed semetipsum exinaniuit, formam serui suscipiens . Fortis itaque potens est et gloriosus. Fortis, dum a diabolo in congressione non uincitur. Potens, dum subiugaturus mortem inferni claustra disrupit. Gloriosus, dum immaculato sanguine suo captiuitatis nostre, chirographo ex lege deleto, ad sedem paterne glorie cunctis celorum uirtutibus adorandum ascendit. Que igitur est huius profunditas sacramenti, quam imperscrutabile diuine operationis arcanum, quod is qui ante secula prodiuit a 520 Patre, ille, qui in fine temporum processit ex femina, unus factus est Deus?  [1 1Kb] Atque hoc ideo, ut cum esset Unigenitus indiuisus a Patre haberet homo in Unigenito Dei paterna cum immortalitate consortium. Propter quod, fratres, sic Dominum ascendisse confiteamur in celo, ut non nos sine eodem relictos esse credamus, quia ipse sub momento ascensionis sue ait apostolis: Ecce ego uobiscum sum omnibus diebus in consummationem seculi . Nam qui ita descendit a Patre, ut apud Patrem inseparabilis remaneret, sic nimirum de terris ascendit ad celum, ut non relinqueret mundum. Est enim hec omnipotentia Deo nostro, est huiusmodi eius et tam indefinita potestas, ut eum pro immensitate sui omnis ubique habeat creatura presentem. Cui honor et gloria in secula seculorum. Amen.




SERMO XLuII. De eadem ascensione Domini Iu.





ADMONITIO.

Nunc primum hic sermo in lucem prodit, quem e uetustissimo codice monasterii de Appannis descripsimus. Est autem tam similis oratione ac stylo Maximi sermonibus reliquis, nichil ut optari possit similius.

ARGUMENTUM.--- In triumpho Christi ascendentis in celum, non tam spectanda est eius humanitatis celestis regni eterna possessio, quam comparata nobis eiusdem beatitatis hereditas. Hic totius dispensationis diuine est finis, ad quem omnes conatus nostri sunt dirigendi.

Discessurus e regione ista umbre mortis Dominus noster iehsu Christus, ut suos, quos antea in fide dilectissimos erudierat apostolos, de necessaria sui absentia solaretur, Spiritum sanctum, cui cum ipso et Patre unum atque idem uelle est  De spoliatione sua dolet cum suo principe tartarus, de sui autem damni restauratione letatur uniuersus celestis  exercitus. Hodie caro, quam in terris Spiritus sancti operante uirtute a uirgine matre assumpserat, ad Patris dexteram est collocata, eidemque omnium celestium spirituum sunt curuate nature. Hodie noua illa uia de qua olim dicebat Apostolus, nobis  est initiata, quia per beatissimam illam Christi carnem eternus ille celi aditus, per quem nulla prius caro transierat, nobis est deseratus. Hodie ille liber quem nemo nisi Agnus potuit aperire, est reseratus; quoniam in illius morte eiusdem sunt libri reuelata sacramenta; et ea que in lege et prophetis de eo scripta inueniuntur, consummata dispensatione maiestatis eius, hodierna die completa sunt. Descendit primo Christus ut nostre consors fieret nature; ascendit nunc, ut sue nos comparticipes efficeret glorie. Descendens mirabili conuersatione uisibilis miraculis letauit infantes. Ascendens dedit dona hominibus, quibus in fide eruditi, atque in uirile robur  educati temporalem ipsius uisionem iam non ultra appeterent; sed quo eos ipse precesserat tota cum animi contentione illum sequi studerent. Ergo cum temporali eiusdem uiduati simus presentia ad eter nam eiusdem uisionem tota intentione festinemus,  eidemque cum Psalmista dicamus: Tibi dixit cor meum, quesiui uultum tuum, uultum, Domine, requiram; ne auertas faciem tuam a me . Neque enim tota humanitatis Christi sanctissima dispensatio aliud intendit, aliud exigit, nisi ut ad superna nos dirigat, quatenus expleto mortalitatis nostre tempore ad sui manifestam 521 nos perducat uisionem, atque eterna uultus sui gloria nos satiet; testante Apostolo: uidebimus eum tunc sicuti est ; atque, ut Psalmista ait: Satiabor cum apparuerit gloria tua ; illisque in eternum fruemur bonis, que oculus non uidit, nec auris audiuit, nec in cor hominis ascendit, que preparauit Deus diligentibus se . Que quidem bona, quantum in enigmate poterat, Dauid ille sanctus admirando  intuebatur, cum diceret: Quid mihi est in celo, et a te quid uolui super terram ? Nam celestis glorie magnitudinem nec dicendo explicare, nec cogitando sufficiebat comprehendere. Hec igitur non tantum esuriamus, eademque sitiamus, quoniam ad hoc pontifex summus pro nobis precursor sancta sanctorum ascendit, atque ad dexteram Patris sui sedet, ut membrorum suorum exemplo  spem nostram confirmaret, eo secuturam esse aliquando uniuersi gregis humilitatem, quo suum credit precessisse pastorem. Sic enim ipse etiam Dominus promisit apostolis 522 suis, dicens: Ubi fuerit corpus, ibi congregabuntur et aquile . Aquilas enim sanctas uocat, qui cupiunt dissolui et esse cum Christo. Illa enim aquilarum fertur esse natura, ut cum ultra maris undas odoratu suo cadauera sentiunt, eo celeri uolatu se conferant ad suam esuriem saturandam. Hec autem aquilarum esuries desiderium sanctarum significat animarum, quo caput suum extra mundi turbines iam in summa quiete constitutum fidei naribus sentientes, dulcissime spei uolatu presentie conditoris sui uellent assistere, eiusdemque uultus satietate gaudere. Patris  sui dextra regnare credamus, atque ad eum quasi geminis uirtutum alis, caritate et spe, semper tendamus. Ut uero cum eo et nos quoque eternam possimus regnare uitam, nos.  Ut a cunctis uitiis emundati, habitaculum Dei, qui semper in nobis maneat effici mereamur. Explicit.




SERMO XLuIII. De Pentecoste I.





ADMONITIO.

Sequuntur de Pentecoste sermones octo, quorum priores sex ex codice Ambrosiano descripsit uulgauitque Muratorius; septimum autem et octauum nondum editos ex codice olim abbatie Sancti Dalmatii exscriptos damus. Hi omnes in laudatis codicibus sancti Maximi ornantur nomine, cuius et dicendi copiam, et stylum cognoscere quisque potest. Sed hic primus legitur etiam in codice Taurinensi, de Pentecoste XuIII.

ARGUMENTUM.--- Spiritus sancti diuinitatem precipue probandam assumit S. Maximus; ad quem finem ut  uiam sibi aperiat, meminit eum in omnibus reparationis nostre mysteriis suis supernis muneribus adfuisse. Cumque certum sit in diuinis omnia ab uno fonte proficisci, ubi communia sunt munera, commutis etiam debet esse natura, ac proinde uoluntas et beneficentia. Neque discrepantiam aut disparitatem diuersa gratiarum genera inducunt, cum unus et idem sit omnium largitor Deus.

Quanta sit omnipotentis Dei cura de salute mortalium, ipsa solemnitatum nostrarum frequentissima sacramenta declarant. Nam primo omnium, ut in celestem gloriam natura transire possit humana, mortalis hominis corpus substantia diuina suscepit, atque ut in hanc tantam beatitudinem mystici nos lauacri gratia prepararet, totius fluenta mundi suo Dominus baptismate consecrauit, et benedictio sacri corporis  eius cunctis ubique aquis regenerandi tribuit potestatem. Denique ut diabolum ipsum nostre salutis, sueque uoluntatis inimicum iustus Dominus, iusto certamine triumpharet, crucifigi se ab eo, sua, Patrisque sui uoluntate permisit, ut immaculati passio fieret damnatio persequentium. Moriendo etiam Christus sese mortalibus adequauit, ut superata morte uitam mortalium repararet. Celi nichilominus alta conscendit, ut spem credentium, quam blanda promissione nutriuerat, mirabilis ascensus sui premisso confirmaret exemplo. Sed quia hec omnia specialiter quodammodo per Unigenitum Dei munera nobis delata uidebantur, Spiritus quoque sanctus, cuius hodie salutarem  celebramus aduentum, ut eiusdem se, qua Dei  Filius erat, uoluntatis ac deitatis ostenderet, redemptos Christi sanguine maiestatis sue uirtute suppleuit, ut qui in utero beate Marie corpus noui hominis, salua eius uirginitate, formauerat, apostolorum quoque eius et corda celesti uigore firmaret, et linguas nouo ditaret eloquio, quatenus idem Spiritus, 523 qui redemptioni omnium Christum femineo mirabiliter a uentre produxerat, prestita uarietate linguarum, cunctis eum gentibus per apostolos predicaret. Quis non aduertat, carissimi, Unigenito Dei et Spiritui sancto concordem in omnibus uoluntatem, quandoquidem, quos Christus elegit in terris, Spiritus uisitaret e celo? Et ideo quorum unam uidemus in apostolis gratiam, unam necesse est credamus et in deitate uirtutem. Sic reuera apostolorum pectora  Paracletus adimplebat, ut et Christi presentia non deesset; nam quorum indiuisa sunt munera, est utique inseparata diuinitas. Quod uero ingreditur Spiritus in quos habitat Christus, non eis ad deitatis crescit augmentum, sed ad fidem proficit unitatis. Potuit nimirum Dei Filius, qui creauerat usum loquendi, discipulis suis diuersitatem dare linguarum, sed reseruata uirtus est, per quem uerus esse Deus etiam Spiritus probaretur. Hec namque est, ut credimus, incomprehense dispensatio Trinitatis, ut cum omnia simul Pater, et Filius, et Spiritus sanctus eiusdem deitatis effectu inseparabiliter operentur, quedam tamen specialiter a singulis tribuantur. Nam  pro remedio uite nostre Pater nobis largitus est Filium, Filius regenerationis prestitit gratiam, uirtutem Spiritus ministrauit; sicut doctrina patriarche psallentis annuntiat, cum dicit: uerbo Domini celi firmati sunt, et Spiritu oris eius omnis uirtus eorum . Quam necessarie autem dedit apostolis Spiritus scire gentium linguas, ut ueritatem salutaris fidei omnis per eos posset audire gentilitas. Sed quod prestat Spiritus, prestat et Pater, qui totum cum Patre habet, qui totus semper a Patre procedit. Et quod prestat cum Patre Spiritus, prestat et Filius, quoniam de eodem Patre natus est Filius, a quo procedit et Spiritus. Ait enim Christus: Omnia que habet Pater mea sunt . Si omnia que habet Pater Filii sunt, ergo et quod Spiritus habet cum Patre et Filio commune est. Et ideo quorum in nomine  nulla diuisio est, una eorum in omni operatione et uoluntas credenda est et potestas. Sic igitur in suis fidelibus celestia Trinitas peragit sacramenta, ut quamuis discreta uideatur operatio, indiscretum tamen probetur imperium. Una itaque Filio ac Spiritui 524 sancto cum Patre est deitas, qua sicut de Deo nasci non potuit nisi Deus, ita dubium non est esse Deum qui procedit a Deo. Qualiter autem ab uno eodemque Patre et Filius, qui erat, natus sit, et Spiritus, qui natus non est, procedat, ipsi soli Diuinitati notum est, que ut est sola, se nouit. Nemo enim, sicut lectum est, nouit Patrem, nisi Filius . Quod ergo nouit Filius, nouit et Spiritus, cui cum Filio et Patre unum nomen, ac una est deitas. Qui, ut ait apostolus Paulus, scrutatur altitudines Dei . Scrutari autem dicitur Spiritus altitudines  Dei, non ut ipse quasi occulta sibi ac abdita rimari  uideatur in altero, sed ut aduertas inscrutabilia tibi esse que Dei sunt. Perspice itaque, frater, profunda Patris, nisi Filium, qui de ipso est, et Spiritum, qui ab ipso est, scire neminem posse. Nec coneris intendere quod nulli est uidere concessum. Credere enim sibi id, quod est, iustum est; non hoc ipsum, quod est, qualiter est, inuestigare permissum. Acceperunt ergo apostoli per Spiritum sanctum diuersitatem linguarum; sed unus Deus est, quem loquuntur. Et ob hoc ceperunt uarietatem linguarum, ut diuersitas Gentium sermone multimodo fidei disceret unitatem. Denique ut lectum est, disserente beatissimo Petro, tria millia hominum crediderunt . Nec incredibile sit hoc nobis, quia idem Spiritus et apostolorum erudiebat linguas, ut credenda loquerentur; et ut predicantibus apostolis crederetur, audientium pectora  idem Spiritus preparabat. Qui dabat loquentibus sensum, prestabat audientibus intellectum, ut non dubitatur unius esse uirtus in ore loquentium, et in corde credentium. In his, carissimi, opus quidem uisibile, sed inuisibilis operator; manifestus uirtutis effectus, sed efficientis occulta maiestas. Rectissime igitur uictoriam fidemque Christi Spiritus annuntiat, qui aduentum eius promiserat per prophetas, qui eum uirgineo in utero, qui baptismo eius cum testimonio paterne uocis adfuit in columba. Credentes itaque Patrem, et Filium, et Spiritum sanctum unius semper esse uoluntatis, et operis uinculo etiam Christiane pacis uniti in precepta diuina uite nostre semitas dirigamus, ut plenitudinem gratie Dei ac uisitationem Spiritus sancti sanitate fidei et actuum nostrorum conuersatione mereamur, etc.




SERMO XLIX. De Pentecoste II.





ADMONITIO.

525 In codice Taurinensi hic sermo inter homilias sancti Maximi 20 numeratur, editusque ex codice Ambrosiano a Mabillonio et Muratorio locis supra indicatis fuit.

ARGUMENTUM.--- Sancti Paracleti diuinitatem iterum probat Maximus, quod ipse uenerit testis et annuntiator hominibus glorie Christi apud Patrem. Nemo enim, ait S. episcopus, diuinum aperire poterat secretum, nisi qui particeps Diuinitatis descendisset de celo. Deinde docet mansurum Spiritum sanctum in cordibus pacem et concordiam diligentibus.

Post festiuitatem dominice Ascensionis, fratres carissimi, sancta Pentecostis hodie mysteria celebramus, ut sicut letati sumus celum pro nobis ascendisse hominem, ita nunc exsultemus nostri causa Spiritum sanctum descendisse de celo. Perrexit  Christus ad Patrem, Paracletus uenit a Patre, ut non ambigamus omnia nobis salutis eterne munera omnipotentis Patris dispositione et uoluntate conferri, a quo Spiritus uenit, et ad quem Filius uadit. Ascendit ergo in celum nouus homo, ut per eius gratiam uenire ad terras Spiritus dignaretur. uenit e celo Spiritus sanctus, ut regnare cum Patre Christum  mortalibus nuntiaret. Nam quis alius habitantibus terram diuinum poterat aperire secretum, nisi particeps Diuinitatis uenisset e celo? Lectum itaque est, ut audistis: Et dum complerentur dies Pentecostis, erant omnes unanimes simul in eodem loco . Et post pauca ait: Repleti sunt omnes Spiritu sancto, et ceperunt loqui uariis linguis, prout Spiritus dabat eloqui eis. Erant ergo unanimes apostoli, et repleti sunt Spiritu sancto. Ad [a 1Kb] unanimes uenit, concordes uisitat, pacificos muneratur, et libenter uenerabilium apostolorum 526 repleuit corda, quorum iam pectora auctor et magister Christus habitabat: Seditque, ut audiuimus, Spiritus sanctus supra unumquemque  eorum . Aduertite, carissimi, quia pacificorum pectus sedes est Dei, ut ait beatus Dauid: et factus est in pace locus eius. Nec dubitandum apostolos inuicem erga se unanimitatis gratiam custodisse, quibus transiturus ad Patrem predixerat Christus: In hoc cognoscent omnes quia discipuli mei eritis, si  dilectionem habueritis ad inuicem . Et iterum: Pacem meam do uobis, pacem meam relinquo uobis. Non est ergo mirum si in pectoribus apostolorum dilectio mutua et pax Christi Spiritum sanctum delectabat. Legimus etiam in Euangelio Saluatorem dixisse discipulis suis: Ego rogabo Patrem, et alium Paracletum dabit uobis . Et iterum ait: Nam si ego non abiero, Paracletus non ueniet ad uos; si autem abiero, mittam illum ad uos. Quis itaque poterit impune non credere, uel sanctum Spiritum esse Deum, qui per Dei Filium predictus aduenit, uel Christum Dominum, cuius salutare promissum Pater sempiternus impleuit? Magnum hoc, fratres, incomprehensumque est sacramentum, cum de terris ad celum uadit homo, qui Deum nobis ad terras mittat  e celo. Et est reuera hec pax, et consonantia Deitatis, ut et Christus annuntiante Spiritu nasceretur, et Spiritus Christo promittente descenderet. [1 2Kb] Inuicem se loquuntur, inuicem se mittunt, inuicem sibi obediunt, quia non est in eis aut uelle, aut posse diuersum, et unum semper cum Patre agunt pro mortalium  eternitate mysterium. Expedit, ait, uobis, ut ego uadam . Quam mirabile hoc nostre salutis 527 est munus! ut sicut expedit uobis Christum uenire de celo, ita illum expedierit et redire. Expediuit illum uenire, ut suum pro nobis sanguinem daret; expediuit nichilominus et redire, ut suum nobis Spiritum largiretur. Repleti sunt ergo, ut lectum est, Spiritu sancto, et ceperunt loqui uariis linguis, prout Spiritus dabat eloqui illis . uarietas ista linguarum Diuinitatis annuntiat unitatem. Diuersus quidem et multiplex sermo prodibat a singulis, sed unus in omnibus loquebatur. 528 Sonat Hebreus linguam quam ante non didicit, ut possit fidem, quam ignorabat, audire gentilis. Nec mirum, carissimi, si apostolis suis Christus per Spiritum sanctum linguarum  notitiam dedit, qui claudis gressum, cecis oculos, mutis potuit reparare sermonem. Et ideo, fratres, non dubitemus de his, sed tota cum deuotione credamus, quia et Deo omnia sunt possibilia, et necesse erat ut nouam fidem noua loquendi miracula confirmarent.




SERMO L. De Pentecoste III.





ADMONITIO.

Exstat is sermo non modo in Ambrosiano codice, sed etiam in Taurinensi, in quo homilia 21 habetur numero

ARGUMENTUM.--- Patris eterni clementiam merito effert Maximus, quod cum ei parum uisum fuisset, dedisse hominibus Filium redemptorem, etiam Spiritum eius in illorum corda effudit, supernisque muneribus cumulauit. Linguarum donum datum apostolis, noue legis preconibus eleganti oratione prosequitur.

Manifestum est, fratres, cunctisque perspicuum,  quanta omnipotenti Deo Patri de uniuersis sit cura mortalibus, cui parum fuit unicum morti Filium tradidisse pro nobis, nisi in corde fidelium suorum etiam munerum plenitudinem effudisset, sicut dictum est a Domino per Prophetam: In nouissimis diebus super seruos et ancillas meas effundam de Spiritu meo, et dabo prodigia in celo sursum, et signa in terra deorsum. Sol conuertetur in tenebras, et luna in sanguinem . Dat profecto Dominus prodigia in celo, cum in natiuitate Christi noua Chaldeorum oculis stella prefulget, et in passione eius repentina obscuritate fuscatus sol meridianus occumbit. Dat signa in terra, cum ipsa terra inconsuetis motibus contremiscit, cum rupta in partes saxa dissiliunt, cum etiam sepulcra refundunt luci corpora defunctorum. Sol,  inquit, conuertetur in tenebras, et luna in sanguinem. Quid aliud est, carissimi, si spiritualia contemplemur,  conuerti in tenebras solem, nisi cum Christus transit in mortem; aut conuerti in sanguinem lunam, nisi cum sancta Ecclesia pro confessione Christi sui uariis passionibus cruentatur? Traditur morti Christus, non ut in corruptione remaneat sepulture, sed ut post inferi tenebras fulgentior elucescat. uexatur Ecclesia manibus cruentorum, non ut inter supplicia  penasque deficiat, sed ut per multimodos uictoriarum titulos in omnem pulchritudinem cruore triumphantium martyrum decoretur. Hec uero omnia agit et perficit una et eadem gratia concordantis Christi et Spiritus. Christus utique, qui seruorum suorum pectora in omne patiendi desiderium spe perpetue retributionis incendit. Spiritus nichilominus uigore uirtutis diuine in contemptum mortis credentium corda confirmat. Et ideo postquam Dominus rediit uictor ad Patrem, suumque se recepit in regnum, paterna secum gratia largiente, dedit apostolis suis Paracletum, quem promisit, ut fidem quam in eis ipse plantauerat, ueniens desuper Spiritus custodiret. Descendit ergo in apostolos Spiritus, promittente Christo, ut appareat unam eorum esse in  omnibus indissolubilem uoluntatem. Quam congrue autem ipsa se Diuinitas alterno testimonio humanis  inserit sensibus, cum Christus prenuntiat Spiritum uenturum esse de celo, et regnare in celo Christum Spiritus attestatur! Quis autem dubitet uocem esse uerissimam, et eius qui pergit ad celum, et illius qui uenit de celo? Repleti itaque sunt hodie apostoli, ut lectum est, Spiritu sancto, et ceperunt loqui uariis linguis, prout Spiritus dabat eloqui eis . Illos nimirum repleuit Spiritus, quorum corda aduentui eius sanguis et doctrina Christi purgauerat. Et hec prima fuit Spiritus aduenientis utilitas, ut hi uiri qui in salutem uniuersarum gentium 529 fuerant ordinati sermone omnium loquerentur. Tantaque Paracleti gratia apostolorum et linguam repleuit et pectus, ut nec uirtus uerbis eorum deesset, nec uerba uirtuti. Neque sane est aliud in diuinis humanisque  rebus, quod ita hominem faciat gloriosum, quam sancti sermonis perfectio, et celestis fortitudinis plenitudo. Loquebantur ergo apostoli per unum Spiritum uariis linguis, ut in unam Christi fidem gentium uarietas conueniret. Unde dubium non est sanctum hunc Spiritum Deum esse cum Patre et Filio confitendum: nam quis hec alius ageret, nisi Deus, ut Romanus homo, Parthus quoque, et Medus, et Phrygius, omnisque barbarus linguam suam in Iudea  peregrinus audiret, et uir Galileus arcana celi non solum decore Greci Romanique sermonis, sed etiam stridulo murmure, gementique conatu auribus barbaris loqueretur? Olim namque cum celum ire contendens turrem sibi construeret humana presumptio, nec contumax haberet conatus effectum, unius 530 sermonis consortium, immissa subito linguarum uarietate, diuisum est, ut dum alter alterum non intelligit colloquentem, omnis illa protinus impietatis fabrica solueretur. Nunc uero, ubi Deus homini ad celum parat ascensum, preconibus tante gratie cunctarum datur peritia linguarum, ne cuius gentis hominem tam magnum Dei possit latere promissum, sicut ante multa secula prophetico sermone dictum est: Non sunt loquele, neque sermones, quorum non  audiantur uoces eorum . Unde manifestum est, carissimi, omnipotentis Dei Filium, qui uniuersarum ueritate linguarum eterne salutis uoluit mysterium predicari, non unius tantum Iudei populi, sed omnium uenisse hominum redemptorem. Et ideo, fratres, quia bonitas Christi nullum uult perire mortalium, ab omni nos impudicitia et iniquitate mundemur, ut in adiutorium uite nostre quoque benignissimus Dei Spiritus corda illuminare dignetur, etc.




SERMO LI. De Pentecoste Iu.





ADMONITIO.

Non solum in codice Ambrosiano hic quartus de Pentecoste, et quintus qui sequitur, sed etiam in Taurinensi, De Pentecoste homilia XuIII et XXIII leguntur.

ARGUMENTUM.--- Etsi Unigeniti Dei et Spiritus sancti beneficia distincta esse uidemus, eadem tamen est utriusque uoluntas, unum propositum unumque consilium, ut Christus Spiritum repromittat hominibus, et Spiritus annuntiet Christum, ipsos Paracletus  illustret quos Saluator elegit. Diuino ergo cultu hunc Spiritum ueneremur.

Quanta pro salute mortalium, fratres carissimi, omnipotenti cura sit Deo, quoue dignationis affectu pericula miseratus humana, diabolicam uacuauerit potestatem, hinc plenissime et sine dubio possumus estimare, quod et Filii sui sanguine ad fidem nos ueritatis attraxit, et Spiritus sancti uisitatione concessa, credentium corda firmauerit. Christus enim nos ad uitam redemit, erigit ad uirtutem, ut gratiam quam Filio tradente suscepimus, Spiritu custodiente seruemus. uidemus quidem, carissimi, Unigeniti Dei et Spiritus sancti sub dispensatione mysterii beneficia esse distincta, sed eamdem in utroque uoluntatem atque unum pietatis aduertimus sacramentum. Christus  namque pro salute nostra de femina nascitur, sed hominem ipsum Spiritus cooperatur in uirgine, sicut dictum est ad beatam Mariam: Spiritus sanctus superueniet in te, et uirtus Altissimi obumbrabit tibi . Baptizatur etiam pro nobis in Iordane Filius Dei, sed ad glorificandum eius baptismum, adest de celis Spiritus sanctus in columba. Usque adeo autem unum est illis propositum unumque consilium, ut et Christus Spiritum repromittat hominibus, et Spiritus annuntiet Christum, dicente Domino: Cum uenerit Paraclitus, quem ego mitto uobis a Patre Spiritum  ueritatis, qui a Patre meo procedit, ille testabitur de me . Alternis nimirum se inuicem testimoniis predicant, qui indiscreta se nouerunt maiestate regnare. Denique, ut manifestius cognoscamus nulla  eos penitus diuisione seiunctos, ipsos Paracletus uisitat et illustrat, quos mysteriis suis 531 idoneos Saluator elegit. Pro omni quidem hominum genere Dominus iehsu pependit in cruce, sed non omnibus eius illuxisset Euangelium, nisi Spiritus sancti dono, dum apostolis uariarum linguarum scientiam tribuit, Dominica passio ad uniuersarum gentium notitiam peruenisset. Parthi enim et Medi, uel Elamite, et cetere, sicut lectum est, nationes propriis apud Iudeam audiunt linguis Dei magnalia, et uite sue remedia predicari. Quis igitur hec, nisi uere omnipotens Deus, implere potuisset, ut fere mentes religiosam discerent sanctitatem, et celestem susciperet barbarus sermo doctrinam? 532 Diuino ergo, fratres, cultu ueneremur hunc Spiritum, cui plena regenerandi  uirtus, et peccata remittendi potestas est, sicut instruit Dominus discipulos suos, dicens: Ite, docete omnes gentes, baptizantes eas in nomine Patris et Filii, et Spiritus sancti ; et alibi: Accipite Spiritum sanctum: quorum remiseritis peccata, remissa sunt, et quorum retinueritis, detenta sunt . Quis igitur tam demens hunc ambigat esse Deum, cui cum Patre et Filio inseparabilis gloria et nomen est indiuisum, qui dominatione communi et peccantis superbiam punit, et humilitatem confitentis absoluit, etc.




SERMO LII. De Pentecoste u


ARGUMENTUM.--- Spiritum Paractetum, qui Filium Dei pro redemptione mundi uenturum repromisit, ipse Redemptor a Patre mittendum discipulis suis annuntiauit. Personarum est indiscreta maiestas, sed distincta proprietas. Quis, nisi forte impius hereticus aut perfidus Iudeus, dubitet Spiritum sanctum esse Deum.

Ab initio seculorum, fratres carissimi, per patriarchas ac prophetas Filium Dei pro mundi redemptione uenturum sanctus nobis Spiritus repromisit: ipse enim illum suscepta noui hominis carne de uirgine nasciturum, iniurias ab impiis, probra crucemque passurum, resurrectionem quoque eius ab inferis ante multa annorum millia prophetauit. Quo completo, per Dominum nostrum Iesum Christum, perfectoque mysterio, apostolorum eius corda mirifico maiestatis sue illuminauit aduentu, ut cuius humilitatem  prius passionemque cecinerat, nunc triumphato diabolo et morte deuicta, eternam regni eius gloriam predicaret. Quem tamen Paracletum ipse Redemptor noster ante non multos dies uenturum esse de celis, et a Patre mittendum annuntiauit discipulis suis. Atque ita fit, ut dum Spiritus Christum unigenitum Dei Patris prophetat, et dum Christus a Patre uenturum Spiritum repromittit, mutuaque inuicem se attestatione prenuntiant unum esse, unum uelle, et unum semper posse credantur. Hic est, carissimi, Spiritus sanctus qui secretioris operatione mysterii uterum uirginis celesti fecunditate ditauit. Hic est Spiritus qui baptisma Christi Domini nostri, in specie columbe uisus quidem a Ioanne, sed tacitus uisitauit, nec suam credidit necessariam uocem, tunc cum Pater  ipse loqueretur e celo, dicens: Tu es Filius meus  dilectus, in quo bene complacui . Atque hec idcirco sanctarum Scripturarum testimoniis edocemur, et personarum nobis indiscreta quidem maiestas, sed distincta proprietas reueletur. Nam quantum ad Deitatis pertinet unitatem, in uerbo Patris consensus est Spiritus, et in sermone Spiritus uoluntas est Patris. Quis enim Spiritum sanctum, nisi forte aut impius hereticus, aut perfidus Iudeus, dubitet esse Deum, sine quo nec baptismatis perficitur sacramentum, nec remissio tribuitur peccatorum? Quis illum ita demens abnegat Deum, in quem blasphemasse ita est impium atque mortiferum, ut blasphemantis peccatum nulla uenia subsequatur, pronuntiante Saluatore nostro ac dicente: Qui dixerit uerbum in Filium hominis, remittetur ei; qui autem in Spiritum sanctum, non remittetur ei neque in hoc seculo, neque  in futuro . Hic, inquam, Spiritus sanctus procedens a Patre, promissus a Filio, dona glorie sue in apostolos Christi est dignatus infundere, ita ut passiones regnumque eius omnium gentium sermone loquerentur. Hac profecto dignatione, ut quia omne hominum genus uocabatur ad uitam, dispensationem mysteriorum Dei totus ubique mundus audiret. Quanti illud, fratres, miraculi fuit, quod Hebreus homo subito erumpens in uerba non sua de magnalibus Dei instruebat Grecum, docebat Romanum, 533 alloquebatur Aegyptium, atque omnes barbaras nationes propriis earum linguis informabat ad fidem! Et ideo, carissimi, omnipotentis Dei misericordias imploremus, 534 ut et nos de Deo annuntiare que digna sunt ualeamus, et uos ea que dicuntur audire  et intelligere debita ueneratione possitis, etc.




SERMO LIII De Pentecoste uI.





ADMONITIO.

Hic sermo postremus est in codice Taurinensi: De Pentecoste homilia XXuII. Ibi adnotatur 24, 25 et 26 homilias deesse. Nobis iucundissimum fuit, quotquot Muratorius ex codice Ambrosiano hausit publicauitquo sancti Maximi sermones, aliorum quoque codicum auctoritate eidem sancto episcopo Taurinensi a nobis adiudicatos fuisse.

ARGUMENTUM.---De gratia bonitatis, quam nobis Deus creando uel regenerando tribuit. De conceptione natiuitateque Christi. De uirgine matre Maria, de eius sponso Iosepho. De Spiritu sancto. Hunc esse Deum, unamque esse Patris, et Filii, et Spiritus sancti uoluntatem, sanctus Maximus dilucide copioseque ostendit.

Inestimate bonitatis est gratia, fratres carissimi, quam nobis omnipotens uel creando potenter tribuit,  uel regenerando clementer indulsit. Creando namque prestitit ut, uiuificato in homine puluere operatione mirabili, nos omnes, qui non eramus, essemus; regenerando autem contulit ut ea que prima nobis natura non dederat, natiuitas secunda conferret: que utique secunda natiuitas per baptismatis sacramenta seruos gignit in filios, et celum fidelibus pollicetur. Nobilis quidem prima illa hominum creatura; hec uero subsequens non solum mysteriorum puritate nobilior, sed et beati Spiritus consecratione celestis est. Illa  natiuitas peccata suscipit, ista deponit. Ibi nascendo morimur, hic uiuimus moriendo. Denique, ut hanc Christus nobilitatem generi prestaret humano, seruilis pro nobis partus indigna suscepit, et si conceptione dissimilis, simili tamen ratione nascendi. In quo quidem conceptu, quamuis Pater eternus adfuerit, tamen neque Matri lex mutata est pariendi, neque nascenti puero defuit uagitus infantie. Tenuit  nimirum suo Pater in Filio gemine substantie uirtutem, quatenus maiestate uirtutis eius ueneranda Puerpera unum eumdemque Christum, et ut Deum conciperet, et ut hominem pareret. An non ille Dei Filius uidetur esse conceptus, ubi carnali cessante germine, et homo creditur uirgineo formatus in utero, et Deus non dubitetur esse, qui natus est? Mirabilis partus Matris intacte, sed multo est mirabilius uirginitatem parienti mansisse post partum. Nam, quod mirum sit dictum, caro nata de carne inuiolata napudoris  pudoris claustra seruauit. Hec uero tam sancta tamque magnifica fecit ille Deus, cui omnia celi terreque opera pro uoluntate potestatis sue respondent, cui incomprehensa facere, non in labore uel opere, sed in iussione consistit. Qui ut nouum daret uirgini partum, illa egit uirtute, qua cuncta fecit ex nichilo; diuini namque esse operis, quod mundo huic fecunditas uirginalis illuxit, Gabriel angelus missus ad Mariam reuelauit, dicens ad eam: Spiritus sanctus superueniet in te, et uirtus Altissimi obumbrabit tibi, ideoque et quod nascetur ex te sanctum uocabitur Filius Dei . Sed et uenerando illi Ioseph dispensatione celesti semper sponso, nec unquam marito, beata Maria intaminati uentris sui seruans incorrupta signacula, non filium, sed Dominum partuciuit. Cui Ioseph dictum est ab angelo: Quod in utero habet Maria de Spiritu sancto est . Et  ideo hoc ipsum in aures patriarche uox angelice attestationis intonuit, ne forte tanto miraculo stupentis iuuenis animum sinistre suspicionis macula uulneraret, et femineam putaret culpam ubi salutare nobis mysterium nascebatur. Nec poterat, fratres, aliter sponsus ille innocens atque sollicitus tantam fructificantis uteri credere nouitatem, nisi eidem pariture sponse pudicitiam uirginalem missus ab alto predicasset assertor. Sanctus itaque Spiritus, sicut legitur, in utero uirginis Unigenito Patris uniuit hominis carnem, uniuit, non artificis figurantis ingenio, sed maiestate formantis, quem Spiritum uere esse Deum uirtus et ueritas 535 noui operis attestatur. Nam quomodo in illa salutis nostre fabrica idem in conceptione Christi, ubi Pater non deerat, ubi inerat Filius, ubi caro nostra diuino consortio iungebatur, idem Spiritus uelut auctor asseritur, nisi esset illi  eadem cum Patre et Filio et in natura potestas, et in uoluntate communio? uidetis itaque, fratres, quia cooperator Dei, nisi Deus esse non poterat. Erat enim, ut est Spiritus sanctus, et indiuisus a Patre, et inseparatus a Filio, quibus utique, sicut sacre lectionis fidelis sermo nos edocet, non est in uirtute  distantia, sed in operatione distinctio. Ait namque de eo Christus discipulis suis dicens: Cum uenerit Paracletus quem ego mittam uobis a Patre, Spiritus ueritatis qui a Patre meo procedit, ille testabitur de me . Item de se ipso ait Saluator: Ego sum uia, ueritas et uita . Ego sum, inquit, ueritas; si ergo Filius, qui ueritas est, Spiritum asserit esse ueritatis, quis illum negare poterit Deum, nisi qui ueritati de ueritate non credit? Itaque Spiritus uerus est Deus, quem Christus et a Patre procedere, et a se mittendum pari professione testatur. Mittit autem Dei Filius Spiritum Patris sui; mittit, non quasi obedientem precepto, sed mysterio concordantem. Et ob hoc ipse Spiritus procedens a Patre legitur missus a Filio, ne aut aliud esse quam Pater est, aut quidquam 536 diuersum uelle quam uult Filius crederetur. Propter quod, fratres, sine cunctatione  clarescit unam esse Patris, et Filii, et Spiritus sancti uoluntatem. Quandoquidem et Filius mittit, quod Patris est; et Pater, quod suum est, impertit, ut a Filio dirigatur. Hic igitur Spiritus unum cum Patre ac Filio redemptionis peragens sacramentum uniuersarum gentium linguis maiestatem Christi mit tentis annuntiat, non ut superiori officium deferens, sed imperium conregnantis insinuans. Qui idcirco apostolis dedit uarietatem linguarum, ut per eos doctrina salutaris fidei populorum omnium penetraret auditum. Erat reuera ipse Paracletus in sermone multiplex, omnipotens in uirtute, diuersus in linguis, et unus in omnibus. Miratur omnis auditor os gentis extranee non extraneum proferre sermonem. Stupet et ipse qui loquitur, ab ore suo non sua uerba procedere. Et perinde factum est, ut dum sermo uarius unam per multos loquitur fidem, ad unius fidei societatem  gentes dissone conuenirent. Et ideo, fratres, declinantes uana mundi, et breuissime huius uite oblectamenta calcantes, illum iugiter sapiamus, atque ipsum semper loquamur, qui mortalibus celestia sapere et terrenis loqui diuina concessit. Cui honor et gloria in secula seculorum. Amen.




SERMO LIu. De Pentecoste uII.


ARGUMENTUM.--- Eamdem rem agit sanctus Maximus in utraque concione; nempe credendum esse ad Patrem reuera peruenisse Filium, cum uidemus in sanctos apostolos descendisse Paraclitum. Utique descendit in illos Spiritus sanctus, iuxta Christi promissionem, ut eos doceret omnem ueritatem.

Notum uobis omnibus est, fratres, quanta sit huiusce diei ueneranda solemnitas, quibusque gaudiis  tanta a cunctis sit celebranda festiuitas. Hodie enim Saluatoris nostri illa est impleta promissio, qua in apostolos Spiritum sanctum, dum ipse in celos ascenderet, se dixerat esse missurum. Promiserat enim: Cum autem ascendero ad Patrem, mittam uobis Paraclitum Spiritum ueritatis, et ipse uos docebit omnia . Credimus enim ad Patrem reuera peruenisse Filium, cum uidemus in sanctos apostolos descendisse  Paraclitum. Illum utique in celis regnantem esse non dubitamus, quando eum sacratissima Spiritus sancti munera donare uidemus in terris. uictor certe ad dexteram Patris iam sedet, dum uti uictor dona largitur. Unde et Saluator diaboli uictor post triumphum discipulos, quos ab illius captiuitate liberauit, etiam Spiritus sancti benedictione ditauit. Liberauit autem nos, cum ad resurgendum per se ipsum  tartara nobis occludit; ditauit nos, cum ad regnandum, per Paraclitum nobis celestia reserauit. Tunc enim a morte ad uitam remeare didicimus; modo autem e terris ad celos docemur ascendere, sicut scriptum est: Ille uos docebit omnia . Quid uero docet ille Spiritus sanctus? Utique hoc tantum nouit docere, quod sanctum est. Quid nobis Paraclitus insinuat? Illud utique, quod dicit Saluator: Multa  habeo uobis dicere, sed non potestis portare modo. Cum uenerit ille Spiritus ueritatis, ipse uos docebit omnia. . Bonus ergo magister est Paraclitus, quia docet que Christus dicenda seruauit. Hoc enim docet Spiritus sanctus, quod Dominus docendum habere se dicit. Optimus plane magister est, qui preceptorum exsecutor est Saluatoris. Necesse est igitur, ut illi unius sit substantie natura cum Christo, quem uidemus unius cum Christo esse doctrine. Atque ideo, carissimi, ab omni nos emundemus inquinamento carnis, ut Spiritum sanctum et nos etiam mereamur  accipere. Si nunc cum suis uoluptatibus atque concupiscentiis mundum dimittimus, similem quoque Paraclitum, sicuti apostoli, ueritatis nempe Spiritum habebimus, quem mittet nobis Pater, quoniam non est acceptio personarum apud Deum: ergo si legem Domini, que est immaculata et conuertens animas, implere; si mandata super mel et fauum dulciora perficere studuerimus, ad eternam illam patriam quam nobis ipse Deus preparauit, perueniemus; quod ipse prestare dignetur. Explicit.




SERMO Lu. De Pentecoste uIII.


Festiuissimam illam hodierna die, fratres, celebramus solemnitatem, qua Dominus noster iehsu Christus  cum ad Patrem morte deuicta gloriosius rediisset, quem antea apostolis suis sanctum promiserat Spiritum paterna secum gratia id largiente ipsis concessit, ut fidem, quam antea, dum ipse in terris uersaretur, predicauerat, solidaret ille atque muniret. Descendit ergo hodierna die in apostolos diuinus ille Paraclitus, dum complerentur, ut antea lectum est, dies Pentecostes, atque omnes essent unanimes simul in eodem loco. Simul igitur erant apostoli, cum descendit in illos Spiritus sanctus supra unumquemque eorum. uenit ergo diuinus ille Spiritus in unanimes; descendit in concordes atque, ut lectum est, repleti sunt apostoli Spiritu sancto, et ceperunt loqui uariis linguis, prout Spiritus dabat eloqui illis . Spiritus ille qui discipulorum corda mentesque repleuit,  a terrenis illecebris illa omnino mundauit. Ignis ille celestis ueteris concupiscentie praua cuncta consumpsit. Lingue ille, quibus sancto repleti Spiritu loquebantur apostoli, futuram in gentibus designabant Ecclesiam. Et ceperunt loqui uariis linguis, prout Spiritus dabat eloqui illis. uariis ergo linguis loquebantur  apostoli, prout sanctus ipse Spiritus dabat eloqui illis; ut in unam, eamdemque fidem omnium  gentium coadunaretur uniuersitas. Parthi enim, Medi et Elamite, et relique, sicut lectum est, nationes propriis apostolos audiunt colloquentes sermonibus Dei magnalia. 

Etsi enim etiam ipsi in hac sanctissima die congregentur in unum; etsi ea que dicimus et ipsi audiant, ad iudicium tamen audiunt, nisi resipiscant. Ecquid enim ipsis proderit arrectis audire auribus, quod corde respuunt, eiusdemque sancti Spiritus nobiscum diem celebrare, cuius lumen auersantur. uos autem, fratres, membra corporis Christi, uiua sincere unitatis germina, hunc diem semper celebrate . . . . . . . . Hoc enim etiam nunc in uobis impletur, quod illis diebus, quando in apostolos sanctus descendit Spiritus,  presignabatur. Nam sicuti tunc quisquis in se descendentem illum obtinuit Spiritum, ut etiam si unicus homo omnium loqueretur linguis; ita et nunc per omnes gentes linguis omnium ipsa loquitur ueritas. Explicit.




CLASSIS SECUNDA. SERMONES DE SANCTIS.



SERMO LuI. In natali S. Agnetis





ADMONITIO.


537 Tillemontius, tom. u, pag. 341, Maximo nostro hanc panegyricam orationem adimendam censet, pluraque congerit sue opinionis argumenta. Primum ex silentio Baronii et Bollandistarum, qui de martyrio S. Agnetis agentes huiusce sermonis non meminerunt; deinde testimonio utitur monachorum Benedictinorum congreg. S. Mauri, qui hunc sermonem S. Ambrosio attributum in tribus codicibus mss. se reperiisse testantur, et tanquam ineditum sub eius nomine uulgarunt. Tertio loco stylum a Maximiana puritate et elegantia discrepantem dicit. Postremo de aliquarum uocum barbarie queritur, de qua orationis auctorem insimulat; quare concludit opellam illam sequioribus seculis conditam uerisimilius esse. His breuiter respondeo. Et quidem ad primum dicam, argumentum negatiuum iuxta critice canones nichil concludere; potuit enim Baronius, qui nonnisi circa annum 1560 Annales Ecclesie scribere cepit, hunc Maximi sermonem Colonie an. 1535 cum reliquis editum ignorare; quemadmodum Benedictini monachi S. Ambrosii editores, multo Baronio posteriores, eius editionem ignorarunt. Eadem impressio Coloniensis ipsos Bollandistas, quamuis illa in prouincia uersati fuerint, fugit; ac proinde mirum non est, si S. Maximum inter Patres qui de Agnetis martyrio egerunt, siluerint. Quod spectat ad tres codices, quibus fidentes Benedictini monachi sermonem hunc Ambrosio tribuerunt, illud aio: sex mihi suffragari codices, nempe uat. 1025 pag. 132, 169 pag. 115, et 174 pag. 139 bibl. olim edil, eccl. metrop. Flor., Iu Plut. 33 partis sinistre bibl. olim Minor. Conuent.,  nunc in Laurentiana, codex Lucensis preterea 85, et Casinensis 144 pag. 283, qui omnes conceptis uerbis S. Maximum auctorem inscribunt. Hanc autem orationem collectores omnes homiliarum et sermonum huc usque S. antistiti nostro dederunt, et Ruinartus in admonitione ad Acta martyrii S. Agnetis, pag. 402 edit. ueron. an. 1731, hec de Maximi homilia in laudem S. Agnetis habet: Fusius etiam eius martyrium exponit S. Maximus episcopus Taurinensis in homilia quam de eius laudibus scripsit. Secunda igitur Tillemontii obiectio concidit omnino. Neque potior est tertia. Nam ea dissimilitudo styli quam Tillemontius se animaduertisse scribit, nulla est, nostro quidem iudicio. Iis enim eadem est ornata splendetque oratio que in ceteris quisque frequenter cernere poterit. De uocibus barbaris quas postremo loco Tillemontius opponit, hoc dicam breue: Maximum nonnisi uerbum subarro ab Hieronymo ante usitatum usurpasse; in reliquis puro usus est Latino sermone. Quare si Hieronymum nemo barbare scripsisse accusabit, eo quod uoces aliquando minus Latinas usurpauerit; nec S. Maximus eodem de uitio insimulandus erit. Argumentis Tillemontii iam excussis, nichil est, arbitror, cause, cur is sermo adimendus esse Maximo uideatur.

ARGUMENTUM.--- Beata Agnes mirifice laudibus a sancto Maximo effertur, quod per uestigia Matris uirginis ad celestem thalamum peruenit, contemnendo mundi diuitias, exsecrando carnis concupiscentias, et solam Christi pulchritudinem adamando.

Cum in toto mundo uirgineus flos Marie immarcescibiles coronas innectat, et sceptrigeram pudoris aulam immaculato conseruet affectu; eo usque integritas perseuerauit ad palmam, ut in puellis tropeum sanctitatis arriperet, et per uestigia Matris uirginis ad celestem thalamum perueniret. Hinc est, quod annulo fidei Agnes se asserit subarratam, et clamat [a 1Kb] se amore constrictam. O quam imitabilis uirginibus uirgo, [b 1Kb] cui tradidisti amoris exemplum! O quam sanctum pectoribus uirgineis tribuisti responsum, contemnendo mundi diuitias, exsecrando carnis concupiscentias,  et solam Christi pulchritudinem adamando! Accedite ad puellam, puelle, et discite in annis infantie 538 quales in pectore suo circa amorem Christi [c 1Kb] flammas incenderit. Dicit se amatori suo seruare fidem, et eius corpus concupiscere solum, qui pro amore [d 1Kb] omnium mortis non recusauit interitum. Discite, uirgines Christi, amorem in puella feruentem, et omnes mundi diuitias uelut stercora recusantem. Ideo enim sanctorum per litteras traduntur exempla, ut unusquisque pro qualitate sexus, et [e 1Kb] pro etate annorum modum sui propositi teneat, et sicut per uirginem uirgines, ita et per coniugem coniuges uincere seculum pro Christi amore studeant, ac repugnatione animi mundi dulcia recusantes, et eius non recusantes austera, ad delectationes perpetuas  et ad gaudia eterna pertingant. Hec dicentes non uituperamus coniugum casta commercia, sed uirginum perseuerantiam adornamus; non enim uirginitas malis rebus superponenda est, sed est rebus optimis preferenda. Que enim mundis mundior, et sanctis sanctior est, non indiget malarum rerum uituperatione laudari. Sequantur itaque sancta coniugia patriarcharum coniuges in religione posite, ac  diuinis 539 Litteris informate, Saram, Rebeccam, Rachelem, Annam, Susannam, Sephoram, imitentur uxores: Christi uero uirgines solam uirginem Matrem [f 1Kb] uirginis luminis subsequantur. Huius pedissequa Agnes beatissima de se magnum pudicitie excitauit exemplum, cur uirginitatem pretulit uite, omnemque se amorem terrenum per amorem celestem expellens, tropeum crucis Christi arripuit; et tam contra libidines quam etiam contra uniuersa supplicia fide potius armata quam ferro, fortiter dimicauit et uicit. Aspicit denique blandientem, et renuit: minantem, et despicit: [g 1Kb] incendium attendit, et ridet. Nescit aliquid amare, quod transit; et dum nimis uirginitatem diligit, nec ludibria, nec flammas, nec supplicia, nec carnifices metuit: postremo nec gladium  [h 1Kb] furentis persecutoris expauit. Compellitur uirgo ornamenta suscipere corporis, sed renuit; quoniam iam susceperat mentis; [i 1Kb] et quia non de elegantia corporis humani placere studebat, quia timebat de feditate anime Domino displicere, [i 1Kb] dabat interius per fidem sue mentis candorem atque pulchritudinem anime, quam excolebat; et quantum sciebat, quod animam suam pulchram faceret, [k 1Kb] tantum in sua carne erubescebat se esse formosam: tantumque studuit displicere carnalibus in carnis aspectu, quanto Christo [l 1Kb] institit, et eius angelis complacere. Turbatur iuuenis a puella contemptus, et se muneribus complacere posse existimans, aurum, gemmas congeminans, uestes, [m 1Kb] predia pretiosa conuectat. Sed quia Christi caritas pretium pecuniarum non habet,  uirgo sacratissima in suo gradu usque ad sanguinis effusionem permansit; quoniam suo illam sanguine subarrauerat Christus. Ad concupiscentem igitur reuertitur census, et inconcussa uirginitas Christo semel oblata perdurat. Discite, uirgines Christi, norme puellaris exempla, et oblata sub specie pietatis munuscula uirorum tota intentione respuite, et quasi rabidi canis morsu omni cum gaudio recusate. [n 1Kb] A  quo non 540 receperis quod timeas Dei, non accipias quod diligas mundi: accipe, [a 1Kb] accipe, uirgo, sed quod amori eterno proficiat. Quotiescunque ab homine consecuta fueris censum, sic accipe, ut te [b 1Kb] Christi sponsam agnoscas. uidet ille intus in mente quid facias, et quam expetenter eius uirgines comiteris, attendit. uidete ergo quomodo sequitur Agnes Mariam, per opprobria. Nullum potuit penitus formidare supplicium; cui etiam lupanar turpitudinis locus efficitur orationis; et ubi diabolus ei ignominiam corruptionis preparauerat, illic eam percipere fecit Dominus coronam sue uirginitatis et palmam; sed hoc est in suis sedibus hostes uincere, captiuam ductam uirginem [c 1Kb] ad penetralia regis libidinum, ipsum regem a uirgine quam captiuauerat uinctum; et uictum cum uirginis triumpho exire. Nam qui tenuerat, tentus  est; qui traxerat, tractus est; qui occidere se putauerat, occisus est. Denique ut probemus diabolum a uirgine [d 1Kb] tunc fuisse uictum, illius iuuenis factum ad animum reuocemus, quem contra Agnetis infantiam sic armauerat inimicus, ut nudam faceret trahi [e 1Kb] ad lupanar per uulgus, sub uoce preconis ducis populum ad libidinem inuitantis. Hunc ergo ducem fuisse diaboli nemo est qui dubitet; et uicto duce, populum esse superatum omnibus notum est: superatis autem cum suo duce populis, tyrannum teneri captiuum omnibus patet. Constat autem, diabolum superatum, quoties contra uirginem arma [f 1Kb] arripuit. Nam exspoliata uirgo, crinibus tegitur; et nudata ab hominibus malis, [g 1Kb] uestiebatur ab angelis bonis; et damnata in prostibulo turpitudinis, in gremio apparuit castitatis. Efficitur oratorium angelorum  locus, qui perditarum fuerat animarum; et ubi semper naufragauerat castitas, illic est coronata uirginitas. Denique populos, quos preco ad libidinem inuitauerat, uirgo [h 1Kb] ad castitatem obtinuit: et quos ad eam diabolus inquinatos induxit, illa a se mundos eiecit; omnes namque singillatim ingressi, unus alterum sustinebat 541 ingressum, [i 1Kb] quem egressum, dum non crederet mundum, se exhibebat immundum: sed ingressus ad libidinem, ad adorandum Dominum meritis uirginis tenebatur; et exibat inde Dei seruus, qui diaboli fuerat seruus intus ingressus; et tot facti  sunt Christi cultores, quot diabolus corruptores se putauerat uirginis inuenisse. Remansit itaque iuuenis [i 1Kb] qui reprobationis huius auctor exstiterat: qui se putabat defensorem uirginis superare, hic splendorem, [k 1Kb] dum prouocaret ad [l 1Kb] uxum, uitam, quam uidebatur habere, amisit: et mortem, quam querebat, inuenit. Succedunt ridentibus lacryme, et insultantibus finem [m 1Kb] lamentationes imponunt. Attendit uirgo lugentem iudicem, et quem minantem ante contempserat, nunc deprecantem exaudit. Illico igitur, ut cepit orare pro mortuo, et a mortuis excitat saluum, qui morti fuerat deputatus; et ad gaudium euocat, qui fuerat precipitatus in luctum. Nam qui incestus fuerat mortuus, castus exsurgit; et fit predicator castimonie, qui persecutor exstiterat castitatis. Ad hec sacrilegi conturbantur in templis, et  Christum [n 1Kb] ista miracula facientem non timentes, excitant seditionem ignobilis uulgi; ut ratio, que suadebat finem seditionum, clamoribus pulsa, locum in mentibus hominum inuenire non posset. Pater uero suscitati filii tristis abscessit, et  turbis furentibus uitiatum dereliquit. uirgineo itaque corpori stridentes [o 1Kb] preparantur flamme, sed corpus, quod incendia libidinum superauerat, refrigerium 542 in mediis flammis inuenit: et que ad hoc focos ingressa fuerat, ut arderet, cepit per sanctam uirginitatem algere, [p 1Kb] ut disceret uirginitas flammas sibi et incendia penitus dominari non posse. Nec illos periisse estimes, quos pro nomine Christi consumpsit incendium. Nam cum legeris Eliam ignibus raptum, et pueros tres in mediis [q 1Kb] ignibus, nulla ratione consumptos: aut quia Laurentium craticula  [r 1Kb] consumptum recolis, et Agnem, sicut Theclam flammarum globos euasisse cognoscis, nullam in his suspiceris uarietatem fidei tunc fuisse; una etenim fides sanctos Dei in passione exercuit, et diuerso genere gloriarum reddidit utrobique uictores. Nam qui consumptus est martyr, exsultat; et qui euasit uictor, exsultat; [s 1Kb] et Isaiam sectum martyrem fecit, et Danielem leonum rabiem morsusque contemnentem, probatissimum Deus confessorem expressit: quo facto utrosque diaboli ostendit esse uictores; unus enim moritur, et triumphat, alius euadit, et regnat.  ueni iam uirgo ad thalamum quem quesisti; et pro amore sponsi gladium percussoris admitte; ut sponsam te uirginitas immaculata comprobet Christi, et martyrem confessio probata consignet. [a 1Kb] Felix caterua uirginum, quibus studium est tue confessionis  sequi uestigium; habebunt enim tecum coronam in celo, que tecum superauerint inimicum in mundo. Nam sicut tibi Marie uestigia prosequenti participatio eterne remunerationis apparuit, [b 1Kb] ita his imitantibus eterna credimus gaudia non neganda [c 1Kb] . [1 1Kb]




SERMO LuII. In natiuitate S. Ioannis Baptiste I.





ADMONITIO.


543 Antiquissimam esse in Ecclesia institutionem diei festi in honorem natiuitatis S. Ioannis Baptiste arguunt eruditi scriptores ex serm. 292 Augustini in festiuitate eiusdem S. Precursoris, ubi ait, eam a maiorum traditione suscepisse. Ex quo Augustini loco eruitur, multo ante concilium Agathense initio uI seculi habitum S. Ioannis natalitium diem, ut opinatus est Thomasinius lib. u de Celeb. Festor., cap. 5, coli cepisse. Inter precipuas uero celebritates hic dies haberi ab Ecclesia testatur S. Bernardus epist. 174: Que ceterorum non natiuitatem, sed mortem sanctorum indicat, et predicat pretiosam, singulari quadam exceptione festis prestat gaudiis, ueneraturque ipsius natalem, de quo nuntiante angelo singulariter legitur: et multi in natiuitate eius gaudebunt. Primum hunc sermonem Muratorius ex codice Ambrosiano exscripsit et publicauit.

ARGUMENTUM.--- Letandum esse de Ioannis Baptiste natiuitate S. Maximus scribit, quod predestinatus a Deo predicaturus aduenit, Agnum Dei Redemptorem nostrum adesse. Nonnulla addit de parentibus Ioannis Zacaria et Elisabeth.

Religionis deuotionisque nostre ratio exigit, fratres, ut hodie de beati Ioannis Baptiste natiuitate letemur, qui predestinatus a Deo humani generis letitiam et celi gaudium predicaturus aduenit. Hic est, de cuius ore adesse Redemptorem nostrum, adesse Agnum Dei, noua uoce mundus audiuit, qui et testis, desperantibus de successione parentibus, per angelum prout tanti mysterii indubitatus et nuntius esset, mittitur nasciturus. Quis autem prudentius non credat eum diuina annuntiasse mysteria, in  quo procreando curam peruideret fuisse celestem? Qui cum necdum esset filius, imperfectusque in utero gestaretur, prerogatiua tamen indulte sibi gratie eterno gaudio uiscera materna suppleuit, et felicitatem dudum sterilis uentris ante partum suum beata mater agnouit. Ait enim, sicut lectum est, Elisabeth ad Mariam: Ecce ut facta est uox salutis tue in auribus meis, exsultauit in gaudium infans in utero meo. Et unde hoc mihi, ut Mater Domini mei ueniat ad me ? Non mirum, dilectissimi, si anus hec prescientie ditata est munere, que Altissimi Dei erat paritura preconem. Facta est 544 autem sterilitate  sua gloriosior, que dum eius differtur fecunditas dono partus unius honorem totius posteritatis obtinuit. Que, dum uelut infructuosa uiro suo usque in etatem ultimam congemiscit, subito non sibi tantum filium, sed uniuerso mundo salutis eterne nuntium parturiuit, et huiusmodi nuntium, ut priusquam prodiret ex utero, priuilegio iam futuri ministerii, materne lingue prophetalem spiritum propinaret, atque os Zacarie patris, quod incredulitas clauserat, predicti per angelum nominis sui uirtute reseraret. Conticuerat enim Zacarias, non ut mutus remaneret, sed ut diuinitus ei loquendi usus redditus, celeste testimonium prophetico perhiberet infanti. Ideo autem sacerdos qui uniuerse plebi loquebatur, obmutuit, ut quia publica erat taciturnitas sacerdotis,  ad totius populi notitiam sacrate natiuitatis mysterium perueniret, et non credere ei nullus auderet. Quem iam nasciturum dubitauerat pater, uindictam taciturnitatis incurrit: ait enim Euangelista de eo: Non erat ipse lux, sed ut testimonium perhiberet de lumine, ut omnes crederent per illum . Non erat quidem lux, sed erat totus in lumine, qui testimonium meruit uero lumini perhibere. Et ideo, fratres, ob honorem beatissimi Ioannis hunc natiuitatis eius diem omni cum exsultatione celebremus, qui ad propellendas mundi tenebras sempiternum celi lumen et ante omnes agnouit, et primus ostendit.




SERMO LuIII. De eodem S. Ioanne Baptista II.





ADMONITIO.


545 Erutus ex codice Ambrosiano, et editus a Muratorio tom. Iu Anecdot.

ARGUMENTUM.--- Ioannes, missus a Deo nuntius aduentus Christi, eiusque salutifere reparationis, ab ipsa natiuitate mysteriis omnibus consecrandus erat. De Zacarie silentio, deque Ioannis nondum nati uirtute sanctus Maximus disserit.

 Multis magnisque uirtutibus, fratres carissimi, Deus ac Dominus noster concurrentium ad se populorum animos, fidemque confirmat, qui electorum suorum non solum laudabilem uitam, sed etiam natiuitatem  fecit esse mirabilem; sicut de beato Ioanne Baptista decursa Euangelii lectione cognouimus, cui tanta indulta est prerogatiua nascendi, ut propheticis atque euangelicis prenuntiaretur uocibus nasciturus. Aut quomodo non omnibus erat mysteriis consecrandus, qui ueniebat pro redemptione deficientis mundi sacramentorum Dominum reuelare? Concepit ergo eum, sicut audistis, de iustissimo uiro senissima et sterilis femina, ut ex multiplici desperatione et nascentis pueri gloria, et potentia operantis Dei magnificentior appareret. Hic est de quo predictum legimus per Prophetam: uox clamantis in deserto . Et ideo Zacarias sacerdos sub sententia angeli increpantis obmutuit; quia promissi magnitudine conturbatus futurum se  patrem annuntiate uocis esse non credidit. Quod quidem magna Dei dispensatione factum esse perspicimus, ut uniuersa Iudeorum plebs, dum causam tanti silentii percunctatur, procreandi pueri disceret ueritatem, et sancte conceptionis secretum magni pontificis taciturnitas publicaret. Indicitur ergo silentium patri, ne preco celestis uerbi per silentium nasceretur, quanquam altioris in hoc mysterii arcana pandantur. Nam in illo silentio sacerdotis, aduentante utique Christi gratia, et seueritas antique legis obmutuit, 546 et ritus omnis carnalium conticuit uictimarum. Sed tamen ne quid in beato Ioanne non esset mirabile, linguam patris, quam concipiendus uinxerat, natus absoluit, ut beatissimus senex, qui inter officia ueterum traditionum usum sermonis amiserat,  innouata per filium uoce, noua mysteria predicaret.  Nec mirum si hec tam stupenda miracula per illius merita prouenerunt, quem tanta Dei comitata est gratia, ut de aduentu Christi mensuram humane conceptionis egressus intra uiscera adhuc materna gauderet. Ait enim, sicut audiuimus, Elisabeth ad Mariam: Ecce ut facta est uox salutis tue in auribus meis, exsultauit in gaudium infans in utero meo . Tanta enim illum, etiam cum formaretur, iam uirtus agebat, ut ad documentum celestis mysterii, quod predicaturum se humano generi sentiebat, natiuitatem suam prophetalibus indiciis preueniret. Quid ergo miramur si Ioannes uenientem Christum ad baptismum suum absque ulla hesitatione cognouit, si cum necdum ipse prodiisset in lucem, uirginali eum in utero adesse presensit? Que uero eum  intra aluum maternam exsultatio commouisset, clarissima postmodum uoce testatus est dicens: Ecce Agnus Dei, ecce qui tollit peccata mundi . Propter hanc uocem, carissimi, omnia illa que audistis in Ioanne, premissa sunt sacramenta, propterea illius gloriosa conceptio et uita est laudabilis preparata, ut de ore tam sancto absolutionis sue uocem mundus audiret. Quam pulchre autem Christum Dominum nostrum agni uocabulo nuncupauit, cuius solius sanguine placandus erat Deus, et uniuersa redimenda mortalitas! Dignum ergo est, fratres, ut pro honore tanti uiri deuotissimis semper festiuitatibus exsultemus, qui uno pariter testimonio, et presentiam Domini prodidit, et imminentis eius remedia prophetauit.




SERMO LIX. De eadem natiuitate S. Ioannis Baptiste III.





ADMONITIO.


547 Ex uetere codice biblioth. S. Emmerami, hic sermo nunc primum in lucem prodit.

ARGUMENTUM.--- De beate Marie uirginis et Elisabeth occursu atque salutatione; de Ioanne, qui ab Isaia uox clamantis in deserto appellatus est. Quid sit parare uiam Domino, et rectas facere semitas eius.

Beati Ioannis Baptiste ueneranda festiuitas, fratres carissimi, per uniuersum mundum hodie a fidelibus celebratur, qui hoc prophetica dignitate promeruit, ne a laudibus eius sileret fidelium posteritas, cuius a Deo dicatur ipsa natiuitas. In tantum autem  specialis in eo prefulsit electio, ut ex iustissimis ortus parentibus antea mereretur annuntiare Dominum huius mundi Saluatorem uenturum, quam nascendi haberet initium. Denique Elisabeth sancta et anus mulier, cum propter sterilitatem diffisa de filio a sene iam marito, angelo premonstrante, conciperet, uisitante se castissima uirgine Maria, que etiam et a Spiritu sancto, angelo dictante, conceperat in utero Saluatorem, in ipso salutationis occursu dicebat: Benedicta tu inter mulieres, et benedictus fructus uentris tui: ecce enim, ut facta est uox salutationis tue in auribus meis, exsultauit in gaudio infans in utero meo . O quam dignus et felix sanctarum occursus feminarum! O quam sancta salutatio, uirgo  mater Domini Saluatoris matrem uisitat Precursoris! O quam beatissime matres beatissimorum paruulorum sanctissime nutrices! O gloriosum preconis officium, qui intra uiscera materna adhuc conclusus ad futurum iam Saluatorem mundi, quem adhuc sermone non poterat, spiritu tamen prophetico reuelabat; nec enim poterat ueteri sub lege ordinem suum natura mortalis seruare, quando per nouam diuinitatis gratiam nouum saluti hominum mysterium parabatur.  Hic est enim Ioannes qui ab Isaia propheta uox clamantis in deserto  uocabatur, qui recte uox dicitur, quia enim intonante preconio sacramenta 548 redemptionis humane surda iam dudum ab omni auditu bono cepit audire mortalitas. Nos itaque, carissimi, audiamus quid ad profectum omnium nostrum Saluatoris nuntius predicabat: Parate, inquit, uiam Domino, rectas facite semitas eius . uere dignus beatus Ioannes qui in semitas rectas male uiuentium dirigeret prauitatem: quid enim est parare uiam Domino, nisi uenienti de celo Iudici, purgato a uitiis per confessionem et penitentiam pectore, simplicis cordis habitaculum Domino preparare? Quid est rectas facere semitas Dei nostri,  nisi ut tales actuum nostrorum nobis uias muniamur, per quas ambulare propitius Dominus ad nos ueniens delectetur? Ille uiam Domino suo parat, qui luxuriantis carnis sue respuens uoluntates, solo mentis nisi Domini preceptis adherens uigore se castitatis et continentie accingit. Optimam parat Deo uiam, qui malignis resistens cogitationibus mundo corde et casto corpore ante Deum semper innititur incedere. Nos ergo, fratres, quandiu in desideriis carnis et cupiditatibus inheremus terrenis, uiam Domino secundum prophetica monita non preparamus. Propter quod reuertentes ad baptismi precepta Ioannis, paremus in nobis Domino uiam  digna penitentia, et confessione ueracissima malorum, que fecimus, et eleemosynis, et pauperum cura sollicita ceterisque operibus iustitie et pietatis, quatenus uidens in nobis Dominus itinera bone uoluntatis, ouiculas suas, multis iam laboribus et tribulationibus fessas, de erumnosa huius seculi uita secum ad eterna gaudia prouehere dignetur, ut sicut Precursoris Domini hodie natiuitate gaudemus, ita de reconciliatione nostra cum Deo Patre nostro letemur, hoc operante et largiente Domino nostro Iesu Christo, qui cum ceterno Patre et Spiritu sancto uiuit et regnat Deus per omnia secula seculorum. Amen.




SERMO LX Item de natiuitate S. Ioannis Baptiste Iu.





ADMONITIO.


549 S. Maximo hic quoque sermo ascribitur in laudato codice S. Emmerami; ac preterea in Laurentiano 39 Plut. XuII, in quarto biblioth. olim S. Crucis Minor., et in 174 biblioth. quondam edilium eccles. maior. Florentin., fol. 224, a tergo.

ARGUMENTUM.--- De Ioanne Baptista maiore ceteris prophetis, ex parentibus senibus nato; de Zacaria sacerdote de uice Abia obmutescente; de austeritate uite Ioannis, de eiusdem baptismo atque martyrio; de ratione digne celebrandi solemnia Precursoris.

Sancti precursoris Domini Ioannis Baptiste natiuitatem, quam hodie celebrat sancta uniuersalis Ecclesia, fratres carissimi, multis modis antea sancti prophete Domini prenuntiauerant. Quod diuine pietatis prouidentia gestum debemus intelligere, ut qui maior ceteris esse debebat prophetis, ipse etiam maiori pre ceteris prophetie spiritu [a 1Kb] honoraretur: quia prophete officium est uentura dicere, non etiam demonstrare; Ioannes denique ideo maior erat ceteris prophetis, quia et Dominum Saluatorem annuntiauit  uenturum, et adesse monstrauit. Hac quoque ratione sicut de ipsius Domini aduentu, ita et de precursoris eius natiuitate antea prophetatum est, [b 1Kb] ut is qui noua uenerat nuntiare, et penitentiam predicare, nemo inauditam a seculis talem predicationem sua perfidia potuisset reiicere, sed ut credibilius fieret omnibus audientibus predicationis eius officium. Dignum enim [c 1Kb] est ut qui Regem omnium regum, et Dominum dominorum non solum nuntiare, sed etiam demonstrare uenerat, dissimili etiam ceteris procreatione nasceretur. Nulli [d 1Kb] enim dubium est quin in senibus iam frigesceret concupiscentia carnis, [e 1Kb] nec ultra sexagesimum etatis annum, et senibus iam ab omni lasciuia carnis liberis nascebatur,  [1 1Kb] ut sacri textus Euangelii probat: Fuit, inquit, 550 in diebus Herodis regis Iude, id est tempore natiuitatis Christi appropinquante, sacerdos quidam nomine Zacarias de uice Abia . Sed nunc primum dicendum est de Abia, et postea ceptum ordinem sequi. Nam Dauid cum de structura templi, et de eius tractaret atque disponeret officio, omnem progeniem filiorum Aaron in partes diuisit uiginti quatuor, et de singulis partibus singulos elegit pontifices qui uicissim per ordinem ministrarent [f 1Kb] in sacrario templi; ea tamen promissione, ut si quis pontificum uita decederet, optimus in ea parte ad sacerdotium eligeretur successor. In qua etiam diuisione Abia iste, de cuius uice et generatione Zacarias oritur, octauo loco positus inueniebatur, et uxor Zacarie  de filiabus Aaron, cui nomen Elisabeth. Erant enim ambo iusti ante Deum, incedentes in omnibus mandatis et iustificationibus Domini sine querela, et non erat illis filius, et quod esset Elisabeth sterilis, et ambo processissent in diebus suis. Factum est autem [g 1Kb] ut Zacarias in ordine uicis sue ingressus sanctuarium, ut incensum poneret; et subito angelus Domini apparuit ei, dicens: Ne timeas, Zacaria, quoniam exaudita est oratio tua, et uxor tua Elisabeth pariet tibi filium, et uocabis nomen eius Ioannem. Zacarias hoc audito contremuit; et quia iam senex erat, et uxor eius nonagenaria, non credebat fieri propter senectutem, quod angelus promiserat per ueritatem; et quia non credidit, ideo mutus permansit, usque  dum iam octauus dies esset natiuitatis Ioannis. Hic palam intelligendum est quod Ioannem obsecratio creauit patris, non uoluptas etiam matris: contra impossibilitatem corporis, contra sterilitatem uiscerum, Zacarie precibus uterus Elisabeth intumescit, [a 1Kb] et concepit non natura, sed 551 gratia [1 1Kb] . In mense autem septimo equinoctio autumnali conceptio est S. Ioannis in utero matris sue. In mense autem primo alterius anni in equinoctio uernali conceptio est Domini Saluatoris in utero uirginis matris. O preco Domini Saluatoris, quam mirabiliter natus, et quam iustis etiam parentibus ortus, et quod membra corporis offerre non poterant, gratia concesserat Saluatoris! et qui matrem sterilem fecundabat, patris muti etiam linguam soluebat, [b 1Kb] et statim in preconium Saluatoris eruperat. Iustus enim ex iustis parentibus  ortus etiam iustitie operam in semetipso monstrabat, et qui parare uiam Domino in cordibus fidelium uenerat, recte etiam penitentiam peccatorum agere predicabat, austeritatem etiam uite, quam in aliis predicauit, ipse in sua conuersatione monstrauit: Erantque uestimenta eius de pilis camelorum, et zona pellicea circa lumbos eius; esca autem erant locuste et mel siluestre: uinum et siceram non bibit, et omne immundum non manducauit omnibus diebus uite sue . Anno autem trigesimo a natiuitate cepit baptizare uenientes ad se, et predicare populo baptismum penitentie, ut per penitentiam et confessionem peccatorum digni existerent ad percipiendam remissionem peccatorum, quam quia  dare non potuit suo baptismate, tamen predicabat eum esse ad nos uenturum cito Christum Dominum Saluatorem, de quo et ipse Ioannes, et omnes in eum credentes, et in nomine eius baptizati non solum remissionem peccatorum, sed et uitam essent percepturi eternam. Cur autem baptizauit Ioannes, cum remissionem dare non potuit, nisi ut precursoris [c 1Kb] eius ordinem seruaret, et sicut Dominum Saluatorem et natiuitate et officio predicationis precurrebat, ita etiam baptismum Christi suo baptismo precurreret? Nam per predicationem suam multi conuersi sunt ad Dominum agentes penitentiam de peccatis suis, et crediderunt, si quando Christus uenisset, quem Ioannes uenturum predicauit, remissionem peccatorum, et uitam percipere sempiternam.  Et ideo multi uenientes ad baptisma Ioannis uerbum  audire salutis; multi [d 1Kb] enim, ut sanarentur a languoribus, quia Ioannes multa signa faciebat, multi eum 552 Christum esse credebant; quibus tamen ipse dixit: Non sum ego Christus, sed precursor sum Christi. Similiter autem anno trigesimo natiuitatis Christi uenerunt ambo ad Iordanem Christus et Ioannes, et baptizatus est Christus a Ioanne, non quod ipse pro peccato aliquo indigeret baptizari, sed ut Ioannes baptizaret eum, et ille suo nobis baptismate et aquam sanctificaret, et exemplum omnibus daret baptismi, sine quo nemo saluus esse preualet, et ut nullus tam diues aut prepotens fuisset, ut dedignaretur a seruo baptizari, cum Christum audisset a seruo suo baptizatum Ioanne. Baptizato autem Iesu, statim ut ascendit de aqua, aperti sunt ei celi, et  Spiritus sanctus in specie columbe uenit et mansit super eum, et uox Patris de celis audita est, dicens: Hic est Filius meus dilectus, in quo mihi bene complacui: ipsum audite . Quod ut uidit et audiuit S. Ioannes, statim turbe que [e 1Kb] aderat, digito Dominum monstrauit, dicens: Ecce Agnus Dei, ecce qui tollit peccata mundi . Ecce quem omnes prophete predixerunt uenturum; ecce quem ego uobis promisi, per quem non solum remissionem peccatorum, sed etiam eternam uitam et immortalitatem, simulque gaudium et beatitudinem percipiatis eternam, si credideritis in eum. Talibus [f 1Kb] enim gestis, dum eniteret beatus Ioannes, Herodes rex supradictus fratri suo Philippo tulit uxorem, et sibi in coniugium copulauit. Quem cum beatus Ioannes inde  corriperet, capite truncato martyrium feliciter consummauit. Quapropter, carissimi, si digne tam sancti Domini precursoris uolumus solemnia celebrare, debemus nos sanctis bonorum operum meritis adornare, in ieiunio et castitate, in continentia, in humilitate uite, in mansuetudine et sobrietate, in uigiliis et orationibus, in eleemosynarum largitate, [g 1Kb] in patientia et confessione criminum, in omni instantia bonorum operum [h 1Kb] mortificare desideria carnis, et animas nostras mereamur in eterna uita saluare, auxiliante nobis sanctis suis precibus beato Ioanne, et ad omne bonum studium adiuuante Domino nostro Iesu Christo, qui cum ceterno Patre et Spiritu sancto unus Deus uiuit et regnat in secula seculorum. Amen.




SERMO LXI. Item in natali S. Ioannis Baptiste u.





ADMONITIO.


553 Preclarus hic quidem sermo S. Maximo inscriptus legitur in codicibus, quos uidimus, tribus; in 174, olim bibl. edil. metrop. eccl. Florentin., in 39 Plut. XuII Laurentiano, et in uaticano 1060, pag. 42.

ARGUMENTUM.--- Cuique meditanti natiuitatem Ioannis Baptiste mox occurrit natiuitas Christi. Ioannes ad euadendum originale peccatum circumcisione non equit. Quomodo natis mulierum non sit maior Ioanne Baptista? Plura de Elia et Eliseo Ioannes ex ore summe ueritatis laudatus.

Hodierna festiuitas, dilectissimi, toto terrarum orbe conspicua mentes nostras eo clarius splendore quodam noue lucis irradiat, quo et primordium nostre redemptionis ac ueri luminis ortum ut recolamus, inuitat. Cui enim meditanti natiuitatem Ioannis non mox occurrit natiuitas Christi? presertim cum nascendi Ioannem de patre sene et sterili matre nulla alia exstiterit causa, nisi ut mirabiliter natus precederet singulariter nasciturum: amicus uidelicet Sponsum, famulus Dominum, uox uerbum, lucerna Solem,  preco Iudicem, saluatus precurreret Saluatorem. Testatur et ipse Ioannes hanc esse sui aduentus causam, non ut simpliciter ueniret, sed ut Dominum ad sue manifestationis indicium preueniret. Post me, inquit, uenit uir qui ante me factus est, quia prior me erat, et ego nesciebam eum; sed ut manifestetur in Isrel, propterea ueni ego in aqua baptizans . Preuenit eum nascendo, predicando, baptizando, moriendo, postremo et ad inferos descendendo. Precessit itaque Dominum, precessit et semetipsum. Ante enim quam conciperetur in utero, paternum os incredulitas clausit, quod ipse antequam loqueretur expressione sui nominis mirabiliter reserauit. Plane cum necdum posset hominibus uerba depromere, potuit exsultando latentem in utero uirginis regem  celi maternis uisceribus nuntiare. Spiritus enim sanctus, qui eum, antequam uitales auras carperet, animauit, ipsum quoque materni pudoris hospitium, in quo degebat, impleuit. Unde Elisabeth: Ecce, inquit, ut facta est uox salutationis tue in auribus meis, exsultauit in gaudio infans in utero meo . Ubi querendum est quomodo fieri potuit ut in 554 eum Spiritus sanctus sua dona diffunderet, cum iuxta ritum conditionis humane adhuc in iniquitatibus conceptus existeret, et necdum originalis peccati uinculum, percepta legalis obseruantie circumcisione, soluisset. Cum per Moysen diuina uox dicat: Masculus cuius preputii caro circumcisa non fuerit, peribit anima illa de populo suo, [a 1Kb] quia pactum meum irritum fecit . Sed notandum est quia Spiritus sancti  gratia lege non stringitur, necessitatis uinculo non tenetur; sed sicut ubi uult spirat, sic et quibus uult gratis sua dona dispensat. Nam et Cornelium centurionem, antequam baptismi susciperet lauacrum, inspirauit, et in quosdam adhuc gentiles, loquente Petro, non solum, ut Scriptura  testatur, cecidit, sed etiam ut linguis loquerentur, instruxit. Quid ergo mirum si beatum Ioannem ante legalis mandati quodcunque remedium Spiritus sanctus impleuit, quem ipsius legis et prophetarum, ac totius ueteris Testamenti limitem quemdam, atque, ut ita loquar, intransmeabilem terminum prouidentia diuina  constituit? Lex enim et Prophete, ut ueritas ait, usque ad Ioannem . Ioannes enim iste cum Domino circumcisionem quidem in sua carne suscepit, sed suscipiens terminauit. Et ideo qui noue gratie preco, et magnificus annuntiator enituit, ad euadendum originale peccatum circumcisione non eguit; sed eum supra legem, supra humane conditionis ordinem electio diuina prouexit. Cui etiam tanti honoris collata est gloria, ut natiuitati eius ipsa Dei Genitrix interesset, eiusque principium latens in utero mundi Conditor sua presentia dedicaret. Testatur hoc Lucas euangelista, cum dicit: mansit autem Maria cum illa, uidelicet Elisabeth, quasi mensibus tribus; et reuersa est in domum suam . A conceptione quippe Domini usque ad natiuitatem beati  Ioannis tres menses sunt. Nolebat itaque Maria discedere, donec grandeue puerpere ministerium sedulitatis impenderet, et que gestabat in aula sui corporis regem, cerneret anteire preconem. Felix partus, quem illa lux excipit que illuminat omnem hominem uenientem 555 in hunc mundum. Sed dum hec loquimur, repente questio nobis oboritur, que dubietatem inferre non sine causa uideatur. Testatur enim Dominus quia inter natos mulierum non surrexit maior Ioanne Baptista . Exclusit itaque maiorem, non negauit equalem. Hinc est quod ad Zacariam angelus dixit: Ipse precedet ante illum in spiritu et uirtute Elie . Par ergo Elie Ioannes uidetur, in cuius spiritu et uirtute asseritur uenturus. Presertim cum et alibi ipsa ueritas dicat: Elias iam  uenit, et non cognouerunt eum, sed fecerunt in eum quecunque uoluerunt; et si uultis scire, Ioannes est Elias . Sed ecce e diuerso illud occurrit, quod Eliseus duplicem Elie spiritum iuxta modum sue petitionis accepit. Obsecro ut fiat spiritus tuus duplex in me . Quod si etiam Eliseus dupliciter antecellit, equalem Elie Ioannem quomodo non superat, quo inter natos mulierum maior nemo surrexit? uerumtamen, ut soluatur questio, ponderandus est sensus, ut quod durum in uerbis exterioribus sonat, de pia intentione procedere discretio sobrie sentientis intelligat. Durum quippe quod Eliseus duplicem magistri spiritum petiit, cum non sit discipulus supra magistrum. Sed ex pura mente petitio ista processit, quia non terrenum aliquid, sed spiritualem  gratiam postulauit. Unde et Elias quasi subindignatus incauta discipuli uerba redarguit cum ait: Rem difficilem postulasti. Simplicitatem uero pie intentionis aspiciens presto subiungit: Attamen, si uideris me quando tollar a te, erit quod petisti . Non uidelicet duplicitas, quam incautus sermo profudit, sed donum spiritus, quod humili ac sincera [b 1Kb] sua mens intentione quesiuit. Hoc itaque modo nequaquam Ioannem superat Eliseus, sicut nec maior est quam Elias. uerumtamen si sacre historie tenorem inspiciamus diligenter, uberiorem, siue clariorem Eliseum quam Eliam in miraculorum fuisse uirtutibus  inuenimus. Ille nimirum uiuens defunctum puerum uite restituit; iste mortuus mortuum suscitauit. Illo prophetante hydria farine et licitus olei non defecit; iste obsesse et afflicte ciuitati protinus in diem alterum incredibiles hostilium castrorum copias obtudit. Atque ut breui concludam cuncta, Elias duodecim, Eliseus, ut Scripture ueritas tradit, uiginti quatuor miraculorum signis enituit, que uidelicet, quia fastidium deuitamus, hic enumerare postponimus. Quomodo igitur huius me nodo questionis expediam, ut prolata de magnitudine Ioannis non uacillet sententia ueritatis, qua dicitur: 556 natis mulierum non esse maiorem Ioanne Baptista? Nam si maior est Eliseus quam Elias, ergo maior est et Ioanne? quod fieri impossibile est. Sed notandum quod aliud est magnum  quid agere in signis miraculorum, aliud magnum esse excellentia meritorum. Nam si de miraculis agitur, nullum fecisse miraculum Ioannes in Scripturarum paginis inuenitur. Sed nunquid propter hoc infimus erit omnino sanctorum, quia nulla traditur signa fecisse uirtutum. Eliseus ergo maior est quam Elias in exhibitione signorum, quem tamen nequaquam superest in cumulo meritorum. Ita et Ioannes par quidem est Elie, quia sicut ille preco futurus est iudicis, ita et hic precursor factus est Redemptoris; sed maior Elia, quia quem demonstrauit, etiam baptizauit. In illo denique baptismatis sacramento Iordanis unda magis est lota quam lauit: ex qua insuper uim sanctificationis omnis ubique terrarum aqua concepit. Illic beatus Ioannes uocem Patris  audiuit, Spiritum sanctum in columbe specie descendentem aspexit, tremendum angelis Dei Filium, suis manibus inclinatum aquis intinxit. Illud enim fundamentum et origo baptismatis rebus ostendit, quod ueritas postmodum discipulos agere uerbis uirtute plenis edocuit. Ite, inquit, docete omnes gentes, baptizantes eos in nomine Patris, et Filii, et Spiritus sancti . Illic res manifesta et non uerba; hic uerba, et res uera, sed occulta. Ioannes itaque humanorum limes est meritorum. Quantumcunque enim apostolici senatus excellat auctoritas, quantumcunque uel patriarcharum fides in diuina agnitione proficiat, uel prophetarum oracula ad reseranda arcana mysteria conualescat, quantumlibet certe cumuletur triumphantium gloria martyrum,  quamtumuis effloreat uernans pudicitia uirginum, uel in uerbis uite se exerceat lingua doctorum, citra metam Ioannis omnia cohibentur, nichilque uirtutis humane,  nichil religionis, nichil perfectionis ultra progreditur. Cuius incomparabilis uite seriem non historiographus quispiam post eius obitum texit, sed archangelus ille precipuus antequam conceptus esset in utero, sicut Domini, sic et huius opera miranda narrauit. Huius sane preconium non assertione ueridici cuiuslibet hominis, sed ex ore ipsius summe didicimus ueritatis: et ille est assertor et laudator Ioannis, qui cunctis celestibus ac terrenis laudatur et benedicitur creaturis. Ab illo denique uerbo Ioannis sunt deprompta preconia, per quod fundata est arida, mouentur sidera, condita 557 sunt elementa. Enimuero quante magnificentie est ab illo mereri gloriam laudis, apud quem summa felicitas [a 1Kb] est utcunque probari! Ait enim: Quid existis uidere? Prophetam?  Dico uobis et plus quam prophetam . Sed quia propheta inter ceteros homines egregius est et insignis, qui nullum in communi hominum genere habens equalem etiam prophete preponitur, restat ut iam non homo, sed angelus nuncupetur. Unde et subdit: Hic est enim de quo scriptum est: Ecce mitto angelum meum, qui preparabit uiam ante faciem tuam . Sed et in suppositione sua melius beatus Ioannes ostenditur, quantum ceteris hominibus preferatur, de quo Dominus: Qui autem, inquit, minor est in regno celorum, maior est illo : quia nimirum Redemptor noster, qui Ioanne minor est in terra per accessum succedentis etatis, in celo maior est per eterne priuilegium maiestatis. O felix ista deiectio, quando homo 558 Deo  supponitur, a Creatore creatura preceditur, exiguus ab immensitatis gloria superatur! Maior esse Ioanne Christus in celo dicitur, ubi a cunctis angelice dignitatis uirtutibus adoratur, cui cherubim et seraphim humiliter procidunt, cuius principatus et potestates imperium contremiscunt, cuius denique uultum desiderant angeli prospicere, Ioanni se perhibet in celesti dignitate preesse, in cuius plane conspectu omnes gentes quasi stilla sunt situle, et iuxta prophete  uaticinium, quasi nichilum et inane reputate sunt, beato uiro se non dedignantur in comparatione preponere, ut inueniatur homo apud Deum pro meritorum excellentia quasi locum comparationis habere. Qui autem auctor est celsitudinis ipse factus est magister humilitatis. Ipsi gloria et  imperium, et modo et amodo in secula seculorum. Amen.




SERMO LXII. Item de natiuitate S. Ioannis Baptiste uI.





ADMONITIO.


Hunc ex codice Ambrosiano a Muratorio editum sermonem in codice quoque Casinensi 105, pag. 159, S. Maximi nomine ornatum legimus.

ARGUMENTUM.--- Ioannis Baptiste conceptio atque natiuitas negandam non esse natiuitatem Dominicam edocet. Ioannes inter natos mulierum uere est maior; quia Dei Filium ut propheta preloquitur, ut  precursor anteuertit, ut baptista suscepit, ut testis ostendit.

Conceptio atque natiuitas uenerandi Ioannis Baptiste,  que nunc euangelica lectione decursa est, natiuitatem dominicam, cuius secretum mens humana non concipit, testatur esse credibilem, et fructus senilis uentris edocet fecunditatem uirginalis uteri non negandam. Nam quis reuera renuat credere natiuitatem nascentis Christi, quandoquidem de uetustis parentibus procedit desperata successio? Ibi de senibus propheticus editur puer; hic uero de uirgine Dominus nascitur prophetarum. Ibi disceptatio de senecta duorum est; hic autem de unius puelle uirginitate miraculum. Nec [a 1Kb] sane mirum si illa sterilis, et hec uirgo concepit, quia ibi salutaris mysterii nuntius, hic ipsum uite nostre mysterium nascebatur. Ibi temporalis lucerna resplenduit, hic sol perpetuitatis illuxit. Inde Ioannes propheta, et plusquam  propheta legitur natus; hinc autem nouus homo, et plusquam homo salus omnium Christus aduenit. Plus utique est quam propheta Ioannes, qui et lucem mundi huius ab aliis prophetatus ingreditur, et Christum Dominum materno prophetat in utero, eumdemque celebrato eius baptismo, non solum ore predicat, sed etiam ad plenitudinem testimonii circumstantibus populis ueluti digito monstrante consignat dicens: Ecce Agnus Dei, ecce qui tollit peccata mundi . Plus autem quam homo est Christus, [b 1Kb] quia idem ipse uerbum et caro unus est Dominus, atque unus idemque eternus et nouus est; eternus a Deo, nouus a femina. Ibi incomprehensibiliter genitus ab ingenito; hic mirabiliter natus e uirgine. Ibi paterna maiestate editus; hic Spiritus operatione formatus.  Ibi simplex in Genitore natura est; hic gemina in Redemptore substantia. 559 Ibi totus impassibilis a Patre suo Deus est; hic autem tantum processit a matre, ut et pati non possit. Pati enim poterat, sicut et passa est caro nata de carne, et pati non poterat Deus natus in carne. Edidit namque nobis per uterum uirginis Deus carnem, et caro Deum. Nec ambigendum, fratres, si ille Deus potuit esse quod uoluit, qui [c 1Kb] omnia quod uoluit fecit. Neque cunctandum si Dei Filius potuit hominem sibi sociare passibilem, quem poterat passionis triumpho impassibilitatis gloria coronare. Si nouum fuit quod Deus est natus in terris, multo magis est nouum quod homo regnat in celo. Quibus inspectis perfectam gloriosissimi Ioannis Baptiste beatitudinem comprobamus, quem in tantam  sublimitatem dignatio celestis euexit, ut mysterium salutis nostre terris celoque mirabilis, et necdum natus prophetare meruerit, et natus ostendere. Erat enim tunc Ioannes dispensatione diuina acerbus ad partum, maturus ad gratiam; nam qui natiuitati proprie nedum uidebatur idoneus, ortus dominici factus est idoneus predicator; cumque naturali lege totum adhuc hominem uenter maternus includeret, iam tamen spiritum nascituri filii leta matris lingua prodebat; ait enim Elisabeth, ut lectum est, ad beatam  Mariam dicens: Ex quo facta est uox [d 1Kb] salutis tue in auribus meis, exsultauit in gaudium infans in utero meo . Intendite, fratres, quanta beatis illis matribus collata sunt munera, quibusque miraculis pariture femine decorantur. Infans, inquit, exsultauit in utero matris sue; exsultauit, ut pariter et suum meritum et uirginei uentris gloriam reuelaret. Nam inspirante Deo anilis ille uterus sensit aduentasse dominicum uentrem, nouoque gaudio mortalibus nuntiat, quantam mundo letitiam Christus nasciturus inferret. Quis non stupeat, fratres, quod inter mysteria redemptionis humane, mirantibus matribus, nondum nata gaudeat infantia? Nascitur inter hec Ioannes et Christum natiuitate precedit, quatenus Domino suo, quem intra materna uiscera per gaudia  celebrabat, exhiberet 560 famulantis obsequium. Hic ergo est Ioannes de quo dictum est a propheta: uox clamantis in deserto: Parate uiam Domino . Clamabat in solitudine, ut corda mortalium incredulitatis squalore deserta ubertate prophetici sermonis excoleret. Hic est angelus missus ante faciem Christi qui populorum pectora monitis uite sanctioris instructa Saluatoris aduentui doctor sollicitus preparauit. Hic est ille Baptista qui Dominum suum ob hoc baptizare meruit, ut sese magis dilui baptizati sui uirtute sentiret. Hic est preco regni eterni qui terris adesse Agnum Dei, ipsumque mundi peccatum tollere, sua quidem lingua, sed Deo loquente clamabat. Hic est pronuntiante Domino inter natos mulierum maior; et uere maior, quia Dei Filium ut propheta  preloquitur, ut precursor anteuertit, ut Baptista suscepit, ut testis ostendit. Et post omnia, hic est ille quem nulla indumentorum oblectante mollitie cameli texta de pilis asperior tunica uestiebat, neque ulla uoluptas epularum suauior, aut edacis gule tentamenta capiebant, sed tanquam uere censorem faucium suarum, et ieiuni uentris dominum, per deserta gradiens arida locusta pascebat. Mel etiam siluestre legitur manducasse, ut aduertamus eum non cibo humana sollicitudine preparato, sed pastu simplici, et illaborata uixisse substantia. Et hec ideo, ut arbitror, fratres, ne assertorem iustitie a preconio ueritatis aut speciosior uestis abduceret, aut delectatio deprauaret escarum. De hac profecto magnanimitate descendit, quod dum Herodem regem de  concubitu fraterne coniugis confidenter incusat, nec gloriosam subire mortem, nec mundi lucem spernere formidauit. Neque tristis hanc uitam reliquit, quia semper custodiens prophetalem rigorem nunquam penitus fuerat fallacis seculi suauitate mollitus. Propter quod patientissime precepto regis iniusti capite truncatur in carcere, qui fortissimi obitus premio remunerante celestis imperii rege, et caput se suum recepturum nouerat et salutem.




SERMO LXIII De natiuitate S. Ioannis Baptiste uII.





ADMONITIO.


561 In S. Dalmatii sepe a nobis laudato codice hic sermo pre se fert S. Maximi nomen cum titulo. Item et de S. Ioan. Bapt. homil. III.

ARGUMENTUM.--- S. Ioannes Baptista progenie inclytus, natiuitate mirabilis, atque in uita et morte gloriosissimus; plusquam propheta, et uox clamantis in deserto; que uox etiam nunc cunctis que facienda queque fugienda sint proclamat.

Sancti Ioannis Baptiste hodierna die, fratres carissimi, natalem celebrantes, exsultemus atque letemur in Domino, illum in ueteri lege natum esse hominem progenie inclytum, natiuitate mirabilem, atque in uita et morte gloriosissimum. Ipse enim est ille precursor Ioannes qui Saluatorem seculi, etsi adhuc matris in utero latitantem, etiam ipso materno clausus in sinu, exsultando salutauit, saltibusque annuntiauit presentem. Natus uero, atque inter tenebrosa deserti latitans gloriosus promulgat, uenientibus ad  se populis securus predicat, confidenter ostendit. Iste est ille clarissimus Christi Baptista qui aduenientes ad se populorum turbas tanta alacritate exagitat, ut nec Phariseorum superbiam, nec scribarum in lege Domini imperitiam, nec uitiorum omnium, quibus perfida illa gens . . . . . . . . . . . . declarare recusat. Hunc nec impiorum regum mine, nec luxuriantis aule plurima commoda, nec sacerdotalis generis superbia a ueritate dicenda prohibere potuerunt. uere igitur Christus Dominus dixit esse plus quam prophetam. Natus enim preter communem hominum natiuitatem, illum quidem obsecratio sancta creauit, non uero uoluptas. Nam cum materni uteri anilia uiscera friguissent, et fessa iam corporis membra nullam amplius fecunditatis gratiam sponderent,  contra impossibilitatem senilis corporis et sterilitatem 562 uiscerum, Zacarie precibus, Elisabeth  uenter intumuit. Ioannes concipitur utero senissimo, patri, quam nunquam habuerat, proles conceditur. Elisabeth autem uacuatur uterus, et matrem se leta miratur. Exsultat Zacarias in gaudio; et cum de pueri nomine apud proximos esset contentio, dum tabulis pater stylum figit, ut pro arbitrio nati pueri nomen describat, quod sermone explicare non poterat, in uocem subito linguam resoluit, litterasque sermone preuenit, et quem stylo Ioannem scribere uolebat, loquendo testatur. Quid ergo mirum si illum plus quam prophetam Christus predicat? Quis enim prophetarum nascendo uocem, et populo restituit sacerdotem? Ergo nec mirum si de se postea dixerit: Ego sum uox clamantis in deserto . Hoc est, non uox tantum que audientium ualeat aures  penetrare, sed et clamantis, que nempe audientium corda concutiat, atque in uiam salutis adducat. Que equidem uox etiam nunc cunctis proclamat. Atque etiam uobis, fratres, que facienda, queque fugienda sint per humilitatem nostram semper annuntiat: Parate uiam Domini, rectas facite semitas eius . Ergo uiam Domino parare iubemur, nostre equidem fidei puritate, qua non tantum idolorum uana atque superstitiosa figmenta aduersemur, sed et in fratribus ea detestemur et corrigamus. Ipsius quoque mentis castitate, qua et fratribus misereamur, cunctis que sua sunt restituendo, nullis aduersando, errantes corrigendo, singulis demum, quantum per nos licet benefaciendo. Ergo iuxta uenerandi Baptiste monita, semper uiuamus, Deum semper exorantes, ut in bonis  operibus felicem perseuerantiam nobis custodire concedat. Explicit.




SERMO LXIu. In natiuitate S. Ioannis Baptiste uIII.





ADMONITIO.


563 Hoc fragmentum sermonis ex eodem codice S. Dalmatii exscribendum curauimus.

 Hodie, fratres, beatissimi Ioannis Baptiste natalem deuotissimis festiuitatibus celebramus, cuius non solum fuit uita laudabilis, sed et mirabilis ipsius natiuitas exstitit. Natus est enim de sterili femina ex senili et uentre procedens, ille est Christi Baptista Ioannes de quo scriptum est: Ego uox clamantis in deserto . Clamauit equidem in deserto Ioannes,  ut infidelis populi durissima 564 corda ad penitentiam excitaret. Clamauit, ut illum a pessima infidelitate sua . . . . . . . . . . clamabat atque dicebat: parate uiam Domini, rectas facite semitas Dei nostri .  Ergo ad tempus cum ipso habitemus in hoc seculo, ut cum ipso in eternum esse possimus. Explicit.




SERMO LXu. De natiuitate S. Ioannis Baptiste IX.





ADMONITIO.


Cum hic quoque sermo in codice S. Dalmatii S. Maximo ascribatur, a monachis uero Maurinis in append. serm. S. Augustini num. 197 collocetur, eumdem nos S. Maximo potius quam Augustino, ut in Rom. Breu. ad diem 24 Iunii, ascribendum esse iudicauimus.

ARGUMENTUM.--- Unius Ioannis natiuitas celebratur. ueteris ille Testamenti figura, uox clamantis in deserto, id est in hoc mundo, ante Christum promissus, atque ad eius similitudinem sanctificatus.

Post illum sacrosanctum Dominici natalis diem  nullius hominum natiuitatem legimus celebrari, nisi solius Christi Baptiste Ioannis. Illa in aliis sanctis electisque Dei colitur dies, qua illos post tot consummationem laborum, deuictumque mundum in perpetuas eternitates presens hec parturit uita. In  aliis uero consummata ultime diei merita celebrantur. In Christi autem sanctissimo Baptista Ioanne etiam prima dies, atque ipsius quoque hominis initia celebrantur; quia per hunc Dominus aduentum suum, ne illum subito homines insperatum non agnoscerent, uoluit esse testatum. Ioannes autem ueteris Testamenti figura fuit, atque in se formam pretulit legis; ideoque Ioannes prenuntiauit Saluatorem, sicut lex gratiam precucurrit. Quod uero nondum natus de secreto materni uteri prophetauerit, et expers adhuc lucis, iam testis fuerit ueritatis, hoc fuit quod sub uelamine latens littere, et Redemptorem, qui iam aduenerat spiritu predicauit, et nobis Dominum nostrum de quodam ueluti legis utero proclamauit. Ergo quia Iudei a uentre, hoc est a  lege, que Christi grauida erat, errauerunt, errauerunt a uentre, locuti sunt falsa . Ideo hic uenit in testimonium, ut testimonium perhiberet de lumine . Quod autem Ioannes penali constitutus est in carcere ad Christum discipulos suos ordinat, lex ad Euangelium mundum transmittit, que quidem lex iuxta typum Ioannis ueluti ignorantie clausa carcere in obscuro et occulto iacebat, atque Iudaica cecitate sensus intra litteram tenebatur inclusa. Unde et de hoc beatus Euangelista ita proloquitur dicens: Ille erat lucerna ardens et lucens . Spiritus nempe sancti igne succensus ut mundo ignorantie nocte occupato lumen salutis ostenderet, et quasi inter densissimas delictorum tenebras splendidissimum iustitie solem lucis sue radio  demonstraret. Dicebat enim de se ipso: Ego uox clamantis in deserto . Clamabat equidem in deserto Ioannes, hoc est in gentili et indocili populo. uacua enim timore Dei pectora, atque Spiritu sancto carentia, squalentis eremi deserto comparantur. Desertus enim erat hic mundus ab omni fidei timorisque Dei cultura, atque peccatorum spinis obsitus, tanquam ager incultus 565 squalebat, nullamque  penitus bonorum operum iucunditatem afferebat, nullum gratie spiritualis lumen acceperat. Mittitur ergo Ioannes, qui prophetica atque apostolica predicatione penitentiam annuntiando rudem campum proscinderet, fecundaret, et excoleret, atque ad maturam frugem, hoc est ad regenerationis gratiam prepararet. Iam uero quante illud est glorie, quod Zacarie sacerdoti seni, atque Elisabeth sterili filius a Gabriele promittitur; ab illo namque angelo a quo beatissime Marie natiuitas Domini nuntiatur, et quasi ex aliquo similis Domino premittitur filius sterilis ante filium uirginis, nescio quid maius miraculum in ipsa natiuitate declarat. Insperata prole muneratur sterilitas, quia nouo partu erat ditanda uirginitas. Ante Christum Ioannes promittitur, quia  uetus Testamentum ante Nouum, ut dies diei eructat uerbum. Premittitur ergo lucerna ante solem; ante Dominum seruus; amicus ante sponsum; preco ante iudicem; uox ante uerbum. Atque ideo de se beatus dicit Ioannes: Ego uox clamantis in deserto. Se enim 566 dicit esse uocem, quia uerbi annuntiator erat et predicator. Adhuc enim in utero matris sue Spiritu sancto est repletus et ipsius natiuitatem prophetando preuenit. Ad similitudinem Domini sanctificatus fuit, antequam natus intra materna uiscera exsultans, atque Saluatoris aduentum ore materno protestans. uere autem erat lucerna ardens, in quo tam singularis gratia diuine dignationis effulsit, ut iam iamque adfore redemptorem sancte sue Genitricis uoce narraret, et per eam ueluti quamdam ueritatis [* 1Kb] nondum in lucem prolatus Christum presentem  ostenderet; idoneus equidem ueteris Nouique Testamenti mediator, et gloriosi Agni dignus ostensor, qui Dominum suum se annuntiare uno tempore meruit et uidere. Ergo, fratres, huius tante diei solemnia celebrantes . . . . .  peccata nostra deflendo, eademque ieiuniis atque eleemosynis plurimis redimendo. Explicit




SERMO LXuI. In natali sanctorum apostolorum Petri et Pauli I.





ADMONITIO.


Sexagesimus sextus hic sermo, ac preterea 67, 68 et 69, qui sequuntur, ex laudato codice Ambrosiano ex scripti, editi primum tom. Iu Anecdot. a Muratorio fuerunt.

ARGUMENTUM.--- Ecclesiarum principes atque gloriosissimos patres nostros Petrum et Paulum, pro Christo obiisse, nobis letandum est. In iis gemina Ecclesie forma figuratur; in Petro simplicitas commendatur, in Paulo doctrina, ut aduertamus in Ecclesia Dei et scientiam esse necessariam, et simplicitatem esse dilectam.

Necessarie, fratres carissimi, de uenerabilium apostolorum passionibus atque obitu patrum nostrorum annua festiuitate letamur, quia fiducia Christiane fidei credimus, eos tormentis suis indeptos esse gloriam et perpetuitatem uiuendi uite sue fine quesisse. Quis enim dubitet illos suo regnare cum Domino, qui sequentes eius uestigia mortem moriendo uicerunt, aut quomodo non manifestum est apud illum regem in cruciatibus esse uictoriam, cui triumphus  in cruce est? Elegerunt itaque Ecclesiarum principes ob honorem fidei patienter occumbere, quos auctor uite premisso sue mortis exemplo, mortem docuit non timere. Letemur ergo et exsultemus, gloriosissimos patres nostros obiisse pro Christo, quia qui primitus pro eterno ipso cruoris sui censu uitam sibi mereatur eternam. Aeternitatis enim mercatus agitur, ubi non pecunie quantitas, sed sanguis fidelis in pretio est, ubi sic mors adimit uitam, ut illate morti immortalis uita succedat. Et ideo, fratres, cui amore Christi exosus est mundus, mundum non inuitus amittit, sicut dicebat beatissimus Paulus: Mihi uiuere Christus est, et mori lucrum . Quam pulchre ait et mori lucrum! Quoniam qui Christo uiuit, si pro Christi honore moriatur,  celi sibi regnum damno presentis lucis acquirit. Mori namque pro Christo regnare cum Christo est. Qui religiosam mortem in lucrum sibi reputat, ostendit se morte sua proficere, non perire. Nam et Dominus et Saluator noster ait: Qui perdiderit animam suam propter me 667 inueniet eam . Quid hoc est, carissimi, qua ratione, amissa semel anima suo poterit ab homine reperiri? Poterit, fratres, poterit non ratione, sed fide. Poterit sine dubio, quia resurrectionis beneficio reparato corpori anima seruata reddetur. Quod enim Deo possibile est, facere homini non est impossibile cogitare, ut ait futurorum conscius Paulus apostolus : Nec oculus uidit, nec auris audiuit, et in cor hominis non ascendit, que preparauit Deus diligentibus eum.  Dicendo ergo Dominus: Qui perdiderit animam suam propter me, inueniet eam, ostendit in illo aduentus sui gloria, in quo omnis homo substantie sue statum uitamque recipiet, anime nostre corporisque consortium [a 1Kb] formandum; homo enim anima et corpore constat. Unum sine altero disiuncta ac dissipata natura est. Si remouetur corpus, amittit. Cum ergo dicitur, Qui perdiderit animam suam, inueniet eam , reuelatur nobis, cum secundum Dei nostri fidele promissum renouabitur mundus, et animam corpori, et corpus anime esse reddendum. Ideo et Saluator dicebat: Nolite timere eos qui occidunt corpus, animam autem non possunt occidere; sed potius eum timete qui potest animam et corpus perdere in gehenna . Itaque potestas disperdende anime ostendit  in Christo reparandi hominis potestatem. Nec miremur, carissimi, si perfidiam seuientis seculi Paulus gladio, Petrus cruce damnarunt, quorum Dominus ipsum mundi principem mirabilibus terruit, [b 1Kb] increpationibus arguit, passionibus triumphauit. Inuenit quippe in eis diabolus, quod possit occidere, non tamen inuenit quod posset tenere captiuum. Et quid mirum si perimitur gladio seruus occisi? Quid mirum si in cruce tollitur discipulus Crucifixi? qui secuti sunt patientis exemplum, consecuti sunt regnantis imperium. Assumpsit ergo Christus Petrum et  Paulum, unum piscantem, alium persequentem. Et Petro quidem regni sui claues, Paulo uerbi sapientiam dedit. Nec incredibile hoc, quoniam qui aquam produxit 568 e petra, Ecclesiam fundauit in Petro. Qui adorare compulit magum, persecutorem docuit predicare. In his duobus, carissimi, quantum exiguis sentire fas est, gemina Ecclesie forma, et humani generis diuersitas figuratur. Petrum namque commendat simplicitas, Paulum doctrina sublimat, ut aduertamus in Ecclesia Dei, et scientiam esse necessariam, et simplicitatem esse dilectam. Simplicitatem autem dico, non illam que ignauie stupore torpescit, sed illam que uigilanter incendens prodesse aliis nouerit, nocere ipsa non possit, ut in uno eodemque sit homine cauto simplicitas, et benigna prudentia  secundum illud quod dictum est: [c 1Kb] Estote ergo astuti ut serpentes, et simplices ut columbe . Nam simplicitatem Petri, et uigor uiuacissime mentis armabat, et spiritalium consiliorum prouidentia muniebat. Simplici utique prudentique corde Petrus erat, cum incarnationis dominice sacramentum non inquirendo confessus est, sed credendo, dicens: Tu es Christus Filius Dei uiui . Qua confessione, carissimi, et profuit uniuersis, ut simplex, et opiniones non recte credentium repulit ut astutus. Igitur doctrine gratia celum Paulus ingreditur, simplicitatis merito aperiendi celi Petrus accipit potestatem. Hec nobis idcirco, carissimi, ut intelligamus a fide Dei nostri nec doctos repelli, nec simplices refutari. Quantum autem fidei ueritas habet, manifestum  est omnibus, simplicitatem Petri habuisse Paulum, ipsique Petro Pauli prudentiam non defuisse. Nam utrumque idem spiritus edocebat. Hac ratione, carissimi, et Paulus petra est Christi, et uas electionis est Petrus. Uterque enim uelut celestis lapis, fortitudinem prestat infirmis, uterque uas electum sitientibus fidem Christi ab eterno fonte uitalis poculi fluenta profundit. Et ideo, quia una illis fides, una gloria, unus uictricis passionis est dies, una utrumque deuotio populorum omnium plena confessione ueneratur.




SERMO LXuII. De eodem natali sanctorum apostolorum Petri et Pauli II.





ADMONITIO.


569 Etsi in codice uaticano 1269, fol. 77, a tergo, S. Leoni Magno hic sermo ascribatur, Ballerinii tamen fratres, uiri doctissimi, eum non esse in sermonibus eiusdem sancti doctoris numerandum iudicarunt. Quamobrem hunc quoque S. Maximo, ut in codice Ambrosiano legitur, secuti clar. Muratorium attribuimus.

ARGUMENTUM.--- Paterno apostolorum sanguine Ecclesia conualuit. Christiane fidei regnum mundanis dominatur imperiis. Petrus omni firmior petra passus est, ut pastor pro commissis sibi ouibus. Cauendum est ne quid uirtuti prudentieque nostre arrogemus. Cur Paulus sese priuilegio gentium tuebatur?

Exsultemus, fratres, et gloriemur in Domino Deo nostro, quia apostolorum natalis Ecclesie est nutrimentum: sicut enim paruulus quisque materni uberis  lacte nutritur; ita tunc Ecclesie consurgentis infantia paterni sanguinis ubertate conualuit. Nam ex quo benedictionem fecundi cruoris sterilis terra suscepit, innumera exinde per uniuersum mundum multitudo credentium pullulauit. Quis ita demens Christiane fidei inesse abneget ueritatem, quam tristitie non fatigant, supplicia non conturbant, neque ullus corporee mortis terror inclinat? Cui etiam in sempiternum  gaudium persequentum tormenta proficiunt, cuius regnum per eternam inuictamque potentiam mundanis dominatur imperiis. Ut autem plenius aduertamus, quanta sit celestis regni terrenique distantia, documenta nobis de presentibus capiamus exemplis. Ecce reges pretereuntis huius seculi deuotionem erga se militum suorum in hac tantum uita honoribus muneribusque conseruant, nichil penitus habentes, quod possent suis sibique prestare post mortem. Christus autem rex omnium seculorum, electos suos labore, nuditate, fame, cruciatibus, morte insuper remittit affligi; [a 1Kb] quia potestas ei est suscitare defunctum, spoliatum presenti uita regni sui luce uestire, et remota lege mortis, perpetuitatem dare mortali. Quod autem nonnunquam a fidelibus uiris regum  premia renuuntur, quod eis abominate sunt omnes seculi dignitates, quod ut uanum respuunt, quidquid illis hic mundus obtulerit pretiosum, spes illa omnimodis facit, quia per gratiam 570 Christi sui potiora sibi quandoque prestanda fides seruata presumit. Quis non stupet in uoluntate Christi esse hoc tam mirabile sacramentum, qui sanctis suis sic sua promittit premia, ut eis tormenta premittat, sic future uite predicat caritatem, ut presentem doceat non amari? Hic religionis est ueritas, ubi tristitia gaudium gignit, ubi inops nuditas incorruptionis uestimenta pretexit, decoriari gloria , ubi exuri refrigerium, ubi occidi triumphus est. Hec est mors, carissimi, si modo fidem nostram sancti Spiritus erigat et confirmet auctoritas, quam pueri  non renuunt, iuuenes non declinant, maturiores eligunt, senes ambiunt, femine non pauerunt. In passione enim martyrii ubi fides firmior regnat in homine, sicut sepe iam factum est, nec etas illa se subtrahit, nec sexus excusat. Ibi, fratres, ibi pretenditur infirmitas corporis, ubi fides non habet firmitatem. Ideo gloriosissimus Petrus stabilitate fidei sue omni firmior petra, dum Christi crucem predicat, suam uicit; nec timuit crucifigi, quia Crucifixum timuit, et amauit. Passus ergo est Petrus, ut optimus seruus pro Domino, ut fidelis discipulus pro magistro, et ut pro commissis sibi ouibus pastor electus, illius ad mortem secutus uestigia, cuius semitam sequebatur ad uitam, et quia consimilem regis sui subiit passionem, celestis regni claue suscepta, similitudinem regnantis  suscepit. Aut quomodo ille uite proprie timeret occasum, qui probauerat Christum suum regnare post mortem? Quomodo refugeret crucem, qui in corpore Domini sui redeuntis a mortuis beate crucis signa cognouerat? Quomodo crucifigentum uulnera recusaret, qui Redemptorem mundi clauorum uestigia portasse secum sciebat ad Patrem? Ille pro suo Domino obitum formidaret, cui ipse uite auctor et mortem, et genus mortis prescientie sue ore predixerat? ita dicens: Cum esses iunior cingebas te, et ibas quo uolebas; cum autem senueris, alius te precinget, et ducet  quo tu non uis . Hoc est dicere: Cum esses iunior, Petre, manus 571 te proprie ministerio succingens tuam sequebaris in omnibus uoluntatem. Cum autem senueris, manus te cinget extranea, et ducet quo tu non uis, ac iuuentutis tue libertatem mutabis in seruitium senectutis. Ducet, inquit, te quo tu non uis. Nunquam nolebat Petrus pati pro Domino suo, cui ante iam dixerat: Animam meam pro te ponam . uolebat quidem ut deuotus mori, sed quia uelut ultro morti se ingerebat, quamdam presumentis habere uidebatur audaciam, nam qui ut infirmus mori non uult, et idem ut confortatus a Deo non refugit passionem, pariter in semetipso, et trepide carnis ostendit affectum, et fidelis animi implet officium. Igitur ubi apostolus sponte morti se offerebat,  ibi timuit mori, et ubi nolens est ductus ad crucem, non timuit crucifigi, quia illic humana fatigabatur infirmitas, hic celestis Spiritus fortitudo uincebat. Omnis enim nostra deuotio, si quasi suis uiribus fidat, continuo ut infirma lassescit. Si uero quis pre ce supplici diuine gratie boni sui propositi commendet effectum, nulla illum cogent seculi huius aduersa nutare. Cauendum itaque, fratres, ne quid uirtuti prudentieque nostre de his que recte gerimus, arrogemus, docente Domino apostolos suos, et dicente: Quia sine me nichil potestis facere . Qua sententia premonente ab ipso nobis speranda sunt omnia. Cuncta etiam, que prospere ueniunt illius reputanda muneribus, sine quo, ut ipse dicit, nullum penitus uotorum nostrorum possumus habere successum.  [b 1Kb] Denique quomodo presumpsit Petrus dicere Domino: Animam meam pono pro te ; non longe post puelle interrogationem turbatus respondit, nescisse se hominem. Propter quod fleuit amarissime; et ubi ait Christus, Petrum ducendum esse quo nollet, ibi uictoriam triumphalis passionis obtinuit. Non ergo est reprehendendus apostolus si pro Christi honore animosius optabat et mori, quia presumptio illa, que de 572 feruore fidei uenit, etsi laudabilis non uidetur, magnam tamen habet ad Dominum, ex ipsa conscientie sue deuotione fiduciam. uerum propter cautelam fidelium suorum, nostreque infirmitatis perfugium dicebat Saluator discipulis suis: Si uos persecuti fuerint in ciuitate ista, fugite in aliam . Hoc est dicere: Declinate quidem passionem,  ne forte per tormenta uincamini; capti tamen nolite cedere persequenti; uolo enim seruos meos mortem nec exspectare, nec timere, quatenus inesse uobis sapientiam, nec deesse fidem stultus persecutor agnoscat; quia mortem non uitare, cum possis, temeritatis est uitium, perimenti autem non cedere fortitudo credentis est. Habet hoc ratio, et uirtus fidei nostre, ut in confessione Christiani nominis nec optemus mortem, nec timeamus occidi. Sic ille, uas electionis, gloriosissimus Paulus, ne a gentilibus uel uirgis macularetur, clamabat ciuem se esse Romanum,  et iniuriam corporis sui secularium legum prescriptione submouit, ereptumque se de periculis ac mortibus scripta exsultatione gaudebat. Quod si ut curiosus inquiras cur priuilegio gentium sese tuebatur Apostolus, scito hoc apostolici fuisse consilii, ut illos qui Dei nostri reuerentiam non habebant, propriis eorum legibus territos confutaret, nec data sibi a Domino potestate uoluit in eos exercere uindictam, qui se missum ad salutem nouerat persequentum. Nam quid uirtus possit apostoli sensit magus ille cecatus,  et de muliere diuinante Piton probauit eiectus. Sed tamen ubi dispensatione dominica tempus ei passionis aduenit, confidenter gentili ferro fidelia colla subiecit, et qui dudum uerbera respuebat, gladium non refugit. Hec enim sancta perfectaque mensura credendi, hec irreprehense deuotionis est sanitas in certamine fidei, et nolle mori, et patienter occumbere, quia Deus noster non mortem nostram requirit, sed illam mentem quam mors superare non possit.




SERMO LXuIII. De eodem natali sanctorum apostolorum Petri et Pauli III.





ADMONITIO.


573 Anonymus hic sermo est in codicibus uaticanis 539, 1269, 4951, et Regine 535. Inscriptus autem sancto Ambrosio apud Gillotium num. 67 legitur. Nos sancto Maximo eumdem esse ascribendum uolumus; quod non modo in preclaro Ambrosiano codice eius ornatur nomine, sed etiam in ueteribus atque prestantissimis codicibus duobus Sancte Crucis in Ierusalem 90 serm. 2, et 99 serm. 31, et in cod. Bibl. olim Minor. Conuent. in Laurentian. Iu Plut. XuII, quo in postremo inscriptio est huiusmodi: De sanctis apostolis Petro et Paulo sermo sancti Maximi episcopi.

ARGUMENTUM.--- De uiso uasis pleni quadrupedibus ac uolatilibus S. Petro oblato, quo diuersarum gentium congregatio collecta in una Ecclesia demonstratur.

Natalem beatissimorum apostolorum Petri et Pauli hodie celebrantes, fratres carissimi, diuersis epulis nos reficere debemus, et tantam festiuitatem magna cum letitia celebrare. [a 1Kb] * Quis enim talium uirorum solemnitatem non magna cum letitia celebraret? * Quis enim in talium uirorum solemnitate non magnos sibi exhibeat apparatus, ut quo plus expenderit, plus se apostolos amare confirmet? uerumtamen non opus est proprio sumptu ad refectionem nostram. Nam natali suo S. Petrus ipse nos reficit; est enim omnibus copiis refertum uas eius, quod illi de celo  esurienti delatum est. Igitur qui esurit sicut Petrus, reficitur ipse cum Petro. Ut quid ergo preparemus nobis proprium prandium, cum apostolico ferculo saginemur? Cur nobis inquiramus terrenas epulas, cum celestes copias habeamus? Dicit enim S. Lucas in Actibus apostolorum , post orationem esurienti Petro circa horam sextam, aperto celo uas quoddam splendidum, uelut linteum fuisse delatum, in quo erant omnia [b 1Kb] quadrupedia terre et uolatilia celi; et dixisse Dominum ad eum: [c 1Kb] Petre, surge, immola et manduca . Ecce Petrus, qui 574 dicit alibi: Aurum et argentum non est mihi , nunc conuiuii eius uasculum splendidius est  argento: ut qui propter Christum argenti speciem [d 1Kb] refutasset, per Christum argenti nitore [e 1Kb] ditaretur. Pransuro igitur Petro desunt coquorum apparatus, desunt obsequia famulorum; sed quod est [f 1Kb] melius ministeria diuina non desunt, et utiliori [g 1Kb] commutatione sancto uiro, quod deest in terris, abundat [h 1Kb] in celis; ut se reficiat enim Petrus, non cellarium sollicite reseratur, sed celum ipsum protinus aperitur [i 1Kb] . Legimus in Scripturis  sanctum Eliam in deserto coruis ministrantibus pastum; quanto melius Petrus, cui non paruam escam [i 1Kb] terrena auis porrigit, sed integrum conuiuium multitudo angelica subministrat! Post orationem ergo esurit Petrus. Mirandum cur sanctum uirum post orationem fames sequatur, cum soleat fames oratione depelli, et esuriens  anima [k 1Kb] nonnisi obseruationibus saginari. Sed puto Petrum post orationem, non cibum esuriisse hominum, sed salutem; nec inedia uexatum esse corporis, sed inopia credentium laborasse. Cum enim Iudaicus populus perfidus et ingratus, illo predicante, Christo non crederet, famem quodammodo Petrus sui officii sustinebat. Famem enim patitur, qui minime fructum sui laboris assequitur. [l 1Kb] In cenaculum igitur ad orationem festinus ascendit. Bene ait, in cenaculum ad orationem ascendisse Petrum, quia omnis sanctus, quando orat relinquens 575 humilia, uel terrena in altum mentis extollitur, et in sublime suspensus rapitur, [m 1Kb] et cogitatione sancta celo  uicinus efficitur. Atque ibi esurienti illi, hoc est cogitanti in cordis sui sublimiori loco pro salute Iudaici populi offertur uas diuersorum generum animalibus plenum, [a 1Kb] uelut Diuinitate dicente illi: Tu in Iudeos solus esuris; ecce tamen fidei tue cunctarum gentium diuersitate reficio. Nam utique [b 1Kb] diuersa animalia collecta in uno uasculo, diuersarum gentium congregatio collecta in una Ecclesia demonstratur: que Ecclesia in illius [c 1Kb] uasculo splendido, dum non habet maculam neque rugam, lintei nitore resplendet. In qua primum animal Deo ex gentibus centurio Cornelius immolatur. De hoc ergo uasculo suo hodie nos reficit Petrus; cum enim uidemus gentilium turbas ad fidem Christianitatis accurrere, simul cum apostolis gratulamur. Non enim mortui sunt, quorum  576 [d 1Kb] curamus natalem hodie, [e 1Kb] sed renati uiuunt plane, quia participes effecti sunt Christi, qui uita  est omnium. Quamuis enim corpora passione cesa sint, interruptus tamen non [f 1Kb] est ordo uiuendi; igitur enim et Deo gratias agunt, et laudes Saluatori referunt; nisi quod resoluta membrorum sarcina, magis [g 1Kb] adherent Christo; sicut ait Paulus apostolus: Dissolui et esse cum Christo quanto melius ! Non ergo dicenda est mors qua interueniente caremus persecutore, et Christo nectimur. Non est plane dicenda mors que Christo mortuum socians, lucrum efficit morientis, sicut ait beatus Apostolus: Mihi enim uiuere Christus est, et mori lucrum . Illa autem uera [h 1Kb] mors que etiam uiuentem hominem peccatorum morte [i 1Kb] constringit; quia quamuis uiuere uidetur, sceleribus tamen suis morti [i 1Kb] uidetur addictus, sicut ait Apostolus de illa deliciosa uidua:  Hec autem uiuens mortua est .




SERMO LXIX. De eodem natali sanctorum apostolorum Petri et Pauli Iu.





ADMONITIO.


Quod dictum est supra de utilitate, quam ex multorum codicum mss. collatione comparauimus, ut scripta ab imperitia amanuensium diuersis auctoribus supposita dignosceremus, hic clarius patebit. Hunc enim sermonem duo codices uaticani, 1269 et 1277, sancto Ambrosio tribuunt; alter uero uaticanus 4951 S. Augustino, hac epigraphe insignitum: S. Augustini sermo dicendus in festo sanctorum Petri et Pauli, codex uallicellanus A 9 sanctum Leonem Magnum auctorem appellat. Incertum ergo esset hac in diuersitate iudicium, nisi plurimorum mss. consensum in Maximum haberemus. Codici enim Ambrosiano quatuor accedunt testimonia, duorum scilicet codicum 90 et 99 S. Crucis in Ierusalem, duorumque Casinensium 102 et 305 S. Maximo suffragantium. Cum uero nec Ballerinii, nec Cacciarius suis in editionibus opp. S. Leonis Magni hunc sermonem collocarint, nec monachi S. Mauri inter genuinos S. Augustini sermones, sed in appendicem sub num. 201 traduxerint, de hisce Patribus esse questio non debet. Dubitarunt iidem Benedictini monachi in eadem appendice, an forte Ambrosio ascribendus esset; uerum cum in eius editione anni 1690 eumdem pretermiserint, ab huiusmodi opinione recessisse uidentur. Ascribe idus ergo S. Maximo hic sermo iure est, contra editionem Parisiensem opp. S. Ambrosii an. 1569, ubi sub num. 68 sermonum collocatus fuit.

577 ARGUMENTUM.--- Petri uirtus in omnem terram diffusa est, et Pauli Epistolarum uerba in fines orbis terrarum penetrarunt. De claudo sanato a Petro, de Paulo uase electionis, deque utriusque apostoli martyrio.

Notum uobis omnibus est, fratres, et uniuerso mundo notissimum, quod beatissimorum Petri et Pauli [k 1Kb] natalis est hodie, nec aliquam partem orbis latere [l 1Kb] potest tanta deuotio: siquidem cum de his dicat Dauid propheta: In omnem terram exiuit sonus eorum, et in fines orbis terre uerba eorum ;  in omnem terram [m 1Kb] mirabilis Petri uirtus diffusa est, et in fines orbis terre Epistolarum Pauli uerba penetrarunt. Quis enim non audiuit quod primum [n 1Kb] beatus apostolus Petrus sedenti ad speciosam portam templi claudo, [o 1Kb] et ex matris sue uentre, olim iam debili, pedum restituerit firmitatem, [p 1Kb] ut quod natura minus contulerat, apostolica gratia repararet? Cum enim [q 1Kb] claudus ille stipem rogans, aliquid pecunie se ab apostolis crederet recepturum, ait illi [r 1Kb] apostolus Petrus: Argentum et aurum non habeo; sed quod habeo,  hoc tibi do: In nomine Domini nostri Iesu Christi Nazareni surge et ambula . Beata plane largitas, que petenti argentum quidem non contulit, sed contulit sanitatem! Beata largitas, que de thesauris [a 1Kb] aurum non protulit, sed [b 1Kb] protulit medicinam! Beatus est ille claudus, qui dum stipem querit pecunie, diuitias incolumitatis accepit. Hoc enim ab apostolis donatum meruit, quod nullis thesauris a medicis redimere potuisset. [c 1Kb] Primum ergo signum mirabilium suorum Petrus fecit, claudo pedum restituendo uestigia. Diximus frequenter ipsum Petrum petram 578 a Domino nuncupatum, sicut ait: Tu es Petrus, et super hanc petram edificabo Ecclesiam meam . Si ergo Petrus petra est [d 1Kb] supra quam edificatur Ecclesia, recte prius pedes sanat, ut sicut in Ecclesia  fidei fundamentum continet, ita et in homine membrorum fundamenta confirmet: recte, inquam, primum in Christiano pedes curat, ut iam non trepidus, nec imbecillis possit supra petram Ecclesie stare, sed robustus, et fortis incedere. Ubi autem uerba Pauli non leguntur? Quis locus ea litteris non inscribit, corde retinet, conuersatione custodiuit? Qui Paulus a Domino uas electionis est nominatus. Bonum uas, in quo pretiosa mandatorum Christi precepta conduntur: bonum uas, de cuius plenitudine substantia uite populis semper erogatur, et plenum est. Optima apostolorum nomina, petra, et uasculum necessaria domui Saluatoris. [e 1Kb] Domus enim petrarum fortitudine construitur, utilitate uasis ornatur. Petra ad firmitatem, ne labantur, sustentat populos; uas ad  custodiam, ne tententur, operit Christianos. [f 1Kb] Exitus uero eorum de hoc seculo quam beatus fuerit, nemo est qui nesciat. Nam prima hec [g 1Kb] in illis beatitudo est, quod ambo una die passi esse noscuntur, scilicet, ut quos una fides seruitio deuinxerat, una dies martyrio coronaret. [h 1Kb] Deinde ipsa passio, diuersa  licet in singulis fuerit, tamen [i 1Kb] quanta referta est gratie sanctitate? Nam Petrus crucis, sicut Saluator, exitum [i 1Kb] tulit, et dominice deuotionis similitudine [k 1Kb] nec in morte disceptus est; scilicet ut quem imitabatur fide, imitaretur et passione. De Pauli uero ceruice, cum [l 1Kb] eam persecutor gladio percussisset, dicitur fluxisse magis lactis unda quam sanguinis; et mirum in modum S. Apostolum baptismi gratia in ipsa 579 cede exstitisse splendidum potius quam cruentum. Que quidem res in S. Paulo stupenda non est. Quid enim mirum si abundat lacte [m 1Kb] nutritor Ecclesie, sicut ipse ad Corinthios: Lac uobis potum dedi, non escam . Hec est plena repromissionis illa terra quam patribus nostris promisit Deus, dicens: Dabo uobis terram fluentem lac et mel [n 1Kb] . Non enim de hac terra locutus est que manantibus aquis cenum inuoluit, lutumque permiscet, sed de illa terra Pauli, et similium Pauli, que iugiter purum suaueque distillat. Que enim Pauli [o 1Kb] epistola non melle dulcior est, lacte candidior? Que epistole, tanquam [p 1Kb] ubera, Ecclesiarum populos nutriunt ad salutem? De ceruice ergo Apostoli [q 1Kb] pro sanguine lac manauit. Legimus [r 1Kb] in epistola ipsius, quoniam caro et sanguis regnum Dei non possidebunt . Iam igitur Paulus possidet regnum, 580 quoniam [s 1Kb] caret sanguine, qui impedire dicitur [t 1Kb] regnaturos. Adhuc ergo Paulus in terris positus [u 1Kb] etiam in regni celestis substantiam transformatur. [u 1Kb] Ideo, fratres carissimi, quotiescunque martyrum [x 1Kb] memorias celebramus, pretermissis omnibus seculi actibus, sine  aliqua dilatione [y 1Kb] concurrere debemus ad domum Dei, reddere illis honorificentiam, qui nobis salutem [z 1Kb] effusione sui sanguinis pepererunt, qui tam sacratam hostiam pro nostra propitiatione Domino se obtulerunt; presertim cum dicat ad sanctos suos omnipotens Deus: Qui uos honorat, me honorat, et qui uos  spernit, me spernit . Quisquis ergo honorat martyres, honorat et Christum; et qui spernit sanctos,  spernit Dominum nostrum, qui uiuit et regnat cum Patre et Spiritu sancto, etc.




SERMO LXX. De natali S. Laurentii leuite et martyris I.





ADMONITIO.


Sanctis Ambrosio et Augustino, in ueteribus opp. horum Patrum editionibus, hunc sermonem attributum uidemus; in codice Casinensi CXI, fol. 205 a tergo, sancto Leoni; in codicibus uero Urbeuetano, et uaticanis duobus 1269, et 1272, nemini; at non modo in preclarissimis Ambrosiano et Sancte Crucis in Ierusalem 90 et 99, sed etiam in Laurentianis duobus, id est 39 Plut. XuII, et 174 Bibl. olim Aedil. eccl. metrop. Florent., ac preterea in uaticano 6451, in uercellensi 66, in Mediolanensi bibl. imperial. basil. Sancti Ambrosii pag. 214, in Chisiano 16 pag. 8, in Farfensi, in Casinensi 122 pag. 108, et in Passionario Lucensi p. +, S. episcopo Taurinensium Maximo nuncupatum legimus. Huic igitur eumdem inscribendum esse existimauimus; eiusque fragmentum nondum editum, ex laudatis Laurentianis codicibus inscriptum, ad uulgatum attexuimus.

ARGUMENTUM.--- Mundum uniuersum sanctus Laurentius passione sua illuminauit, qui longa et multiplici pena cruciatus, non minori quam tres pueri in camino ignis inclusi, gloria preferendus est. De imitatione  martyrum cogitemus.

Beatissimi Laurentii martyris, cuius natalem hodie celebramus, passionem [a 1Kb] nosse uos credo; et quanta in persecutione pertulerit, dilectionem uestram scire posse non dubito. [b 1Kb] Tanta enim martyrii eius gloria exstitit, ut passione sua mundum illuminauerit uniuersum. Illuminauit plane [c 1Kb] mundum Laurentius eo lumine quo ipse succensus est, [d 1Kb] et flammis quas ipse pertulit, omnium Christianorum corda calefecit. Quis enim hoc exemplo [e 1Kb] nolit pro Christo ardere cum Laurentio, ut possit a Christo cum Laurentio coronari? [f 1Kb] Quis nolit ad horam [g 1Kb] 581 sustinere Laurentii ignem, ut eternum gehenne non patiatur incendium? [h 1Kb] Beati igitur Laurentii exemplo prouocamur ad martyrium, accendimur ad fidem, incalescimus  ad deuotionem. [i 1Kb] Etsi nobis persecutoris flamma deest, fidei tamen flamma non deest. [i 1Kb] Non ardemus quidem corpore pro Christo, sed ardemus affectu. Non subiicit mihi persecutor ignem, [k 1Kb] sed suggerit mihi ignem desiderium Saluatoris. Esse autem Saluatoris ignem legimus in Euangelio, dicente eodem  Domino: Nescitis quia ueni ignem mittere [l 1Kb] in terram; et quid uolo, nisi ut accendatur ? [m 1Kb] Quo igne succensi, Amahus et Cleophas dixerunt:  Nonne cor nostrum ardens erat in nobis [n 1Kb] , dum loqueretur nobis in uia, et [o 1Kb] aperiret nobis Scripturas ? Hoc igitur igne etiam beatus Laurentius accensus flammarum [p 1Kb] non sentit incendia, [q 1Kb] et dum Christi ardet desiderio, persecutoris [r 1Kb] pena non ardet. In quantum enim in illo fidei ardor [s 1Kb] feruet, in tantum supplicii flamma frigescit. Corporali enim beatus Laurentius [t 1Kb] laborabat incendio. Hinc amore Christi succenditur, inde persecutoris flamma torquetur; sed diuinus Saluatoris ardor materialem tyranni [u 1Kb] exstinguit ardorem. Quamuis enim [u 1Kb] in fauilla membra soluantur, fidei tamen fortitudo non soluitur: [x 1Kb] corpus quidem detrimentum sustinet, sed lucrum [y 1Kb] salutis acquirit. [z 1Kb] Non enim, fratres, beatus Laurentius cita uel simplici passione perimitur.  Nam, qui 582 gladio percutitur, semel moritur, qui [aa 1Kb] flammarum camino mergitur, uno impetu liberatur; hic autem longa et multiplici pena cruciatur, [bb 1Kb] et mors ei non desit ad supplicium, et desit ad finem. Dicitur enim ab illo seuissimo persecutore  hec illi [a 1Kb] continuata pena, ut ardentium exposita mole carbonum, insuper [b 1Kb] ferrea crate distentum lenta flamma consumeret, ut non tam inflammando cito [c 1Kb] interimeret hominem, quandiu exurendo torqueret; ita ut cum unum latus exustum persecutor cerneret, aliud latus ignibus obiiceret exurendum. Legimus Ananiam, Azariam et Miselem beatissimos pueros a rege in camino ignis inclusos in penarum suarum deambulasse flammis, et igneos globos pedibus conculcasse . Unde et beatus Laurentius non minori [d 1Kb] gloria est preferendus; [e 1Kb] siquidem illi in penarum suarum flammis ambulant, hic et in ipso supplicii sui igne discumbit; illi uestigiis pedum [f 1Kb] conculcauerunt incendia, iste laterum suorum diffusione restinguit. Illi, inquam, stantes [g 1Kb] in pena eleuatis manibus orabant Dominum; hic autem prostratus  in sua pena toto corpore Dominum [h 1Kb] deprecabatur. Iterum beatus Laurentius [i 1Kb] in dorsum supinus uertitur, et renes eius ignibus exuruntur; ut impleretur psalmi prophetia que dicit ex persona Laurentii: Proba me, Domine, et tenta me; [i 1Kb] ure renes meos, et cor meum . [k 1Kb] Duplici se utique postulat 583 igne comburi. Nam si de uno et solo mundi igne loqueretur, sufficeret renes tantum exurendos incendiis obtulisse. Cor autem [l 1Kb] nisi Christi flamma non uritur; atque ideo ad comparandam deuotionem suam geminum sibi ignem postulat, ut, luctamine habito, [m 1Kb] ostendisset plus posse amorem Christi quam penam tyranni. [n 1Kb] Honoremus igitur,  fratres, beatum Laurentium, qui dum fide sua persecutoris  flammas uicit, ostendit nobis per ignem fidei gehenne incendia superare, [o 1Kb] et amore Christi diem iudicii non timere. Nos uero, fratres dilectissimi, si ad consortium sanctorum martyrum peruenire uolumus, de imitatione martyrum cogitemus. [p 1Kb] Debent enim in nobis . . . aliquid de suis uirtutibus recognoscere, ut pro nobis dignentur Dominum supplicare. Si enim tormenta que sancti martyres pertulerunt sufferre non possumus, contra malas concupiscentias, ipsis intercedentibus, [q 1Kb] repugnemus. Et quia non desunt quotidiana peccata, [r 1Kb] non desunt etiam quotidiana 584 remedia. [s 1Kb] Non se credat aliquam felicitatem uel aliquod uerum gaudium in hoc seculo possidere. Beatitudinem hic preparare potest; possidere non potest. [t 1Kb] Duo sibi tempora ordine  suo succedunt. Tempus flendi et tempus ridendi. Nemo se circumueniat, fratres, non est in hoc mundo tempus ridendi. Scimus enim quod omnis homo gaudere desiderat; sed non [u 1Kb] toti ibi querunt gaudium, ubi oportet inquirere. uerum in hoc mundo gaudium non fuit, nec est, nec esse poterit. Si enim ipse Dominus in Euangelio discipulos suos admonet, dicens: In mundo pressuram habebitis . Et iterum: Mundus autem gaudebit, uos autem contristabimini, sed tristitia uestra uertetur in gaudium uestrum . Ita sic in hac uita cum labore et dolore, quod bonum est auxiliante Domino faciamus; [u 1Kb] ut in futuro seculo bonorum fructus colligere cum gaudio et exsultatione possimus, prestante Domino nostro Iesu Christo,  qui uiuit et regnat in secula seculorum. Amen.




SERMO LXXI. De eodem natali S. Laurentii leuite et martyris II.





ADMONITIO.


585 In codicibus quatuor bibl. Laurentiane nondum editus hic sermo sancto Maximo inscriptus legitur, id est in 39 Plut. XuII, pag. 171, in 173 et 174 bibl. olim edil. metrop. eccles. Florent., et Iu Minor. Conuent. Plut. XuII. Exstat quoque in cod. Casinen. 100, pag. 136, cum inscriptione huiusmodi: In natiuitate sancti Laurentii martyris, sermo sancti Maximi episcopi. His ergo confirmati perspicuis testimoniis in lucem proferre non dubitamus.

ARGUMENTUM.--- Sanctus Laurentius Ecclesie Romane nutritius, indigena martyr, sedisque apostolice archidiaconus a sancto Maximo appellatur, eiusque misericordia erga pauperes, fortitudo, atque martyrium eleganter describitur.

Quamuis, fratres carissimi, passionem que in presenti die de perfidia seculi triumphauit uniuersus nobis cum stupeat mundus, precipuo tamen gaudio uirtutem nutritii sui Ecclesia Romana miratur. Debet enim gaudere pre ceteris, que tanto nobilitata sanguine peculiarem quodammodo indigene martyris possidet dignitatem. Hic igitur, dum in sede apostolica archidiaconatus fungeretur officio, et perdere eum uasa celestibus dicata mysteriis auarus persecutor urgeret, egenorum multitudine congregata diuisit misericorditer uir fidelissimus quod redigere in predam sacrilegus ambiebat; maluitque uir singularis  imperii motus atque impetus [a 1Kb] exigere potestatum, quam ueneranda ministeria impiis per eum oculis proderentur. Quo religiosissimo facto eius, immoderata mox crudelitate furor gentilis incanduit, raptumque continuo craticule [b 1Kb] subiecit ignibus superponi, ut uigorem deuote mentis ustione corporis approbaret. Nescit enim fidelissimum pectus mortali incendio cedere, quod in omnem fortitudinem seculi [c 1Kb] iam spiritus feruor accenderat. Quid fortasse, Pagane, deseuis? Quid meditaris inania? Ignis tuus non est Laurentii pena, sed lumen. Flamma tua, qua eum cruciari putas, examinatio ueritatis est, non miseratio Christiani. Nam quod, fratres carissimi, talia perpeti seruulos suos potestas 586 diuina permittit, maiestatis hoc eterne est, arcanumque  consilium, quatenus omnis infidelitas recognoscat  fidem nostram omni ueritate subnixam. Cuius tam secura possessio est, ut furentem rideat mundum, [d 1Kb] ut de ipsis corporis sui suppliciis glorietur. [e 1Kb] Exuritur pro ueri Dei assertione Laurentius, et dum mundanas pariter sustinet flammas, perpetuum sibi gehenne restinguit incendium. O cunctis fidelibus optabilis cruciatus, quo illa omnis tremendi iudicii pena dissoluitur! O ignis desiderabilis, quo piis mentibus sempiternum refrigerium comparatur! Decoloratur quidem ignibus caro Laurentii, sed anima martyris decoratur; labefactatur corpus, sed spiritus conualescit, et membrorum corruptio letantem animam transmittit ad Deum, ut corpus quod tormentis pro ueritate non cessit, priuilegio uictricis anime gloriosius reformaret. Sed uideamus nunc qua fidei patientia S. Laurentius flammarum pertulit  cruciatus. Hic igitur dum multiplicato igne, candentis ferri adustione perfringitur, et dum diro actus supplicio deficere iam putatur, subito indignantis ridentisque prorupit in uocem: uersate me, inquit; rex, manduca, iam coctum est. Quo, queso, crudelissimus tortor pudore confusus est, cum inter supplicia constituti hominis non solum nulla honoratus est prece, sed correptione insultantis est increpatus! Et quanto eum Laurentius ludibrio deputauit, ut cum sibi escam opimo subtraxerat prandio, cibum adusti sui corporis exhiberet! Hec sunt ergo, fratres, Laurentii merita, hec martyrii eius gloria. Ditauit pauperes, sacramenta [f 1Kb] non perdidit, insultauit ignibus, et mundum uictor relinquens persequentis insaniam triumphali uoce damnauit.




SERMO LXXII. De eodem natali S. Laurentii leuite et martyris III.





ADMONITIO.


587 Nec hunc quidem typis uulgatum fuisse intelligo, quem ex codice uaticano Ottoboniano 106 exscripsi, quod primus aliorum trium sancto Maximo attributorum pre se ferret eiusdem nomen.

ARGUMENTUM.--- In sanctis martyribus clarius fulget amor quo Deus proximusque diligitur. Mirabili fuit Laurentius fortitudine de Christi amore concepta. Hierosolyma clarificata a Stephano, Roma a Laurentio.

Cum omnium, dilectissimi, summa uirtutum et totius plenitudo iustitie de illo amore nascatur quo Deus proximusque diligitur; in nullis profecto hic amor sublimius excellere, clariusque fulgere, quam  in beatissimis martyribus inuenitur; qui Domino Iesu Christo pro omnibus hominibus mortuo, propinque sunt imitati, tam ardore caritatis quam opere passionis. Quamuis enim illi dilectioni qua nos Dominus redemit nulla cuiusquam benignitas possit equari; quia aliud est pro iusto mori hominem, sui necessitate moriturum; aliud pro impiis occumbere a debito mortis alienum. Multum tamen uniuersis hominibus etiam martyres contulerunt, quorum fortitudine ita eius largitor usus est Dominus, ut penam mortis et atrocitatem crucis nullis non uellet esse  terribilem, sed multis fecisset imitabilem. Si ergo nullus bonus sibi soli est bonus, nec cuiquam sapienti sibi tantum est amica sapientia; et hec uerarum natura uirtutum est, ut multum a tenebroso abducat errore, qui earum clarus est lumine, ad erudiendum Dei populum nulla est utilior forma, quam martyrum inuicta patientia; facilis ad exorandum fit ratio efficax ad suadendum. ualidiora tamen sunt exempla  quam uerba, et plus est opere docere quam uoce. In quo excellentissimo genere doctrine beatus martyr Laurentius, cuius passione dies hodiernus illustris est, qua gloriosa polleat dignitate etiam persecutores eius sentire potuerunt. Quam ille mirabili fuit animi fortitudine de Christi principaliter amore concepta; que non solum ipsa non cederet, sed etiam alios exemplo sue tolerantie roboraret! Cum enim furor Gentilis in lectissima queque Christi membra seuiret, ac precipue eos 588 qui ordinis erant sacerdotalis impeteret, in leuitam Laurentium,  qui non solum ministerio sacramentorum, sed etiam dispensatione ecclesiastice substantie preeminebat, impius persecutor efferbuit. Duplicem sibi proponit predam de uno uiro, quem si fecisset, sacre pecunie traditorem faceret, etiam uere religionis exsortem. Armatur itaque gemina face homo pecunie cupidus et ueritatis inimicus: auaritia, ut rapiat aurum; impietate, ut auferat Christum. Postulat sibi ab immaculato sacro presule opes ecclesiasticas, quibus auidissimus inhiabat inferri. Cui leuita castissimus ubi eas repositas haberet ostendens, numerosissimos sanctorum pauperum obtulit greges, in quorum uictu atque uestitu inamissibiles condiderat facultates. Que tanto integrius erant salue, quanto sanctius probabantur expense. Fremit predo frustratus,  et in odio religionis, que talem diuitiarum usum instituisset ardescens, direptionem thesauri potioris aggreditur, apud quem nullam denariorum substantiam reperisset; illud depositum, quo sacratius erat diues, auferret, renuntiare Laurentium iubet, et solidissimam illam leuitici animi fortitudinem diris parat urgere suppliciis; quorum ubi prima non obtinent, uehementiora succedunt: laceros artus et multa uerberum sectione concisos subiecto precepit igne torreri; ut per cratem ferream, que iam de feruore continuo uim in se haberet urendi, conuersorum  alterna mutatione membrorum fieret cruciatus uehementior, et pena productior. Nihil obtines, nichil proficis, seua crudelitas; dum Laurentius in celis alleuiatur, tu deficis flammis tuis. Superari caritatis Christi flamma non potuit, et segnior fuit ignis qui foris ussit, quam qui intus accendit. Seuisti, persecutor, martyri, et auxisti palmam dum aggeras penam. Nam quid non ad uictoris gloriam ingenium tuum reperit, quando in honorem transierunt triumphi etiam instrumenta supplicii? Gaudeamus igitur, dilectissimi, gaudio spirituali de felicissimo inclyti uiri fine. Gloriemur in Domino, quod mirabilis in 589 sanctis suis, in quibus nobis presidium constituit et exemplum. Atque ita per uniuersum mundum clarificauit gloriam suam, ut a solis ortu usque  ad occasum leuiticorum luminum lumina corruscarent, et quam clarificata est Hierosolyma a Stephano, tam illustris fieret Roma Laurentio. Cuius oratione et patrocinio adiuuandos sine cessatione 590 confidimus, ut quia omnes, sicut Apostolus ait, quicunque pie uolunt in Christo uiuere, persecutionem patiuntur, corroboremur spiritu caritatis, et ad superandas omnes tentationes constantis fidei constantia muniamur. Per Dominum nostrum Iesum Christum uiuentem et regnantem cum Patre et cum Spiritu sancto in secula seculorum. Amen.




SERMO LXXIII. De eodem natali S. Laurentii leuite et martyris Iu.





ADMONITIO.


In codicibus uaticanis 6451 pag. 155, et 6454 pag. 353, inque Casinensibus 100, 102 et 109 fol. 87, breuis hic sermo sancti Maximi ornatur nomine. Ex ipsa autem scribendi ratione non alium, nisi Maximum eius auctorem fuisse, cognosci plane posse putamus.

589 ARGUMENTUM.--- Fidelissimus martyr Laurentius diuino igne accensus, mortales flammas patienter sustinuit ac fortiter uicit, geminato quodam supplicio et ignis et ferri tortus.

Cum innumerabilium uirtutibus martyrum, fratres carissimi, gentilis sepe uicta fuisset impietas, cunctisque penarum generibus exhaustis, populum Dei uideret non solum non posse superari, sed suis effici suppliciis fortiores, furoris sui facibus accensa flammis aggreditur beatissimum uexare Laurentium. Sed inuenit in eo ignem durissimus persecutor, quem mortalis uincere flamma non possit. Ille enim fidelissimi martyris pectus accenderat, de quo dicebat Dominus: Ignem ueni mittere in terram, et quid uolo nisi ut accendatur ? Usque adeo autem uir  fortissimus flammas illas patienter sustinuit et fortiter uicit, ut insaniente carnifice, totusque adustus membris, nec Christum negauerit, nec celestibus sacrata mysteriis uasa prodiderit. In qua re que mentis eius confidentia, qui uigor animi fuerit estimare  quis ualeat? Qui in tanta acerbitate supplicii, nec impiis oculis sancte Ecclesie publicauit secretum, nec Redemptoris sui nomen coactus est diffiteri. Perspicite autem in quam exsecrabilem crudelis animi feritatem persecutor exarserit, qui, quasi humani corporis ustioni sola sufficere flamma non possit, que subiectis ignibus inardescens ministrum Dei uehementius cruciaret, et sub unius tormenti specie, geminato quodam supplicio, beatissimum martyrem et ignis torqueret, et ferrum. Sed terrenum penitus tabescit incendium, ubi feruore sancti Spiritus celestis animus incalescit. Nec candenti uincitur ferro, qui in adiutorium agonis sui, ferri inuocat Creatorem. Atque ita contigit, ut de inusitatis tormentis noua Christiano militi uictoria nasceretur. Nec nos  moueat, fratres, quod tantum in sanctos Dei gentilibus licet, quibus ob hoc potestas ista permittitur, et dum crudelius seuiunt, gloriosius in martyribus triumphentur.




SERMO LXXIu. De sancto Cypriano I.





ADMONITIO.


Primum hunc de sancto Cypriano sermonem, secundum et tertium primus omnium ex preclaro Ambrosiano codice cl. Muratorius exscripsit, atque in Anecdot. tomo Iu uulgauit. Nullum ex iis ullo alio in codice inquirendo comperire fas nobis fuit. Quamobrem postremum Patauinam Anecdotorum Muratorii editionem secuti sumus. Id unum animaduertimus, quidpiam speciale, ut Gennadius testatur, de sancto Cypriano sanctum Maximum scripsisse; quod de homiliis duabus pag. 255 et seq. huius uoluminis editis eque ac de hisce sermonibus dici potest.

591 ARGUMENTUM.--- Memoriam sancti Cypriani Ecclesia colit, cuius non minus doctrina quam sanguine gloriatur. Complures fidelium mortem Cyprianus docuit non timere. Ad omnem sancti Cornelii hoc sufficit laudem, quod apostolicam sedem suo cruore decorauit.

Non immerito, fratres carissimi, speciali quadam celebritate, frequentissimo concursu, beatissimo martyri Cypriano precipua exhibetis obsequia, quem et ad summi sacerdotii apicem prerogatiua uite precedentis euexit, et pontificii eius fidele ministerium ad palmam martyrii subleuauit. Iustum reuera dignumque est ut memoriam confessionis eius deuotiore colat Christi honore Ecclesia, cuius non minus doctrina quam sanguine gloriatur. Quid enim apud ecclesiasticos uiros martyre sanctius? doctore clarius?  sacerdote sublimius? Pretiosa, inquit beatus Dauid, in conspectu Domini mors sanctorum eius . Quanta ergo, fratres, a fidelibus hic ueneratione est honorandus, cuius non solum in conspectu Domini pretiosus occasus, sed sub abundantia fidei, et uita locuples fuit, et sermo ditissimus? Recte, ut reor, eius uita locuples predicatur, 592 cuius sancta conuersatio bonorum copia morum, et  uariarum semper uirtutum est letata thesauro. Nec incongrue illius ditissimus ac splendidus dicitur sermo, cuius tanto lumine prefulgidum radiauit eloquium, ut inter iniquorum minas persequentiumque terrores fideles erigeret, confirmaret dubios, incredulos confutaret. Neque enim ullo auocari poterat metu quominus illam doceret fidem pro qua de Christi promissione securus non formidabat occidi. Que autem fidei eius confidentia fuit et uirtutis! Quanta constantia! qui non solum semetipsum contra impetum seculi uigore generose mentis armauit, sed complures fidelium spem future beatitudinis astruendo mortem docuit non timere. Unde apparet, carissimi, quanta inter angelicos choros nunc claritate resplendeat qui et propria passione est mirabilis, et aliorum  confessionibus gloriosus. Tanta enim eius fuerunt spiritalium ornamenta uerborum, et celestium sententiarum censura tam uehemens, ut credentium mentes plus eius adhortatio, quam seuientis inimici gladius permoueret. De beato autem Cornelio quid ego memorem? cui ad omnem hoc sufficit laudem, quod apostolicam sedem, quam merito indeptus est, uenerandi cruoris munere decorauit.




SERMO LXXu. De eodem S. Cypriano.


ARGUMENTUM.--- In libris S. Cypriani aduertitur quanta in illo fueri. castitatis puritas, sanctitas bonitatis, fidei magnitudo. In omnem terram eius sonus exiuit. uere spiritualis ille magister et medicus, quem mentis sermonisque perfectio clarum seculo et celo reddidit gloriosum.

Quanti meriti, fratres carissimi, beatus Cyprianus,  quanteque sit glorie et uenerabile eius martyrium, et nota omnibus doctrina testatur. Nec enim extraneis eget laudibus, quem apud omnes homines magnificentia proprii sermonis illustrat. Denique ut tantus ad nostram quoque perueniret etatem, admiranda eloquentia eius monumenta fecerunt; nam dum creditos sibi populos in obseruantiam celestium mandatorum solitus magister erudit, suam ad posteros uitam fidemque transmisit. Quod ita esse omnis mecum studiosus agnoscit, quoniam in libris eius aduertitur quanta in illo fuerit castitatis puritas, sanctitas bonitatis, fidei magnitudo. Nam dum peccantium uitia seuera obiurgatione castigat, dum sanctorum merita digna laude prosequitur, celestem inesse cordi suo aperit disciplinam. Unde hic sine  dubio ex illis est fratribus de quibus dictum est per prophetam: In omnem terram exiuit sonus eorum, et in fines orbis terre uerba eorum . Exiuit utique in omnem terram sonus beatissimi Cypriani, quoniam sub uniuerso celo, et passionis eius innotuit gloria, et clarissime lingue eius tuba personuit. Et uere tube sermonis eius clangor increpuit, cum Ecclesiam Dei spiritali prelio decertantem aduersus minas terroresque gentilium sonitu celestis eloquii accendit, et ne uideretur plebem Dei in contemptum presentis uite eloquens magis quam fortis armare, mortem, quam predicando docuerat non timendam,  suscepta pro Christi nomine passione, calcauit; atque ita factum est, ut omnem fidelem ad subeunda pro religione tormenta non solum sanctorum adhortatione uerborum, sed fortissimo sanguinis sui prouocaret exemplo. uere hic ab omnibus ac toto orbe uenerandus, qui tota perfectione diuine uirtutis opus  et asseruit et impleuit.

593 Subiicimus hic fragmentum alterius sermonis S. Maximi de S. Cypriano, quod a Muratorio uulgatum reperitur post sermonem 3 de S. Laurentio, Anecdot. tom. Iu, pag. 65. . . . . . . . . . . . . . . . . . custodiuit, pacem uerbis suasit, pacem corde seruauit, omniaque uitia sancto ore respuit, mente sanctiore damnauit; sic pullulantes diuersorum scelerum sentes acutissimo lingue sue mucrone desecuit, ut magis ea inculpabilis uite integritate truncaret. Erat etiam, ut uere spiritualis magister, amarus uitiis, uirtutibus blandus, et tranquillitatem peccatoris sui medicamento acrioris remedii condiebat, ut quos bonitatis eius clementia minime cercebat, increpantis  lingue censura terreret. Sic acrimoniam suam admixte lenitatis dulcedine molliebat, ut sepe solet unda feruentior aque frigide stillicidio temperari. Nonnullos sane animo duriores armati oris sui salutiferis iaculis sauciabat, ut quibus cura placida prodesse non poterat, spiritalia uulnera subuenirent. Et hoc peritissimi more medici, qui cum in corpore hominis lethalia altius ulcera repererit desedisse, 594 cum bonus atque optimus sit, uelut assumpta crudelitate, ferro aggreditur noxias emortue carnis desecare putredines, et summam medendi artem non parcit, ut parcat; irascitur, ut succurrat, et pro  egroti sui necessitate seuitiam pretendit, ut sanet; nam et sapientissimus Salomon ait: [a 1Kb] Suauiora sunt uulnera amici quam uoluntaria oscula inimici . Hec uita, hic animus beatissimum Cyprianum et sacerdotio prouexit, et martyrio consecrauit. Hec illum mentis sermonisque perfectio clarum seculo, et celo reddidit gloriosum. Pretiosa, inquit, in conspectu Domini mors sanctorum eius . Recte, fratres, uenerabilis Cypriani pretiosa mors facta est,  quam sibi a Domino Deo suo multiplici uirtutum suarum pretio comparauit. uere pretiosa mors eius, cuius commercio hereditatem sibi celi et regnum emit eternum. Et ideo, carissimi, tam magnificum hoc martyrium eius omni cum deuotione et reuerentia celebremus, quia ad omnem illam gloriam uita locuples, lingua ditissima et mors pretiosa sublimat in Christo Iesu Domino nostro, qui cum, etc.




SERMO LXXuI. De eodem S. Cypriano III.


ARGUMENTUM.--- Nonnullis sacrorum Bibliorum testimoniis propositis atque explicatis, rursum a S. Maximo apte copioseque S. Cyprianus laudatur.

Quanta sit Christiane fidei magnitudo, queue fiducia,  hinc uel maxime nos discere oportet, quod intra miranda celestium promissorum munera uotiuum nobis oritur gaudium de morte sanctorum. Nec enim nature nostre, sed religionis est ratio, quod occasus hominis, ubi Deus est causa moriendi, infidelium contristat mentes, et pectora Christiana letificat. Ideo denique peremptorum martyrum obitus in Ecclesia Dei uelut genuinus natalis excolitur, quia nouo nascendi ordine ad nouam celi uitam morte parturiente nascuntur. In huiusmodi enim morte, que pro ueritate salutaris fidei uenit, quia uiuo ac uero creditur Deo, spe seculi melioris pulsa procul affectatione carnali, luctum non habet pater, nec mater inclamat, filius suspiria consolatur sua, merorem frater repellit, tristitiam maritus abiurat, et dilecti  coniugis calcat uxor affectum. Cedit namque, cedit terreni amoris calor, ubi Christiani mentem flamma diuine caritatis accenderit. Hoc profecto igne succensus ardentissimus Cyprianus sacerdotium uitamque suam in passione contempsit, ut iam eum passio gloriosiorem Christi redderet sacerdotem. Quid hoc magnificentius uiro, cuius non minus mors est admiranda quam uita? Fuit enim ei fideli in sermone confessio, et mirabile in confessione martyrium. Fuit in eo cordis ac lingue simplex consensus atque indiuisa societas; nam quidquid ori eius cordis ipsius Spiritus intulisset, hoc cunctis audientibus sancta eius lingua dictabat, ut ait Saluator: Bonus homo de bono thesauro cordis sui profert bona . Et  quis potest habere bonum mortali in corde thesaurum, nisi cuius pectus Christus inhabitat, sicut docuit gloriosissimus Paulus, dicens: Habemus thesaurum istum in uasis fictilibus, ut sublimitas uirtutis Dei sit, et non ex nobis . Hic est, fratres, boni cordis thesaurus, qui seruorum Dei os bonum et linguam diuitem facit. Hic est thesaurus cuius pretio omnis fidelis beatam sibi paradisi sedem et regnum mercatur eternum. Hoc thesauro uenerabilis 595 Cyprianus unumquemque credentem proflua lingue sue largitate ditauit, nullam tamen ipse, dum legitur omnibus, diuitiarum suarum sentiens paupertatem.  Tanta enim thesauri huius est copia, ut et totum consequatur accipiens, et qui dederit nil amittat, in modum lucerne ardentis, que et flammam suam admotis  sibi lampadibus prestat, et ipsa nichilominus sine damno traditi luminis perseuerat. Noui, fratres, noui miraculi res est, que habeas dare, et eadem dando non amittere; totum transfundere, et nullum sentire defectum. Propter quod beatissimus Cyprianus cunctorum est fidelium deuotione celebrandus, qui largiendo populis que habebat, ac retinendo que dederat, laudabilem uitam suam et clarissimo sermone extulit, et pretiosissimo sanguine consecrauit, quatenus uniuerso orbi sequentis fidem uirtus patientis ostenderet. Rectissime de hoc dicitur illud Dauidicum: Os eius meditabitur sapientiam, et lingua eius loquetur iudicium, et lex Dei eius in corde ipsius . Erat utique in perfectione sacerdotii eius cor sanctum, os sapiens; terribilis nimirum erat Cypriani lingua, que et integritatem pectoris, et illa  omnipotentis Dei tremenda iudicia peccantibus ingerebat, qui se ita totum sancto in sermone fundebat, ut nichil penitus in secreto sui pectoris relinqueret quod lateret. Latet autem intra semetipsum, latet peritus quisque, nisi sapientiam 596 cordis eius docta dicendi lingua prodiderit. Quid non illo uiro precipuum, quid non mirabile in cuius ore sapientia, in cuius lingua iudicium, in cuius corde lex Dei, que iustitie mater est permanebat? Nec otiose, carissimi, consequens psalmi ipsius ordo subtexuit, dicens: Et non supplantabuntur gressus eius . Non sunt reuera Cypriani supplantata uestigia, quia in eius corde lex Dei uiget. Qui in ore ac lingua sua celestem sapientiam diuinumque iudicium  meditatur, gressus eius lapsum sentire non possunt. Aut quod in illo unquam peccati tempus, quodue momentum diabolica potest reperire subreptio, cuius os, cuius lingua per omne spatium noctis ac diei uoluntatem Dei et sapit et loquitur, secundum illud quod dictum est a propheta: Et in lege eius meditabitur die ac nocte ? Credite, fratres, quia nunquam inter aduersa huius seculi mouebuntur pedes eius, cuius pectus a tramite uere fidei non declinat. Et quia omnium uirtutum genera beatissimus Cyprianus, ut sacerdos, ut iustus, ut sapiens, possidebat, inconcusso pede consistens moueri sua in  passione non potuit. Et inde est quod ab omni eodemque uiro, et inoffensam recte uiuendi regulam, et fortissimum martyrii tenemus exemplum. Ille enim  nos Deo uiuere et pro Deo mori non solum sermone docuit, sed et opere confirmauit.




SERMO LXXuII. De eodem S. Cypriano Iu.





ADMONITIO.


Hunc legimus sermonem in codicibus Sancte Crucis in Ierusalem 90 num. 8, et 99 num. 77, atque in Laurentiano X Plut. XIu pag. 320, sancti Maximi adnotato nomine. In hoc autem postremo codice post sermonem illum exstare eumdem uidimus, cuius initium est: Sancti Cypriani festiuitatem  cum inscriptione huiusmodi: Item sequentia, connexio Maximi. Quare non assentimur Gillotio hunc ipsum sermonem sancto Ambrosio ascribenti, edit. Paris. 1569 opp. S. Ambros., num. 73.

ARGUMENTUM.--- Cum sanctus Cyprianus passus sit tempore uindemiarum, impinguauit illa nos, inquit Maximus, et refecit musto martyrii sui. De musto quod reficit et inebriat Christianum; quo musto repleti apostoli, ebrii et sobrii. Nonnulla de uua deque spinis.

 Ante dies cum beatissimi martyris Cypriani celebraremus natalem, suauissime in eius festiuitate iucundati sumus; quia cum hoc uindemiarum in tempore passus est, tanquam et nos de uindemia dulces et uarios fructus ex eius passione [a 1Kb] collegimus. Impinguauit enim nos et refecit musto martyrii sui. Est enim mustum quod reficit et inebriat Christianum, sed ebrietas illa magis sobrium facit: qui enim inebriatur celesti gratia, exsobriatur sarcina peccatorum. Hoc namque musto repleti sancti apostoli, sicut ait Scriptura , alienis linguis Dei magnalia loquebantur. In quo facto pariter ebrii esse uidebantur et sobrii; ebrii enim 597 putabantur, quod in iis loquela preter naturam alte personabat; sobrii erant, quod iuxta consuetudinem mentis Deum deuotione  laudabant. Quod quidem non elatione aliqua aut impudentia contigit ut uiri sancti peregrino sermone loquerentur, sed prouidentia Diuinitatis factum est; ut quia ad magnificandum Deum una loquela non sufficit, per plures linguas mentis deuotio solueretur. Iucundati enim sumus, quia de uinea Domini Sabaoth fructum refectionis accepimus: uinea enim Domini Sabaoth , sicut dicit propheta, domus Isrel est; que domus nos sumus. Secundum fidem enim Isrelite nos sumus; unde dicit Apostolus: Qui ex fide sunt, hi filii sunt Abrahe . Quoniam igitur nos sumus Isrel, uinea Domini sumus: uideamus diligenter ne ex palmite operis nostri non nascatur dulcedinis uua, sed fellis; ne dicatur nobis quod Iudeis dictum est: Sustinui, ut faceret  uuam, fecit autem spinas; non iustitiam, sed clamorem . Quam dura conditio, ut possessio que Domino suo suauitatis fructus afferre debuit, spinarum illum asperitate compunxerit, [b 1Kb] hoc est, suscipere, spinarum eum coronauerunt passione. Que corona  quidem quantum in Iudeis est, erat corona uirtutum. Unde ait Scriptura sancta: uiderunt in quem compunxerunt . Igitur, fratres, uidete ne et uobis dicatur: Sustinui ut faceret uuam, fecit autem spinas; 598 quas Domino Iudei cruentis imposuerunt manibus, nos iniquis sensibus apponamus, et compungamus eum non asperitate sentium, sed operum prauitate. Sunt enim spine cordis, que uerbum Dei etiam uulnerare consueuerunt, de quibus meminit in Euangelio  Saluator dicens, seminantis semen cecidisse inter spinas, et creuisse eas, et suffocasse quod satum est. Que autem spine sint, ipse prosequitur, dicens, utique esse sollicitudines mundanas, que cum crescunt in corde hominis mandata Saluatoris in eo suffocant. Quis enim unquam  sollicitus de mundo, potuit sollicitus esse de Christo? Quis dum lucris domus sue prouidet, utilitatibus Ecclesie potuit prouidere? Unde ait Apostolus: Qui sine uxore est, sollicitus est que sunt Domini, quomodo placeat Deo; qui autem cum uxore est, sollicitus est que sunt mundi, quomodo placeat uxori . Ergo, fratres, uidete ne uinea uestra non uuas, sed spinas faciat, ne uindemia uestra non uinum afferat, sed acetum. Quisquis enim uindemiam legit, et pauperibus non largitur, ille acetum colligit, non uinum. Quisquis messes recondit, et indigentibus non ministrat, iste non alimonie fructus reposuit, sed tribulos auaritie congregauit; nam propterea ait Scriptura de terra nostra: Spinas et tribulos germinabit tibi .




SERMO LXXuIII. De natali sanctorum, precipue S. Cypriani.





ADMONITIO.


Exstat hic quoque sermo in codice Ambrosiano sancto Maximo inscriptus, atque a Muratorio editus: quem discrepare a sermone tributo sancto Augustino in comm. plurim. martyr. Rom. Breu., si utrumque conferas, plane cognosces. Uterque a Maurinis in appendice serm. S. August. collocatur. Leonis nomine in aliquot editionibus antiquis idem sermo editus fuit, necnon in Homiliario Pauli diaconi editionis Basileensis an. 1496, ut a Balleriniis animaduersum est tom. I opp. sancti Leonis, pag. 387 edit. uenet. an. 1753. At hi non esse Leoni tribuendum iudicarunt. Itaque cum non tantum in Ambrosiano, sed etiam in Casinensibus codicibus  106 fol. 19 a tergo, et 117 fol. 64 a tergo, nomen sancti Maximi pre se ferat, huic auctori, non autem aut Augustino, aut Leoni, ut in codicibus Laurent, I Plut. XIu pag. 51, uatic. 1267, Basil. S. Petri 105, legimus, esse attribuendum arbitramur. Illud animaduertimus, in his codicibus titulum sermonis esse huiusmodi: De SS. Innocentibus; de natale sanctorum Innocentium.

599 ARGUMENTUM.--- Martyres non pena, sed causa iustificat. Recte super altare iustorum anime requiescunt, quia sub altare Domini corpus offertur. Inter ceteros sub ara Dei sanctus Cyprianus assistit, qui martyrio perfunctus in sacerdotio pre ceteris plura conscripsit.

Quotiescunque, fratres, sanctorum [a 1Kb] martyria celebramus, toties laudes Saluatoris [b 1Kb] dicimus; et quoties eorum asserimus passionem, toties Christi gloriam predicamus. Non enim suspicimus quod passi sunt, sed propter quem passi sunt admiramur. Igitur non pena in laude, sed fides [c 1Kb] in honore. Magnificamus ergo martyres [d 1Kb] non quia grauibus subiacuere suppliciis, sed quia iustitie causa eadem tolerauere supplicia. Nam plurimos sceleratorum peiores penas uidimus esse perpessos, sed nichil eis prosunt, quia  martyres causa iustificat, [e 1Kb] sceleratos conscientia sua damnat. Summo igitur et precipuo loco propter fidem habendi sunt beati martyres. uidete autem quem [f 1Kb] iidem locum apud homines mereantur, qui apud Deum locum [g 1Kb] sub altare meruerunt. Dicit enim sacra Scriptura: uidi [h 1Kb] subtus aram Dei animas occisorum propter uerbum Dei, et propter testimonium quod habebant, et clamauerunt , et reliqua. Sub ara, inquit, Dei animas occisorum. Quid reuerentius, quid honorabilius dici potest, 600 quam sub illa ara requiescere in qua Deo sacrificium celebratur, in  qua offeruntur hostie, in qua Dominus est sacerdos sicut scriptum est: Tu es sacerdos in eternum secundum ordinem Melchisedech . Recte ergo sub ara martyres collocantur, quia super aram Christus imponitur. Recte sub altare iustorum anime requiescunt, quia super altare Domini corpus offertur. [1 1Kb] Nec immerito illic pro [i 1Kb] iustis uindicta sanguinis postulatur, ubi etiam pro peccatoribus Christi sanguis effunditur. Conuenienter igitur, et quasi pro quodam consortio ibi martyribus sepultura decreta est, ubi mors Domini quotidie celebratur, sicut ipse ait: Quotiescunque hec feceritis, mortem meam annuntiabitis, donec ueniam . Scilicet ut qui propter mortem eius mortui fuerunt, sacramenti eius mysterio quiescant. Non immerito, inquam, uelut consortio  quodam [i 1Kb] illic occisi est tumulus constitutus, ubi occisionis dominice membra ponuntur, ut quos cum Christo unius passionis causa deuinxerat, unius etiam loci religio copularet [k 1Kb] . Legimus plerosque iustorum Abrahe sinibus refoueri, nonnullos paradisi amenitate [l 1Kb] letari; nemo tamen melius preter martyres meruit; hoc est [m 1Kb] requiescere, ubi et hostia Christus est et sacerdos. Scilicet ut et propitiationem de oblatione hostie consequantur, et benedictionem [n 1Kb] perfunctionemque sacerdotis [o 1Kb] excipiant. Inter ceteros igitur martyres quos sub ara Dei [p 2Kb] consistere 601  predicamus, etiam beatus Cyprianus assistit, ut cunctorum uindictam facundia uberiore prosequitur. Neque enim dubitandum est eum in martyrio plura pre ceteris exorare, qui in sacerdotio pre ceteris plura conscripsit. Et licet cum omnibus stolam splendide remunerationis acceperit, tamen fortasse eloqui minus cessat, quo plus se intelligit promereri. Dicitur ergo illis uindictam postulantibus post datum munus, ut quiescant atque sustineant, donec impleatur numerus conseruorum, et reliqua. uidetis 602 ergo  quoniam propter nos martyrum uindicta differtur. Dum enim nos retardamus, horum sanguis inultus est. Sed hoc contigit nostra desidia, qui non, sicut dignum est, religiose uiuimus, qui non pie, sicut congruit, operamur. Nam si bonorum operum ad Deum iustitia nostra precederet, iam conseruorum numerus qui exspectatur, esset impletus. Nulli autem dubium est uindictam post iudicium martyres percepturos, qui etiam post iudicium premiis celestibus honorantur.




SERMO LXXIX. De S. Machabeis I.





ADMONITIO.


De SS. Machabeis a sancto Maximo conscriptos primus omnium cl. Muratorius, quos in codice Ambrosiano legit, hosce sermones uulgauit duos. Eosdem nos in quatuor Casinensibus codicibus inquirendo comperimus sancto Maximo nuncupatos; in cod. 100, in 142 fol. 75 a tergo, in 147 fol. 117 a tergo, et 148; ac preterea in Laurentianis duobus, Iu Plut. XX, et CIX XIu. bibl. olim eccl. metrop. Florent. Alium de Machabeis sermonem sancto Leoni attributum Ballerinii in appendice serm. sancti Leonis retulerunt.

ARGUMENTUM.--- Una in Machabeis fides, multiplex in singulis claruit fortitudo, quam eorum preclare gesta describendo S. Maximus laudat; laudat quoque eorumdem matris Felicitatis fortitudinem.

Quid primum, carissimi, de Machabeis fratribus, quorum hodie natalis est, aggrediar predicare? Quo me [a 1Kb] in laudes eorum sermone circumferam, quorum mihi insignia merita nec explicare possibile est, [b 1Kb] nec sequi probabile? Ut enim una resplenduit in omnibus fides, ita multiplex claruit in singulis fortitudo. uere uenerabiles, [c 1Kb] atque ore omnium celebrandi fratres, apud quos in uerbis confessio, et triumphus est in uirtute. Hi igitur, dum illicitis uesci, et communicare prohibitis, metu regio et tormentorum acerbitate coguntur, una sibi [d 1Kb] omnes moriendi uoluntate  succedunt, quia omnibus erat post obitum spes una uiuendi. Quam specioso autem iudicio laudabilique constantia porcinas carnes, que celesti tunc interdictu habebantur immunde, contingere pernorrescunt, quorum deuotio [e 1Kb] ad immaculati se Agni preparabat aduentum! Rapiuntur ergo fortissimi iuuenes, ad iniqua et uetita uariis membrorum cruciatibus impelluntur. Persistunt tamen uiriliter, nec furori [f 1Kb] tyrannico cedunt; ut omnipotentis Dei dispensatione mirabili, quos carnis generatio temporales mortalesque ediderat fratres, eternos faceret pena germanos. Quis reuera non tota admiratione suscipiat, quod pro auctoritate diuine legis pueri sapientiam preferunt, adolescentes tormenta non metuunt, [g 1Kb] iuuenes et munera regia, et uite ipsius  blandimenta contemnunt? Incipit ergo artifex persecutor  [h 1Kb] a primiore natu, ut in precepta sua seniorum supplicio subsequentium animos inclinaret. Sed quod impius argumentatur ad metum, fratribus proficit ad exemplum. 603 Intelligit unusquisque eorum [i 1Kb] posse ea et debere se uincere, que uigore germane mentis et fraterna fuerant religione calcata. Sed quid potissimum de uenerabili eorum matre sermonis nostri mediocritas prosequetur, cui de tam numerosis orbitatum luctibus gaudia uotiua nascuntur, que tot funerum exsultauit [i 1Kb] tormentis, quot pignoribus letabatur? [k 1Kb] Egit beata Felicitas geminam quodammodo matrem; nam quos lege corporea presenti fuderat uite, fortitudine spiritus perpetuis seculis parturiuit. Quis non mortalium miretur, fratres [l 1Kb] , cuius non contremiscat affectus, totis matrem trepidasse  uisceribus, ne quis filiorum suorum in tam magnifico conflictu aut timeret, aut non mereretur occidi? Atque inter illa peremptorum funera paruulorum materno in pectore non solum nullus tristitie gemitus fuit, sed ultra feminee pietatis affectum exsultauit de eorum uictoria mater mirabilis, quos se sciebat, non minus fide nutrisse quam lacte. Transit ergo natiuitatis ordo in ordinem passionis, ut iustissima 604 martyrii regula, tramite quo eos mundus acceperat, transmitterentur ad celum. O nouum pietatis affectum! torquentur filii, et mater exsultat, atque ita se in conspectu Domini ueram matrem credidit approbandam, si inter tam funesta supplicia numerose sobolis sue, inflexo pectore et siccis oculis, astitisset. Imo sibi ipsa congaudet, quod alacritatem mentis  sue suis in pignoribus recognoscit, et quod ei tali  morte premittere contigit filios, ut nichil sibi de eis uindicaret infernus. Sed post hec omnia stupenda, mulier, eadem qua filii confessione defuncta, secura subsequitur quos tam deuota premisit. Iustissimumque in conspectu Domini fuit, ut tot martyrum mater de hoc mundo non sine martyrii consecratione  transiret. [a 1Kb] Nec requirendum, fratres, qua potissimum pena gloriosissimum clauserit diem; cum omnia que audiuimus supplicia filiorum, materna torserint uiscera, et sola acrius senserit quidquid singuli pertulerunt.




SERMO LXXX. De Machabeis II.





ADMONITIO.


605 Non in Casinensibus modo codicibus quatuor mox laudatis, et in Ambrosiano secundus hic sermo de Machabeis sancto Maximo inscriptus legitur, sed etiam in uatic. 6451, fol. 154 a tergo his uerbis: Sermo sancti Maximi episcopi calendis Augusti sanctorum Machabeorum.

ARGUMENTUM.--- De eternitatis gloria securos Machabeos, ferro, flammis, uariisque suppliciis cruciatos; nec instantis matris inclinat affectio, nec matrem  morientium frangit turba natorum. uere gloriosissime mulieris incomparabilis fides.

Unum esse spiritum Noui ac ueteris Testamenti, etiam [b 1Kb] Machabeorum magnanimitas fidesque declarat, qui de eternitatis gloria, Deo promittente, securi, cruenti regis seuitiam pia morte uicerunt. Nam Dominum nostrum Iesum Christum, quem testimonio Euangelii omnis pene de celo credit uenisse gentilitas, nasciturum in terris esse de uirgine uniuersa dudum per legem atque prophetas Iudea discebat. Et inde [c 1Kb] , carissimi, quod Machabei fratres pro reuerentia legis paterne ante se passionibus subdiderunt quam legis Dominus pateretur. Inde, quod prius despexerunt mortem quam [d 1Kb] per Christum uinceretur infernus. Inde, quod antea pro honore Redemptoris  proprium dederunt sanguinem, quam suum pro eis cruorem Redemptor effunderet. Quis autem dubitet tam innumera mundi presentis mala nec adire eos, nec tolerare potuisse, nisi fide plenissima de bonis futuri seculi credidissent? Nemo, fratres, nemo tyrannum spernit, nisi qui spe legitimi imperatoris erigitur; nemo mortem prefert uite, nisi qui uitam credit esse post mortem; nemo tormenta uolens perpetitur, nisi qui sperat premia post tormenta. Igitur cum Antiochus in seruos Dei effrenata seuiret insania, septem germanorum religiosissimum chorum ad suum iubet tribunal cum 606 matre perduoi, ut aut illa tam numerose prolis cruciata suppliciis uinceretur, aut si quem forte ex pueris proprius non terruisset interitus, mors fraterna turbaret.  Sed errauit insanus, uirtutem religionis ignorans, in qua [e 1Kb] est illa uel maxime pietas, Deum fratribus, Deum filiis, Deum pretulisse parentibus. Precepit ergo eos contra decreta celestia manducare carnes porcinas, recusantibus adhibet diuersa genera penarum. Sed nesciunt corda fidelium uoluntatibus cedere  perfidorum. [f 1Kb] Agitur igitur cum eis ferro, flammis uariisque suppliciis. Huic caput cute nudatur, huic  lingua preciditur; frigitur ille, manibus pedibusque truncatus. Sed inter tam funestas torquentium manus nec filios instantis matris inclinat affectio, nec matrem morientum frangit turba natorum. Atque ita in germanis pueris, et muliere senissima eadem pro lege Dei fuere uota moriendi, ut et ipsa uideatur filios spiritu magis genuisse quam carne, et illi estimentur non tam lactis substantiam de matre suxisse quam fidei. Quis non perfidorum fideliumque miretur quod senissima mulier tot dulcium pignorum non congemiscit interitum? Quis non obstupescat quod de tam crudelibus filiorum suppliciis furenti regi leta mater [g 1Kb] insultat, illiusque potius persecutor magnanimitate torquetur, quem [h 1Kb] meditatione impia cogitabat aut preuaricatione polluere, aut orbitate damnare?  Nam quod supra omne miraculum est, iuniori filio mater, quem a rege susceperat inclinandum, sic ait: Peto, fili, [i 1Kb] ut condignus fratribus tuis effectus suscipias mortem, ut in illa misericordia Dei cum fratribus tuis te recipiam . uere gloriosissime mulieris incomparabilis fides! Astat in conspectu regis secura de mortuis, 607 trepida de uiuente. Sciebat enim hunc se solum filium perdituram, si solus timuisset occidi. Sed non degener iuuenis, qui fratrum agones patienter aspexerat, matrem libenter audiuit, et torquentem regem non solum non metuit, sed digna ferum increpatione castigat. Et bene, carissimi, mirabilis femina, certa de filiorum triumpho, certa de retributione celesti, insultabat regi, exsultabat in Domino, que se tunc magis credebat beatius  [i 1Kb] parturire, cum uideret filios suos gloriosa ad Deum morte precedere. Et supplicia 608 quidem multiplicabat Antiochus: sed fidelis anus pro illa temporalium penarum multitudine triumphantium paruulorum premia numerabat eterna, post quorum occasum inter dulcissima corpora desiderato ipsa obitu  et optabili fide decubuit [1 1Kb] . Neque ullis terrebatur illa suppliciis, que omnia iam tormentorum genera uicerat in uisceribus filiorum. Neque enim trepidabat  occidi, que ad illam festinabat uitam, ad quam sua nouerat pignora premisisse.




SERMO LXXXI. De SS. martyribus Alexandro, Martyrio et Sisinnio I.





ADMONITIO.


Auctoritate codicis Ambrosiani sancto Maximo sermones de sanctis martyribus Alexandro, Martyrio et Sisinnio tribuit Muratorius, qui sequuntur, duos. Hos deinde Gallandius tom. IX Bibl. ueter. Patrum publicauit.

ARGUMENTUM.--- De causis ob quas SS. martyres Alexander, Martyrius, atque Sisinnius omni debeant ueneratione coli, deque eorum passione sanctus Maximus proponit.

Cum omnes beatos martyres quos nobis tradit  antiquitas honorificentia digna miremur, precipue tamen sanctos Alexandrum, Martyrium et Sisinnium, qui temporibus nostris passi sunt, debemus tota ueneratione suscipere. Nescio quo enim pacto maiorem circa eos habemus affectum, quos conscientia nouit propria, quam quos docet historia. Illos enim exstitisse martyres lectione, istos oculorum contemplatione cognoscimus. Illorum passiones fama nuntiante condiscimus, istorum supplicia uultus testimonio continemus. Maiorem ergo affectum ibi debeo, ubi credulitatem meam hortatur opinio. Maiorem, inquam, affectum illic debeo, ubi per ea que uidi, compellor deuotius credere etiam illa que non uidi. Nam cum audita aliquanta mihi impossibilia uiderentur, cepi ea credere potuisse fieri, dum similia facta esse conspexi.  Et ideo temporis nostri passio hoc nobis prestitit, ut presentem conferre gratiam et fidem preteritam confirmaret. Supradictos igitur beatos uiros tota debemus ueneratione suscipere, primum quia dies uite nostre pretioso sanguine suo illustrare dignati sunt; deinde, quod prerogatiuam nobis apud Deum non minimam contulerunt, ostendentes qualis esset etate nostra in Christianis fides, de quorum consortio existere martyres mererentur. Tertio, quod iidem tam sancte conuersationis fuerint, ut coronam martyrii tempore pacis inuenerint. Cum enim nullus rex persecutor urgeret, nullus sacrilegus tyrannus insisteret, fecit eos confessores non publica persecutio,  sed Christiana deuotio. Nam cum in Anaunie regione proprio sumptu Ecclesiam construentes eius sancto altario presiderent, siquidem unus ex his diaconatus, duo clericatus officio fungerentur, et eius regionis homines, apud quos Christianum nomen  cognitum antea non fuisset, assueto sacrilegio, quod lustrum dicunt, loca uellent uniuersa polluere, ac sancti uiri arguerent eos, erroresque eorum manifestanter rationabili castigatione conuincerent, tunc illi inebriati plus furore quam uino rapuerunt eos, et cede crudelissima sauciarunt, ita ut unus ex his post multa supplicia semiuiuus exspectaret ac uideret sue mortis exitum; nam destructa Ecclesie fabrica pyram de eius trabibus construentes, flammis beata corpora tradiderunt. uere beata corpora, que non ad penam idoli funestus ignis assumpsit, sed ad requiem dominice domus 609 sancta flamma suscepit. Sancta plane flamma, que ideo suscepit martyres, non ut eos noxio ardore consumeret, sed ut ab his manus sacrilegas prohiberet. Tali autem incendio  beatorum consecrata sunt uiscera, non cremata. Conuenit huic passioni, quod ait Apostolus: Ipse autem saluus erit, sic tamen quasi per ignem . Salui enim isti facti sunt, dum uenerabilis confessionis sunt incendio concremati. 610 Hec ergo tota causa passionis est, fratres, propter quam morti addicti sancti uiri cursui similes esse ceteros hortarentur: nam exhortatio illorum in tantum profecit, ut illis e seculo recedentibus fides eorum regionis ipsius loca uniuersa peruaserit. Ita Christus, ubi tunc in tribus martyribus persecutionem passus est, nunc illic plurimis Christianorum exsultet in populis.




SERMO LXXXII. De iisdem SS. martyribus II.


ARGUMENTUM. Sanctos Alexandrum, Martyrium atque Sisinnium fecit martyres religiosa deuotio, quod non dissimularint homines lustro superstitioso deditos, sed eosdem constanter increparint. Exemplum sanctorum uirorum imitemur. Nam si uidentes hoc tacemus, reos nos dissimulationis assensu conniuentiaque statuimus.

Ante dies cum sanctorum Alexandri, Martyrii et Sisinni natalem festiuissime curaremus, hoc precipue in eorum passione laudauimus, quod dum sacrilegis resistunt, esse martyres meruerunt, et dum eorum superstitionibus contradicunt, palmam iustitie sunt adepti. Non enim ea causa morti addicti sunt ab his qui Christiani essent, sed propterea magis ad penam  rapti sunt, quod increparentur sacrilegi, quod Christiani deuotique non essent. Pacis ergo tempore, quo nullus rex persecutor urget, sanctos uero martyres fecit non publica persecutio, sed religiosa deuotio. Non enim timuerunt salutis proprie subire discrimen, dum saluti cupiunt prouidere multorum. Nam cum perspicerent in regione sua gentiles homines assueto sacrilegio, quod lustrum uocant funestis circuitionibus loca uniuersa polluere, et innocentes quosque uel absentes, si non conscientia uel conniuentia maculare; maculat enim conniuentia eum qui, cum contradicendo prohibere potuit ne fieret, ut fieret quasi dissimulando permisit. Cum igitur hec beati  uiri cernerent, increpauerunt eos constanter, fideliter obiurgarunt, et hoc prestiterunt ut ibi martyres fierent, et persecutores suos Christianos efficerent. Ergo, fratres, quia habemus exemplum, imitemur sanctos uiros, si non passionis martyrio, uel certe Christianitatis officio. Et quia audiuimus lustrum a nonnullis sacrilegis mitti solere exemplo sanctorum, obiurgemus impios, castigemus errantes; portio enim martyrii est fecisse quod martyres. Ceterum, si uidentes hoc tacemus, silentes et patimur, reos nos statuimus, si non operatione sceleris, attamen dissimulationis assensu. Nam, sicut obuiare sacrilegiis contradicentem iustificat, ita dissimulare que uideris maculat reticentem. Solent enim plerique miseri dicere: Nescio, non iussi, causa mea non est, non me  tangit. Sed hec, ut dixi, loquitur miser quisque uel trepidus; negat enim se iussisse fieri, qui noluit iubere ne fieret. Nam utique malum quod de consuetudine uenit, cum non cerceatur, admittitur. Causa, inquit, mea non est. Falleris et ignoras: nescis quia Dei causa cunctorum est, et quod ab uno peccatur in pluribus uindicatur. Nam, sicut unius sanctificantur  sanctitate multi, ita unius sacrilegio plurimi polluuntur. Et ideo malum, quod licet ab altero, te tamen sciente committitur, tangit te, dum tua conscientia tenetur inclusum. Nescio autem, fratres, quid illud sit, quod Dei precepta tam dissimulanter exsequimur, qui quod principes seculi iusserint, omnes sollicite obaudiunt, omnes eorum uigilanter iussa custodiunt. Deus precipit, et ad eius precepta dormimus. Quoties mandauit idem Deus idolorum sacrilegia destruenda, et nunquam ad hanc partem solliciti esse uolumus? Semper dissimulauimus, semper spreuimus. Postea nos admonuit imperiale preceptum. uidete quanta Diuinitatis sit derogatio hec humane potestatis adiectio. Aut quid de nobis iudicatur, qui quam religiose uiuere non deuotione cogimur, sed  terrore. Principes quidem tam boni Christiani leges pro religione promulgant, sed eas exsecutores non exerunt competenter. Et ideo exuto a culpa principe, exsecutor remanet in reatu, qui, si acrimoniam legis exercet, et ipse peccato absoluitur, et pro salute multorum eterna mercede donabitur.




SERMO LXXXIII. In natali SS. Machabeorum et S. Eusebii uercellensis episcopi





ADMONITIO.


611 Nihil est cause cur hunc sermonem sancto Maximo non esse acceptum referendum putem. Tam enim est oratione ac stylo ceterorum sancti antistitis sermonum similis, ut nil desiderari similius posse uideatur. Quo magis in sententia confirmor, quod hunc item cum sermonibus aliis Maximi in ueteri codice bibliothece Medicee Laurentiane num. I Plut. XIu pag. 144 integrum exhiberi cernam preferentem Maximi eiusdem nomen. Hunc ipsum sermonem interpolator nescio quis ueterum monumentorum ausus est in partes discerpere, indeque sermones de sancto Eusebio suo arbitratu conflare duos, quos inter Maximianos edidit Muratorius, quosque ego censui in appendicem nostram reiici oportere.

ARGUMENTUM.--- Que specialiter Machabeis, et que beato Eusebio fuerit causa certandi. Singulorum martyrium, beatique Eusebii passio describitur. Non impar est Eusebius, qui, perfidia confutata Arianorum, ad Deum post tormenta migrauit.

Ad celebritatem presentis diei, fratres carissimi, omni nos cum alacritate concurrere deuotio gemine nos festiuitatis inuitat, quam nos habere manifestum est de Machabeorum triumpho et uictoria confessoris . Est namque nobis super Machabeos gaudium generale cum ceteris, et per beatum Eusebium domestice gratulationis propria, peculiarisque letitia est; et licet diuersis temporibus, diuerso utique agone conflixerint, unus tamen in illis spiritus dimicauit. Quis enim dubitet unum in illis sensum, unam mentem, unum fuisse spiritum, cum illi pro  Domini lege sint passi, hic pro ipso Domino protulerit passionem? Diligentius nunc intendamus, carissimi, que specialiter Machabeis, que beato Eusebio fuerit causa certandi. Igitur cum apud uetusta secula in seruos Dei diabolice inuidie facibus gentilitas accensa ferueret, et Antiochi precipue ferocissimum pectus impia suppleret insania, Machabeos fratres, eorumque religiosissimam matrem raptos ad ferale iubet tribunal adduci, quatenus eos metu mortis, terrore penarum, oblationibus munerum, in suum transire suaderet errorem. At deuotissimam iuuentutem  nec mine mundi a Deo suo reuocant, nec regia blandimenta seducunt. Itaque primus ex illis diuine dispositione iustitie palestram certaminis celestis ingreditur, ut qui etate preiret, passione precederet, et nascendi ordo teneret in fratribus ordinem triumphandi. Hic igitur 612 primeuus e fratribus sartagine succensa frigi iubetur a rege, sed refrigeratur a Deo; manibus pedibusque truncatur, sed multum de sui integratione securus, quod pro illius hec se nouerat lege pati, penes quem solum esse credebat formandi reparandique corporis potestatem: ob hoc nimirum fortissimus iuuenis toto corpore membrisque conciditur, ut aduertat prestante Deo tot se martyria habere quod membra. Priuatur alius lingua, alius capitis cute nudatur, ut penarum  diuersitas uarietatem gigneret premiorum. Fremit ergo in omnem seuitiam sanctorum uirtutibus exacerbata crudelitas. Lassescunt laniste manus, cruenti tabescunt oculi, atque ipsa iam sibi impietas erubescit, conuersoque ordine questionis gemit tortor, et tortori suo tortus insultat. Cesis itaque per hec prostratisque [a 1Kb] sex fratribus, septimus, qui et iunior examinandus ingeritur: quem rex ille tyrannicus tot ac talibus expensis frustra suppliciis mollissima nititur allocutione mulcere. Promittit opes, offert honores, suasque insuper amicitias pollicetur, si  possit a puero impetrare perfidiam. Sed constantissimus adolescens regem, et regis dona despiciens, paradisum cogitatione deambulans, et celum mente percurrens, supplicia sibi censuit commodiora quam munera, elegitque mori pro Deo quam uiuere cum tyranno; nec sane poterant eum regia inclinare promissa, quem fraterna tormenta non flexerant. Imo, ut exitus docuit, fidelissimus puer in ea magis parte uidebatur torqueri, quod tardius torquebatur. Inter ista mater egregia de cruciatibus filiorum diuinitus inspirata gaudebat, certa tot se decorandam coronis quot funera pertulisset in filiis. Quis hec audiens non miretur? Ob honorem Dei materno in pectore genuinus tepescit affectus, fide natura superatur, et suo mulier fortior sexu docet filios 613 amare supplicia.  Premissis igitur ad Deum pignoribus, ipsa etiam spreto mundo gloriosissima morte succumbit. Et dignum reuera erat ut mater martyrum uitam martyrio terminaret. [1 1Kb]

Post ista, dilectissimi, recenseamus nunc prout possumus, que beatissimus pater noster Eusebius pro fidei defensione pertulerit, ut aduertamus quantus eum labor, queue merita ad tantam hanc confessionis gloriam prouexerunt. Hic igitur, ut relatio paterna nos instruit, hac nostra raptus ex urbe Scythopolim ducitur, ibique trucidandus traditur Arianis. Non est incognitum, fratres, quantam possit exercere nequitiam inimico seuiendi permissa libertas. [2 1Kb] Nam ut passionum eius sequentia decurramus, dicitur post illum uelut propheticum scalarum tractum,  tale illi ab Arianis supplicium constitutum esse, ut in superioribus domus arctissimum ei cubiculum prepararent, tam breue, tam humile tamque depressum, ut non tam caperet hominem quam torqueret, et hospitium Arianum esset magis pena quam requies. Ferunt enim adeo angustum illud fuisse, ut in eo martyr iacens non posset pedem pretendere, stans non ualeret caput erigere, sed esset semper contractus, inclinus et humilis, et nichil aliud preter fidei spiritum liberum gerens. Torpebant quidem uno in loco eius defixi pedes, sed paradisum fidei gressibus ambulabat, iacebat in eo depressum caput, sed Christus in eo caput erigebat. Hec igitur beatus martyr in hereticorum patiebatur hospitio, non quod ista deberentur martyri, sed quod talis sit hospitalitas  Ariana, ut eius habitaculum pena sit carceris, non humanitatis hospitium. Et quanquam de suauitate [3 1Kb] gestorum eius nulla sit inuicem nobis dicendi audiendique  satietas, nec beatissimorum tamen Machabeorum silentio est pretereunda uictoria; quia et ipsos hic idem dies ereptos seculo magno cum triumpho transmisit ad celum. Et quamuis chorus ille fortissimus ad Deum suum inter tormenta transierit, non tamen impar est Eusebius, qui confutata perfidia ad eumdem Deum uicta post tormenta migrauit. Et ut manifestius aduertamus Eusebii 614 inferiorem non fuisse uictoriam, illi ueteri pro lege certarunt, hic nouo pro Euangelio militauit. Illi pro preceptis quidem Dei subiacuere suppliciis; Eusebius autem pro Deitatis ipsius ueritate conflixit. Restiterunt illi Antiocho regi, ne illicitis tunc carnibus uescerentur; obstitit iste diabolo, ne heretici sermonis fermento panem nobis dominicum macularet. Exsultemus itaque,  fratres, Deo nostro agentes gratiam, quia sub hac presentis diei deuotione gemina festiuitate letamur, Eusebii quippe suscipientes triumphum, et uictricium Machabeorum tormenta mirantes. An non mirabiles Machabei, quos natiuitatis sue passionisque consortio, et apud seculum fuisse fratres, et in celo uidemus esse germanos, qui pinguissimo egregie matris ab ubere et substantiam uiuendi, et uincendi suxere uirtutem. In tantam enim perfectionem lacte et sermone adoleuere materno, ut inseparabilis esset et in corde eorum sapientia, et in corpore fortitudo. Denique Antiochus lectissimos iuuenes fide propria, et materna adhortatione constantes, ut a reuerentia paterne legis auerteret, non acerrimis terrere suppliciis, non magnis potuit auocare promissis. Tantus  enim in membris eorum uigor, tantus in pectore spiritus, tanta erat in responsione doctrina, ut et spernendo penas, et confutando perfidiam impii regis et terrorem uincerent et furorem. uenerabilis autem mater confessione parili et consimili morte defuncta, letior ad pignora sua de hoc seculo profecta migrauit. Nec mirum si seuitiam regis in semetipsam magnanimiter pertulit, que tam fortiter eam potuit et in filiis sustinere. uere beata mulier, atque omnium prosequenda preconiis, quam pro fide Dei sui, et in occasibus filiorum nulla carnis fregit affectio, et a tormentis proprii corporis nec sexus reuocare potuit, nec senecta. Hec ergo sunt, carissimi, diei huius gaudia uotiua fidelium. Hec semper beato Eusebio et gloriosissimis Machabeis exhibeamus obsequia, quos  in eternum regnum tempus quidem diuersum, sed fides eadem et dies una prouexit.




SERMO LXXXIu. De SS. martyribus Cantio, Cantiano et Cantianilla.





ADMONITIO.

615 Precessit Muratorium, et Benedictinos monachos congr. S. Mauri in iudicio huius sermonis clarissimus cardinalis Baronius, qui in notis ad Martyrologium Romanum, ubi u non. April. memoriam agit de sanctis martyribus Rauennatensibus, docet sanctum Maximum eius auctorem esse agnoscendum. Cum autem  tam eximiorum uirorum sententie utriusque codicis S. Crucis in Ierusalem 90 et 99, et cod. Sangallensis accedant suffragia, eo tutius eidem S. antistiti Taurinensi contra codicem X Laurentianum Plut. XIu, et editionem Parisiensem Gillotii num. serm. 75 Ambrosio asserentes, a nobis ascribitur. Titulus in cod. S. Crucis 99 serm. 79 est: In natale sanctorum Cantianorum; in 90 uero serm. 13: De natale sanctorum Canti, Cantiani et Cantianille; qui idem exstat in codice Sangallensi serm. 13.

 ARGUMENTUM.---His a Christo concessum est, ut qui erant consanguinitate fratres, fierent etiam sanctitate germani. Historia martyrii eorum.

Hodie beatissimorum Canti, Cantiani et Cantianille natalis est. Quam bene et iucunde tres martyres uno pene uocabulo nuncupantur. Nec mirum [a 1Kb] si similes sunt nomine qui sunt similes passione, si una est illis apud homines appellatio, quibus apud Deum una est uocatio. [b 1Kb] Uniter enim uocati sunt a Domino, non interposito tempore aliter, et aliter passi, sed omnes eodem ictu pariter martyrium pertulerunt. Quod quidem illis [c 1Kb] parentiua quadam a Christo affectione concessum est, ut congruerent meritis qui uocabulis concordabant; et qui erant consanguinitate fratres, fierent etiam sanctitate germani; et quorum  membra unius corporis substantia uegetabat, eorum animas eiusdem fidei confessio coronaret. Refert autem de beatis supradictis historia, quod tempore passionis, cum eos persecutor inquireret, ascenso uehiculo, iunctis mulabus eos secedere uoluisse, et cum non longe ab urbis menibus iter agerent, unum animal de subiunctis subito corruisse, atque ita illos a persecutoribus comprehensos tentos ad penam. Quod factum, quam gloriosum sit, et a Diuinitate dispositum, debemus aduertere. Nam, sicut Elias curru applicito quasi ascendit ad 616 celum, ita et isti uehiculo admoto ad martyrium peruenerunt; et  quadriga sicut illum euexit ad requiem, ita et hos portauit ad gloriam. Et quamuis illa ignea quadriga fuerit, hec tamen inferior non habenda est, quia illa unum gestauit prophetam, hec tres martyres sustentauit. Sed dicet aliquis: gloriosius est gestari quadriga ignea quam terrena. [d 1Kb] Non hoc plane defuit sanctis uiris: nam, sicut Eliam ignea quadriga portabat, ita et martyres fides ignea iam ferebat. Ferebat, inquam, illos Christus, qui lumen est, qui ignis est, de quo scriptum est: Dominus noster ignis consumens est . Ergo cum beatos de quibus loquimur persecutor urgeret, uehiculum conscenderunt. Qua causa? ut fugerent? absit. Non ut fugerent, sed ut ad martyrium citius peruenirent; non ut latitarent, sed ut Christianos se cunctis transeuntibus manifestius  approbarent. Ceterum occultius inter plures in ciuitate latere potuerant, tutius per diuersa singuli fuge presidium commendare. At uero, ubi quis congregatione habita stratis uehiculis apparatu disposito per aggerem publicum egreditur, illic non fuga dicenda est, sed profectus est. Sancti enim uiri hoc facto uelut in triumphali curru positi contestabantur, dicentes: Ecce persecutor, ecce proficiscimur, ecce precedimus, quid resides? quid moraris? subsequere nostra uestigia; nolumus enim uideri inuiti duci ad penam, qui precedere nos profitemur ad gloriam.




SERMO LXXXu. In natali S. Stephani protomartyris.





ADMONITIO.

617 Nunc primum in lucem producimus hunc sermonem, quem ex codice peruetusto bibliothece eminentissimi Francisci Xauerii de Zelada exscripsimus. Ipsum S. Maximi nomen in fronte defert, nec subest dubitandi locus quin idem eius auctor exstiterit, cum ipsi annexa reperiatur homilia in natali eiusdem S. Stephani leuite et martyris, quam suo loco edidimus. Iam diximus hanc fuisse inferioris eui amanuensium imperitiam, ut uel ex pluribus orationibus unam confecerint, uel unam plures in lectiones diuiserint.

 ARGUMENTUM.---Omni Ecclesie beatus Stephanus datus est ad profectum, qui adhuc laicus diaconii meruit electionem, et leuita martyrii meruit principatum.

Hesterno die natalem habuimus Domini Saluatoris. Hodie summe deuotionis ueneramur S. martyris Stephani passionem. Hesterno, quo redimimur ad premium; hodierno, quo prouocamur ad exemplum. Bene ergo besterne solemnitatis festiuitas hodierne conuicta est, ut illa credentes eueheret ad uitam; hec confitentes duceret ad coronam. Omni ergo Ecclesie beatus Stephanus 618 datus est ad profectum. Adhuc laicus diaconii meruit electionem, et  leuita martyrii meruit principatum. In plebe adhuc positus erat, sed tam uirtutibus eminebat; humili erat loco, sed celsus fide; discipulus erat ordine, sed factus est magister exemplo. Scriptum est autem de eo in Actibus apostolorum, quod ad ministerium uiduarum sit ab apostolis deputatus. In hoc autem, quod prepositus est ministerio, testimonium meruit sanctissime castitatis. Beatus ergo erit, fratres carissimi, qui hunc sectatus, qui hunc imitatus fuerit, et pudicitie palmam, et martyrii consequetur coronam. De quo et lectio apostolorum Actuum, que hodie nobis lecta est, etc.




SERMO LXXXuI. De natali SS. martyrum I.





ADMONITIO.

Etsi Maurini hunc sermonem in Ambrosianis num. 61 edit. opp. S. Ambrosii Paris. 1690 numerent, ueri tamen esse similius arbitrantur S. Maximum eiusdem fuisse auctorem. Iam uero generalem esse homiliam aiunt de martyribus, que a Gennadio laudatur, legiturque num. 12 in Sangallensi codice. In uetustis codicibus S. Crucis in Ierusalem 90 et 99 pre se fert idem sermo S. Maximi inscriptum nomen. Quamobrem nichil moramur posteriorum temporum amanuenses, ut codic. uatic. 1269 pag. 26, et Laurent. 37 Plut. XuII pag. 159, eumdem sancto Ambrosio ascribentes. A Muratorio tom. Iu Anecdot., pag. 26, cum titulo: De natali sanctorum martyrum, editum fuisse animaduertimus, cuius initium est: Sicut scimus, fratres, uota semper Domini sequitur festiuitas seruulorum. In codicibus Urbeuet. et Iu bibl. Minor. Conuent., nunc in Laurent. legitur idem sermo sine nomine auctoris

 ARGUMENTUM.---Resurrectionis dominice gloriam S. Maximus cum SS. martyribus confert. Plurimi fortasse, adiungit, ex martyribus cum Domino resurrectionem corporaliter consecuti sunt.

Dignum et congruum est, [a 1Kb] fratres, ut post letitiam beati Pasche, quam in Ecclesia celebrauimus, gaudia nostra cum martyribus conferamus; et eis annuntiemus dominice resurrectionis gloriam, qui consortes sunt dominice passionis. Qui enim socii sunt contumelie, debent et participes esse [b 1Kb] letitie; ita enim dicit beatus Apostolus: [c 1Kb] Sicut socii passionum estis, et resurrectionis eritis ; [d 1Kb] Si tolerabimus, inquit, et conregnabimus . Qui ergo tolerauerunt mala propter Christum, debent et gloriam habere 619 cum Christo. Annuntiemus,  inquam, sanctis martyribus [e 1Kb] dominici Pasche gratiam: ut dum sepulture illius predicamus reserata claustra, et horum sepulcra reserentur; dum corpus illius mortuum dicimus tepentibus uenis subito uiguisse, horum quoque membra iam frigida immortalitatis calore foueantur; eadem [f 1Kb] ratio martyres et suscitat, que et Dominum suscitauit. Nam sicut uiam passionis eius experti sunt, ita [g 1Kb] experiuntur et uite; scriptum est enim in psalmo: Notas mihi fecisti uias uite ; hoc utique in resurrectione ex persona dicitur Saluatoris, [h 1Kb] qui dum post mortem ab inferis redit ad superos, incipit notam habere uiam uite, que ante habebatur ignota. Ignota enim erat ante [i 1Kb] Christum uia uite, quia nullius adhuc resurgentis fuerat temerata uestigio; at  ubi Dominus resurrexit, nota facta solo attrita est plurimorum, de quibus S. euangelista ait: Multorum corpora sanctorum [i 1Kb] resurrexerunt cum eo, et introierunt in sanctam ciuitatem . Unde cum Dominus in resurrectione sua dixerit: Notas mihi fecistis uias uite, possumus et nos iam dicere Domino: notas fecisti nobis uias uite. Ipse enim nobis notas fecit uias uite, qui nobis semitam manifestauit  ad uitam: notas enim mihi fecit uias uite, cum me docuit fidem, misericordiam, iustitiam, [k 1Kb] castitatem; his enim peruenitur itineribus ad salutem. Et licet nos [l 1Kb] sui resolutione corporis mortis umbra circumdet, tamen gressus suos uita non deserit, sed inter ipsas medias inferni leges incunctanter Christi uirtutibus ambulamus. Unde ait S. propheta: Nam etsi ambulauero in medio umbre mortis, non timebo mala, quoniam tu mecum es . Quod manifestius Dominus ait de fideli, dicens: Qui autem credit in me, [m 1Kb] non morietur; et licet moriatur uiuet . Ergo, fratres, cum SS. martyribus Pasche [n 1Kb] Domini gloriam conferamus. Conferamus, inquam, et licet melius nouerint omnia, tamen nos illis predicemus quemadmodum de sepulcri gremio resurrexerit  ad superos. Illi nobis reuelent quo pacto [o 1Kb] de inferi profundo remeauerit ad 620 sepulcrum. Notum, inquam, nobis faciant quemadmodum in exanime iam corpus et frigidum sese calor insinuauerit, spiritus ingesserit, sanguis infuderit, et gelatas humore uenas pristini uigoris pulsus agitauerit. Notum, inquam, nobis faciant quemadmodum organum corporis dissipatum in priorem statum neruorum rursus coaptauerit resoluta compago, et harmoniam uiscerum iam silentem in ueterem concentum spiritus uiuificans animaduertit. Sacerdotes ergo predicent que Saluator post resurrectionem mirabilia gessit ad superos. Martyres reuelent quanta in ipsa morte refrigeria operatus sit in defunctis [p 1Kb] .

uota semper Domini subsequitur festiuitas seruulorum;  et gaudium patrisfamilias fidelium sibi letitia comitatur; scilicet, ut quem subsecuti sunt similitudine passionis, eum comitentur et gloria resurrectionis. Comitantur autem et gloria resurrectionis, dicente Apostolo: Quod si socii passionum estis, et resurrectionis eritis . Est ergo SS. martyribus cum Christo in eius resurrectione societas? Est plane, quia etsi nondum surrexerant corpore, surrexerunt  certe iam merito; si adhuc non sumpserunt membra, sumpsere iam gratiam [1 1Kb] ; si nondum liberati sunt ab inferis, liberati sunt a peccatis: hec est enim prima resurrectio, peccatorum euasisse tenebras, lucem, possidere iustitie. uerumtamen etiam fortasse plurimi ex iisdem beatis martyribus cum Domino resurrectionem corporaliter uel consequantur, uel fuerint consecuti. Nam si legimus in prime resurrectionis festiuitate, suscitante se Domino, multa sanctorum corpora suscitata reuixisse, et introiisse in sanctam ciuitatem, cur non quotiescunque resurrectionis eius festiuitas celebratur, toties resurgere credamus et sanctos [2 1Kb] ? Ubi enim uotorum iugis est solemnitas, gratia iugis est et donorum. Sed fortasse quis dicat: sepulcra clausa sunt,  monumenta constructa, quemadmodum prodire exinde potuerunt? Ut taceamus quia omnia possibilia sunt Deo, et clausis tumuli penetralibus possit spiritale 621 corpus educere; ut hec omnia pretermittam, Ioannis tamen apostoli habemus exemplum, quem tumulus susceptum claudere potuit, custodire non potuit; nam dopositum corpus perdidit, non assumpsit. Hic enim, clausis tumuli foribus, gratia resurrectionis 622 ablatus est, ut constaret sepultura, nec inueniretur sepultus. Denique cum sacerdotes honorandi causa corpus inquirerent, reserato aditu, tumulus non potuit reddere quem suscepit. Hostias ergo secum suas Saluator suscitat, cum resurgit.




SERMO LXXXuII. Item de natali SS. martyrum II.





ADMONITIO.


 Iidem doctissimi Maurini prefat. ad hunc sermonem num. 60 edit. opp. S. Ambros. mihi auctores sunt ne aut scriptoribus codicum, aut Roman. Breuiar. assentiar, eumdem S. Ambrosio tribuentibus. In codicibus Sangallensis, et S. Crucis in Ierusalem 90 et 99 S. Maximo ascriptum legimus. Unus codex Urbeuetanus nomen S. Gregorii Magni exhibet.

 ARGUMENTUM.---SS. martyres etsi uoce tacent, factorum tamen uirtute nos edocent, martyrii passione nos persuadent. uictoria est martyris iudicium persequentis.

Si quantum me necesse est dicere, et uos oportet audire, tantum prosequi corporis mei posset infirmitas, profecto omnes excusati essemus, scilicet ego insinuando preceptum, uos exsequendo mandatum. Sed quoniam imbecillitate percellimur quominus quantum oportet dicere ualeamus, excusat nos mentis deuotio, quos non excusat predicationis oratio: hoc est, si a laudibus Domini lingua cessamus, mirabilia tamen eius fidei operibus approbemus. Si non loquimur uerbis eius gloriam, factis exsequamur eius gratiam, quoniam dictis facta priora sunt. Nam Dominus  in Euangelio ita dicit: [a 1Kb] Qui fecerit et docuerit, hic magnus uocabitur in regno celorum . uides ergo quoniam precedit factum, doctrina subsequitur: siquidem benefacere prima doctrina est. Cessantibus enim uerbis, hoc ipsum docet hominem opus optimum, dum uidetur. Quod etsi uoce aures non excitet, uirtute tamen corda compungat. Quis enim bonum factum uidens, [b 1Kb] non gaudens imitetur, ac ueluti tacito magistro utens eius exemplo doceatur? Dictis igitur facta precedunt; imo sine factis dicta nichil prosunt. [c 1Kb] Nam ideo et Dominus fieri uoluit, sic doceri, ne sine bono opere uerborum inutilis esset,  et superstitiosa iactatio. Melius ergo docemur facto quam uoce. Denique SS. martyres, etsi uoce tacent, factorum uirtute nos edocent; etsi lingua silent, martyrii passione persuadent. Unde quamuis disertus orator facundia sua me doceat, id tamen quod utile est mihi melius disco exemplo sanctorum quam [d 1Kb] assertione uerborum. Citius mihi persuadent oculi, quod cernunt, quam auris potest insinuare, quod preterit: [e 1Kb] auditui enim cito subripit obliuio, oculorum autem historia semper inspicitur. Quis enim non omnibus horis momentisque conspiciat quemadmodum tunc beati martyres propter nomen Christi diuersis subiacuere suppliciis, et de ipsis penis quodammodo triumphabant? Quanto enim plura patiebantur, tanto se uirtuosissimos esse credebant. uictoria  enim est martyris iudicium persequentis, sicut scriptum est: ut uincas cum iudicaris . Cum iudicatur enim martyr et condemnatur, tunc uincit atque prosternit. Tali enim iudicio non est addictus ad mortem, sed absolutus ad requiem. Ac per hoc manifestissima ratione uicisse est, non perlisse. Constat igitur SS. martyres plus passione docere quam uoce, quanquam et ipsa passio sine uoce non sit. Legimus enim animas eorum de sub ara Dei clamare, uel dicere: Quousque sanctus et uerus non uindicas sanguinem nostrum ? Nam et Dominus dicit de sanguine Abel ad Cain: uox sanguinis fratris  tui clamat ad me . Clamare igitur dicitur sanguis, qui innocens effusus est, non tam uoce quam causa. Sic et sanctorum martyrum anime clamant,  dum fidem atque innocentiam suam sensibus nostris ipsa passione commendant. Explicit.




SERMO LXXXuIII. Item de natali SS. martyrum III.





ADMONITIO.


 623 In codice Chisiano sig. litt. C uIII, pag. 237 a tergo, hunc sermonem inuenimus S. Maximo nostro attributum. Eumdem emendatiorem dederunt cod. monasterii Sublacensis, Lectionarium canonicorum Ecclesie Patauine, duoque Breuiana: unum Ecclesie uelitrensis, alterum ad usum Ecclesie Gallicane. Quare his confirmati testimoniis in publicam lucem sub eiusdem S. antistitis nomine emittere non dubitamus; quanquam aliqui codices, ut uaticanus 1273 pag. 26 a tergo, Basilice S. Petri num. 6 A pag. 250, et Urbeuet. pag. 206, Ambrosio uel Augustino ascribant. Dictio quidem a Maximiana oratione absimilis non uidetur.

 ARGUMENTUM.---uenerari oportet in SS. martyrum gloria fidem nostram; mater namque martyrii fides catholica est.

Recte ac ex debito Ecclesie beatorum martyrum celebrant insignia, qui illuminantes uirtute fidei sue innumerabiles populos, soli quidem illatam sibi senserunt mortem, sed non soli mortis sue beneficia possederunt. Immensa enim Dei nostri pietas, multiplex ad bonitatem, et artifex ad salutem, proponens arduam uirtutum [a 1Kb] palmam, raros appetitores inuenit, sed pretiosam in paucorum triumphis plurimorum commodis prospicit. Illorum siquidem merita nostra uult esse suffragia, simulque dum nobis fidem ueram duro [b 1Kb] martyrii agone commendat, afflictionem precedentium instructionem efficit posterorum.  Quanta est circa nos Dei nostri sollicitudo? Illos examinat, ut nos erudiat; illos conterit, ut nos acquirat, eorumque cruciatus nostros [c 1Kb] contulit esse profectus. Merito ergo eos colimus, [d 1Kb] qui periculis nostris pugnant, et nostris utilitatibus militant; qui per lucis uiteque contemptum edocent nos quantum Deo nostro debeamus affectum. Nouerimus itaque, [e 1Kb] quod non sine magno discrimine de religionis ueritate disputamus, quam tantorum sanguine confirmatam uidemus. Magni periculi res est, [f 1Kb] si post prophetarum 624 oracula, post apostolorum testimonia, post martyrum uulnera, ueterem fidem quasi nouellam discutere presumas, et post tam manifestos duces in errore permaneas, et post morientium sudores otiosa disputatione [g 1Kb] contendas. ueneremur ergo in SS. martyrum  gloria fidem nostram, congratulemur, dilectissimi fratres, magne fidei nostre, per quam, dum exsules proflua caritate suscipitis, ipsos etiam intercessores  habere mereamini. Hec est enim SS. martyrum gloria, quorum et si per uniuersum mundum seminetur in cineribus portio, manet tamen integra in uirtutibus plenitudo. ueneremur ergo [h 1Kb] inter tantos Christi milites fidem nostram. Mater namque [i 1Kb] martyrii fides catholica est, in qua [i 1Kb] ille illustris athleta subscripsit sanguine, et morte iurauit. Mater, inquam, martyrii fides est. ueneremur ergo in sanctorum martyrum gloria fidem nostram. Quomodo fidem nostram? Ab illis enim, dum mortis tolerantia indubitanter excipitur, spes immortalitatis euidenter asseritur. Nunquam enim hanc uitam constanter expenderent, nisi esse [k 1Kb] alteram incomparabiliter beatiorem perfecta definitione sentirent. In sanctis itaque preconiis ueritatis et passionis magnanimitas,  [l 1Kb] et rationis auctoritas est; prompti enim pereunt, in melius reparandi, quibus per angustias tribulationum aperitur exitus ad [m 1Kb] hanc plenitudinem gaudiorum. Cruentas impio ex ore respuunt 625 sententias, auditu repudiant, refugiunt officio. Itaque impetum passionis magnanimitate prouocant, humilitate declinant. [1 1Kb] Incumbente persecutionis furore adhuc catechumeni animum celo preparant, regenerantur morte, damnatione soluuntur, gladio consecrantur. Hinc [n 1Kb] intelligamus quantum ualuerit ad auferendum mundi peccatum passio Redemptoris. Ecce innocentiam et uitam probatur conferre mors hominis; hinc intelligamus quantum in omnium profuerit sacra mors Filii Dei. Ecce proprium et orginale delictum lauat sanguis humanus, et, quod plus est, nemo iam tollit  quod baptismo suo cruor [o 1Kb] ille contulerit Post nitorem nos baptismi, post collatum nobis pie regenerationis candorem, post acquisitam indumenti nuptialis  angelicam dignitatem [a 1Kb] in peccatorum relapsi ceno, in criminum uolutabro reuoluti niueum uestimentum tetris iniquitatum ac libidinum contagiis sordidamus, et [b 1Kb] holosericam, in qua sigillum diuine imaginis acceperamus impressum, maculis mortifere corruptionis inficimus, et post singularem Domini nostri indulgentiam innouata fedamus, integra rescindimus, expiata uiolamus, repetentes opera non [c 1Kb] iam undis purganda, sed flammis. [d 1Kb] Felix hic talis baptismus, quo omne delictum ita a catechumeno exiit, ut redire iam non possit; quo sic [e 1Kb] delicta sua soluit, ne ultra creditorem timeret; quo in se hostium peccata fide soluit, fine damnauit; per quem baptismum innocentiam deuotione quesiuit, perseuerantia inuenit, morte seruauit. [f 1Kb] Que cum ita sint, carissimi, licet [g 1Kb] quisque tantus Christi testis  pretiosus sit confessione, pretiosior est tamen sanguine, crudeli uulnere speciosior, et tincta ueste [h 1Kb] candidior, licet in quacunque peculiaris putetur priuilegio sepulcri, sed [i 1Kb] noster atque omnium 626 est communione suffragii . Neque enim predicte illius urbis caritas proflua, et fides auara tantum ei [i 1Kb] derogauit, dum sibi arrogat, ut solum intra menia sua patroni illius beneficia inclusa esse [k 1Kb] crediderit. Non clauditur locis, [l 1Kb] qui diffunditur meritis. Inuocasti ubique martyrem, ubique exaudit ille, qui oratur in martyre. Moderante itaque eo qui pensat uota tua et dispensat munera sua, in tantum uicina presentia [m 1Kb] efficacis prebebitur aduocati, in quantum fuerit fides deuota suscepti. Oratio enim que castitatis, iustitie eleemosynarumque operibus adiuuatur,  excedit mundum, penetrat paradisum, euolat usque ad ipsum summe maiestatis, angelo offerente, conspectum;  sicut quodam loco uox testatur angelica. Et cum tu, inquit, orares, ego obtuli orationem tuam in conspectu claritatis Dei . [n 1Kb] Beata anima, carissimi, cuius uotum, cuius compunctionis incensum, cuius supplicationis holocaustum, nulla in infidelitate fumidum, nullo carnalis illecebre fetore pollutum, nulla seuitia [o 1Kb] cruentum, nulla odii simultate maculatum; sed fide igneum, conscientia nitidum, sinceritate cordis odoriferum, concordia et caritate perfectum, usque ad Dei uultum per celestium nuntiorum defertur obsequium. Que cum ita sint, honoremus [p 1Kb] sanctos martyres, principes fidei, intercessores mundi, precones regni, coheredes Dei. Quod si dicas mihi: quid honoras in carne iam resoluta atque consumpta, de qua iam nulla Deo cura est? Et ubi est illud, carissimi, quod ipse [q 1Kb] loquitur per  prophetam: Pretiosa in conspectu Domini mors sanctorum eius ; et iterum: Mihi autem [r 1Kb] nimis honorati sunt amici tui, Deus . Honorare debemus seruos Dei, quanto magis amicos Dei, de quibus alio loco dicitur: Dominus [s 1Kb] custodit omnia ossa eorum; unum ex his non conteretur . 627 Honoro ergo in carne martyris exceptas pro Christi nomine [t 1Kb] cicatrices. Honoro pro confessione Domini [u 1Kb] sacratos cineres. Honoro in cineribus semina eternitatis. Honoro corpus quod mihi [u 1Kb] Deum meum ostendit diligere, quod me propter Deum docuit mortem non timere. Cur autem non 628 honorem corpus illud, fideles, quod reuerentur et demones, quod afflixerunt in supplicio sed glorificant in sepulcro? Honoro itaque corpus [x 1Kb] quod Christum honorauit in gladio, quod cum Christo regnat in celo.




SERMO LXXXIX Item natali SS. plurimorum martyrum Iu.





ADMONITIO


 A Benedictinis monachis congreg. S. Mauri codices Lateranenses basilice Constantiniane in prefatione ad homilias S. Gregorii Magni in Euangel. num. 10 edit. uenet. an. 1769, tom. u, pag. 135, commendantur. Nos etiam pro nostra Maximi collectione eosdem codices consuluimus, nec inutilem impendimus operam. In cod. enim sig. L A, pag. 152, ante nonnullos sermones eiusdem S. episcopi iam editos, hunc nondum impressum inuenimus. Est uero hec illius inscriptio: Incipiunt sermones S. Maximi episcopi. In natale plurimorum martyrum.

 ARGUMENTUM.---Si iusti in Domino letantur, iniusti non nouerunt letari nisi in seculo. Caritas Christi mundo preferenda est; eligendaque martyrum causa, si uelimus peruenire ad martyrum palmam.

Cum dies SS. martyrum est, unde potius aliquid delectet, nisi de gloria ipsorum? Adiuuet nos Dominus martyrum, quia ipse est Dominus noster. uocem martyrum audiebamus paulo ante beato apostolo predicante, ac dicente: Quis nos separabit a caritate Christi? Ista est uox martyrum. Tribulatio? angustia? persecutio? an fames? an nuditas? an periculum? an gladius? Sicut scriptum est: Quia propter te mortificamur tota die, deputati sumus uelut oues occisionis. Sed in his omnibus superamus per eum qui dilexit nos . Hec est uox martyrum, omnia  superare, et de se nichil presumere. Illum diligere qui gloriatur in suis, ut qui gloriatur, in Domino glorietur. Nouerant et illi, quod nos cantauimus paulo ante: Letamini in Domino, et exsultate, iusti . In Domino letamini et exsultate. Si iusti in Domino letantur, iniusti uero non nouerunt letari nisi in seculo. Sed ipse sunt prime acies debellande: primo uincende sunt delectationes, et postea dolores. Quomodo potest superare mundum seuientem, qui non potest fugare blandientem? Blanditur hic mundus pollicendo honores, diuitias, uoluptates. Minatur hic mundus intendendo dolores, egestates, humilitates. Qui non contemnit quod pollicetur, quomodo superare potest quod minatur? Habent delectationem suam diuitie, quis nescit? Sed plus habet  delectare iustitia. Sed delectent diuitie cum iustitia ubi talis articulus tentationis acciderit, ut duo ueniant in tentatione diuitie, et iustitie, ut non possis utrumque habere equale. Sed si miseris manum ad iustitias, pereant diuitie. Sed si miseris manum ad diuitias, necesse est ut amittas iustitiam. Modo elige, modo pugna. Modo uideamus, si non sine causa cantasti: Letamini in Domino, et exsultate, iusti. Modo uideamus, si non sine causa cantasti: Quis nos separabit a caritate Christi ? Et quidem pretermisit omnia quibus blanditur mundus. Quare? Quia certamina martyrum pronuntiabat. Illa certamina, ubi uicerunt persecutiones, famem, sitim, egestatem, ignominiam, ad extremum timorem mortis, hostem nouissimum. Sed uidete, fratres totum ars  Christi facit, admonens Apostolus ut preferamus caritatem Christi mundo. Quantas angustias patiuntur qui uolunt rapere res alienas. An persecutio, ait? et ipsa non frangit, auaritia terretur. Auarus rapit, ac timet penam, ac estuat in rapina: multi enim famem patiuntur, dum acquirunt et faciunt lucra; quibus precipimus ieiunare, et excusant de stomacho. uacet illis tota die solidos enumerare, et ieiuni dormiant. An nuditas? ut quid dicam de nuditate? Quotidie negotiatores de naufragio nudi euadunt, et iterum nauigant ad periculum. Unde quotidie periclitantur homines? nisi propter diuitias acquirendas? Nec gladius prohibet. Capitale crimen est falsitas; et tamen 629 comminuitur hereditas. Si ergo hoc meretur temporalis cupiditas, quare non mereatur Christi  hereditas? Auarus diceret in corde suo, qui forte non diceret in lingua sua: Quis nos separabit a cupiditate tua? Tribulatio, an angustia, an persecutio? Possunt et auari dicere auro, Propter te occidimur tota die. Optime ergo sancti martyres dicunt in psalmo: Iudica me, Deus, et discerne causam meam de gente non sancta, ab homine iniquo . Discerne, inquit, tribulationem meam; tribulantur et auari. Discerne angustias meas; patiuntur angustias et auari. Discerne persecutiones meas, patiuntur et auari. Discerne famem meam; pro auro acquirendo esuriunt et auari. Discerne mortem meam; pro auro moriuntur et auari. Quid est discerne causam meam? Propter te mortificabimur tota die; illi non propter te. Similis pena, 630 sed discreta causa. Ubi ergo  discreta causa, certe est uictoria. Si ergo, carissimi, solemnitatem martyrum amamus, amemus in eis non passiones, sed causas passionum. Nam si amaremus passiones, multos inuenturi sumus qui peiora patiuntur in causis malis. Sed causas attendamus. Crucem Christi attendite: ibi erat Christus, ibi et latrones. Similis pena, sed dissimilis causa. Unus latro credidit, alius blasphemauit. Dominus tanquam de tribunali inter ambos iudicauit: illum qui blasphemauit in tartarum, alium in paradisum secum constituit. Quare hoc? Quia etsi equa pena, sed impar erat causa. Eligite ergo martyrum causam, si uultis peruenire ad martyrum palmam. Per Dominum nostrum Iesum Christum, cui est gloria in secula seculorum. Amen.




SERMO XC. Item de natali SS. plurimorum martyrum u.





ADMONITIO.

In eodem cod. Lateran. fol. CXCIu a tergo hic item exstat sermo S. Maximi inscriptus nomine; cum titulo: De natali plurimorum martyrum.

 ARGUMENTUM.---uere hostie dicendi sunt martyres, qui immolant Deo sacrificium laudis, et quorum mors pretiosa est in conspectu Domini.

Gaudere et exsultare debemus, fratres, quia festiuitati nostre accessit magna festiuitas, et uota nostra uotis sunt cumulata. Gaudium etenim magnum est cum superueniente nobis natali martyrum superuenerit et sacerdos. Quod quidem diuina prouidentia factum puto, ut quia procurande erant hostie Saluatoris,  occurrit pontifex Saluatoris, scilicet gloriam predicationis eorum, quia explicare unus non sufficeret, uel alter impleret; quatenus et martyres ornaret obsequio; sed et uestram sanctitatem tractatibus instrueret et benedictionibus permulceret. Gratulandum ergo est et letandum, quod hostias suas Christus uoluerit gemino sacerdotum ore laudari; ut quantum eorum ageretur in Deum gloria, tantum ipsorum meritum laudaretur in plebe; ut quia propensius honorantur  in celis, copiosius magnificarentur in terris. uere hostie dicendi martyres, qui Deum nobis sua passione placauerunt, et tanquam accepta libamina morte sua propitiationem nobis Domini contulerunt. Est plane in martyribus hostia, non illa qua mutum animal, sed illa qua fidelis simplicitas consecratur. Non illa, inquam, est hostia que mesto affectu in terra mergitur, sed que alacri sensu eleuatur in celum. Est plane hostia, sed non in illo qui altare profanaturus offert; sed in eo qui sciens se immolat probaturus. Unde ait propheta: Immola Deo sacrificium laudis . Sacrificium laudis est uere martyrium. Et quod laudant angeli, laudant populi, laudat etiam ipse qui patitur. Intelligit enim eius gloriam; nam nisi intelligens eius laudem, gloriam  atque uirtutem, nunquam se libans formidantibus aliis immolaret. Et ideo uelut ipsi martyri dicitur: Immola Deo sacrificium laudis; hoc est uelut si dicat: In te immola ipse, ipse sacrifica; esto tibi ipse et sacerdos et hostia, et deuotione mentis corporis tui animam offer functione pontificis; adducat ad Dei aram fides Christiani. Nam Christiani licet membra sternantur in terra, spiritus tamen ipsa morte consecratur in celo, et uita prestatur, ubi interitus adhibetur. Unde ait sanctus propheta: Pretiosa in conspectu Domini mors sanctorum eius . Pretiosa plane mors, que 631 lucro immortalitatis quodam honoratur; de qua etiam dicit beatus Paulus: Mihi uiuere Christus est, et mori lucrum . Lucrum computans quod per martyrii mortem  fragilitati in eo succedat eternitas, internecioni uita proueniat, tentationes iustitia finiantur. Pretiosa, inquit,  in conspectu Domini mors sanctorum eius . Pretiosa sanctorum mors; uita certe pretiosior est eorum. Si pretiosa, inquit, mors sanctorum, uita uilis est peccatorum; et quorum uita uilis est, mors sine dubitatione etiam turpis est. Unde et illi inter peccatores Dominum deputantes, dicebant: Morte turpissima condemnemus eum . Ignari iustitie, et inimici ueritatis, lucem cum tenebris condemnare conati sunt. Morte turpissima celi terreque conditorem Dominum peremerunt, quia cum sceleratis in patibulum eum suspenderunt, eo quod et turpis mors, et formidolosior pena ceteris uideretur penis. Cuius documentum beati martyres imitati sunt, atque eius uestigia ultro secuti. 632 Facta est autem mors Domini gloriosa, et in conspectu eius cunctorum sanctorum  pretiosa; et quorum hodie una cum pontifice adueniente deuota annua festa celebramus. O felix hodierna celebritas, que pontificale meruit habere obsequium. Hodie nobis geminum solemnitatis claruit gaudium; et de sanctorum patrociniis, necnon et de aduentu huius pontificis. Igitur, fratres, letemur in Domino, qui nobis immensa sue pietatis clementia tanta impendere dignatus est beneficia, ut que [Forte que redundat], eorum, quorum letamur triumphis, irradiemur exemplis, ut quorum gaudemus meritis, subleuemur presidiis. Annuat nobis immensa Diuinitas, ut mundo corde castoque corpore et almam festiuitatem huius diei ualeamus recolere, et sacra mysteria de manu sacerdotum culminis illibato ore percipere, prestante Domino nostro Iesu Christo, qui cum Patre  et Spiritu sancto uiuit, et regnat in secula seculorum. Amen.




SERMO XCI. Item de natali SS. plurimorum martyrum uI.





ADMONITIO.

Prestat hic sermo S. Maximi nomen in CuIII codice bibliothece S. Marci uenetiarum, quo ex codice eum describi curauimus. Atque ut acceptum hunc item esse sancto eidem antistiti arbitramur, nos plane confirmat non modo duorum preterea non minus ueterum codicum auctoritas, uerum etiam styli quo perscriptus est ratio, que tam similis Maximiane est, ut, nostro quidem iudicio, nichil similius expeti posse uideatur.

 ARGUMENTUM.---Robusta fide ad agonem passionis martyres congressi, in ipsa morte consequuntur perpetuam hereditatem. Martyrium est indulgentia criminum, uirtutum caput, occasio iustitie, dominice passionis imitatio.

[a 1Kb] Corona uniuersorum martyrum fulget, atque eorum quorum natalis uictricis glorie celebratur, qui robusta fide ad agonem passionis congressi sunt; certo  scientes, quod in omnibus Christus patitur, et quod ad regna celorum statim cum exsultatione corporis transferantur; et cum gentes horreant in egritudine mortem, ii in ipsa morte consequantur perpetuam hereditatem, per passiones uero [b 1Kb] translationem magis esse credunt quam finem. Hec est arcana sapientia, que in electis tuis, Domine, non persuasione colligitur, sed a tuis martyribus de fonte diuino uirtutis hauritur; [c 1Kb] quia bene uiuere Christus est, et mori  lucrum ; triumphantes in Christo sua [d 1Kb] peccata lucrantes. Quanquam qui in illo patitur, omnino non moritur; [e 1Kb] confessio enim mors non est, sed hereditas uite. Martyrium est igitur indulgentia criminum, uirtutum caput, occasio iustitie, dominice passionis imitatio. O felicissimi martyres renuntiantes seculo! Maluerunt nouissimo meliores esse, quam  primo; quorum denique consummatio iustum initium facit. Diuino tuo nutu, omnipotens Deus, gloriosissimi martyres Christi testes esse meruerunt; uictoriam quoque meditati, confessi Christum in flagellis, in carceribus, in ergastulis, in solitudine; iustorum enim comes semper debet esse confessio. O inclyte anime beatorum martyrum et gloriosa uictoria; inter quos et deuotissime femine simul seculum et sexum uicerunt, preliantes cum diabolo, fortiores uiris torquentibus  exstiterunt, 633 carnifici gratias [a 1Kb] agentes seuienti! Ab omnibus enim fidem exspectat omnipotens Deus magis quam mortem. Sed diabolus, qui confitentes odit, coronas prestat inuitus. Facit martyres [b 1Kb] qui hos occidit, et dum Dei seruos uincere contendit, contemnitur ipse, dum seuit. Liberalitas ergo tua , Domine Deus, hactenus nobis martyria proposuit, ut aduersarius [c 1Kb] quodam   elisus, cum iam amotos constanter 634 elidi . uoluisti enim hominem non tantum de diaboli potestate eruere per fidem, sed inculcatorem  eius interficere per uirtutem. Ut qui gaudemus Christi sanguine mortui facilius liberati, dicentes martyria, in Christo postea triumphemus coronati. Per Christum Dominum nostrum, qui uiuit et regnat in secula seculorum. Amen.




SERMO XCII. Item de natali SS. plurimorum martyrum uII.





ADMONITIO.

Exstat hic quoque sermo S. Maximi inscriptus nomine in ueneto codice S. Marci, cuius memini admonitione superiore. Neque uero quin ei sancto antistiti tribuendus sit, dubitare sinit fluens, grauis, ornata, delectuque sententiarum instructa, uno uerbo, Maximo plane digna oratio.

 ARGUMENTUM.---Saluator noster nos docuit terrores, et persecutiones, et tribulationes fortiter spernere. Mores semper in melius commutare debemus; et, sicut participes Christi nominis sumus, sic imitatores simus et operis. Martyres fortiter restiterunt pagano seuienti, tu uigilanter resiste diabolo seducenti, Christi fretus auxilio.

Domino Deo nostro laudes leti canimus, dum sanctorum martyrum festa celebramus, quos diuina auxiliante gratia roboratos audiuimus, et in tormentis inuictos. Dedit enim illis uirtutem et consolationem, qui prior et pro illis, et pro nobis subire dignatus est passionem, et dedit eis exsultationem copiosam, illis in celis promittendo mercedem; at nunc cum lectio Euangelii legeretur, audistis consolationem, eis Dominum dicentem: Cum autem audieritis  bella, et opinionem bellorum, ne timueritis; oportet enim hec fieri, sed nondum finis . Premonuit ergo Dominus et Saluator noster discipulos suos, et per eos nos docuit secundo, terrores et persecutiones, diuersitatemque tribulationum a persequentibus irrogatas fortiter spernere, et uite eterne consolatione refoueri. Et quia nobis sepius, peccatis nostris exigentibus, contingunt, ideo mores et conuersationem nostram semper in melius commutare debemus, deserere uitia, et crescere in uirtutibus sanctis de die in diem, contumelias et cruciatus huius seculi patientissime tolerare; ut dicatur de nobis illud quod in psalmo canitur: Ibunt sancti de uirtute in uirtutem . Hoc uero exemplum nobis Christus reliquit, qui pro nobis suum sanguinem fudit.  Omnis ergo Christianus consideret quo censetur uocabulo, ut Christum in omnibus, quantum eius largiente gratia ualet, imitetur; ut sicut est particeps ipsius nominis, sic imitator sit et operis. Honores ac dignitates seculi, amore regni celestis, pro nichilo ducat; et si facultates terrene deficiunt, nequaquam per rapinam et fraudem acquirantur in mundo. Si autem habentur, non per auaritiam diligantur in seculo, sed per eleemosynarum largitatem permansure  seruentur in celo. Accendere igitur, Christiane, cum sanctis martyribus simili dilectionis ardore; et si hoc tempore non erit tanta contra carnales persecutores certandi necessitas, sit etiam contra spirituales hostes, et contra carnis certandi constantia. Nam etsi nunc a pagano non inferuntur tormenta que sufferas, offeruntur tamen a diabolo tentamenta que necesse est ut superes. Nam et paganus manu cruenta deseuiens Christi martyres trucidabat; diabolus autem subdolis tentationibus fallens, Christi fideles eo periculosius, quo occultius, cruciat. Tunc paganus leonis ferocitate deseuiens, ad idololatriam compulit, nunc diabolus serpentino dente suadens, perfidie uirus infudit. Paganus occidendo martyres mittebat ad regnum; 635 diabolus seducendo, secum ducit ad ignem  eternum. Illi ergo uicerunt tolerando supplicia pagani tortoris; tu uince contemnendo innumera tentamenta diaboli seductoris. Illi fortiter restiterunt pagano seuienti; tu uigilanter resiste diabolo seducenti, Christi fretus auxilio. Pro catholice fidei ueritate usque ad finem fortiter certa, et mercedem securus exspecta. Trinum Dominum, id est Patrem, et Filium, et Spiritum sanctum unius substantie confitere, si uis regnum celorum cum sanctis omnibus possidere. Ab hac salubri confessione non seducaris illectus temporalibus premiis; ne a Christo infeliciter separeris, et gehenne incendiis crucieris. 636 Si enim mundanas prosperitates atque aduersitates in contemptu habere didiceris, etiamsi tormenta tibi pro Christi nomine inferantur, nullatenus formidabis.  Tantum in tua uirtute nunquam confidas, si uictor esse desideras. Sit tibi Christus spes certa, qui est uirtus inuicta, ne a spe retributionis animus Christiani frangatur. Quoniam sicut in certamine uirtus deuota et stabilis muneratur, sic in pace fidelis conscientia coronatur. Per Dominum nostrum Iesum Christum, qui uiuit et regnat in unitate Spiritus sancti Deus per omnia secula seculorum. Amen.




SERMO XCIII. In natali plurimorum confessorum.





ADMONITIO.

In Homiliario basilice Lateranensis pag. CCI a tergo huius sermonis titulus est: In natale plurimorum confessorum, sancti Maximi episcopi. Presuli eidem sancto in cod. ueneto 508, pag. 195, idem sermo inscribitur. Legitur autem sine auctoris nomine in codicibus uatic. 4951, Urbeuet. pag. 216. et uallicell. XXu pag. 156. Quid? si stylus etiam Maximum eius esse auctorem prodat?

 ARGUMETUM.---Sancti confessores amici Dei dicuntur quia eius precepta seruauerunt. uis Christi amicus esse? obserua que Christi sunt. Illius amicitia constat uirtute, non questu. Christi amicus non est qui die dominico ad ecclesiam non conuenit.

Heret sensibus uestris, fratres, in quo descripsimus beatos confessores ideo amicos Saluatoris effectos, quia uoluntatis eius precepta seruauerunt, et mandatorum eius omnia opera faciebant, sicut ipse Dominus ait: uos amici mei estis, si feceritis que ego precipio uobis . Amicum enim ipsum Dominum esse prestruximus, qui dixit ad discipulos suos: Iam non dicam uos seruos, sed amicos [a 1Kb] meos; seruus enim, inquit, nescit quid faciat Dominus eius . [b 1Kb] Magna plane gratia est, quia amicus ingreditur interiora cubiculi, famulus, foras exspectat ad  ianuam; cuius ille cordis secreta rimatur, illius iste exitum prestolatur. Unde et in Canticis Canticorum Ecclesia cum exsultatione dicit: [c 1Kb] Induxit me Rex in cubiculum suum . Scilicet, [d 1Kb] quia post ignorantiam gentilis erroris, mysteria scire meruit Saluatoris; et que antea foris iacebat ut sacrilega, postea intrinsecus assumitur ut sponsa. Non, inquam, dicam uos seruos, sed amicos. uidete quantum Saluator [e 1Kb] donauit sanctis suis, quos amicos uocando pares [f 1Kb] sibi fecit; amicitia enim gradum nescit. [g 1Kb] Nam etsi sit in plerisque inferior conditio, sed equalis effectus est, etsi preeat honoribus, non preit officiis; equaliter enim sibi amici [h 1Kb] diues et pauper deferunt. Et licet sit alter potentior, alter humilior, amicitie tamen caritas, sibi utrumque  [i 1Kb] nobilitate  exequat dilectio, quos dignitas secernebat. Unde autem putamus beatos istos [i 1Kb] sanctos amicos Saluatoris effectos? nisi quia uoluntatis 637 eius precepta seruauerunt; sicut ipse ait: uos amici mei estis, si feceritis que ego precipio uobis . Eodem enim uelle [k 1Kb] et nolle amicitia ipsa firmata est. Istos uero amicos Dei dicere possumus, qui iustitiam [l 1Kb] uolebant ut Dominus, iniquitatem oderant ut [m 1Kb] Dominus; [n 1Kb] ideo illi amicitiarum [o 1Kb] caritate deuincti sunt. Ex quo capitulo intelligimus, unde ad Christi amicitias ueniamus. Non enim [p 1Kb] fortuito quempiam diligit Dominus; nam [q 1Kb] gratuito persone cuiusquam  largitur. uis Christi amicus esse? obserua que Christi sunt. uis Saluatoris gratiam promereri? Saluatoris precepta custodi. [r 1Kb] Ipse  sibi caritatis sue largitur affectum, si se mandatorum suorum habere uiderit caritatem. In nostra igitur potestate est, [s 1Kb] Deum amicum fieri; nam quales nos exhibuerimus Domino, talis etiam Dominus inuenietur a nobis. Si nostra ei aperuerimus arcana, et ille [t 1Kb] secreta pectoris sui [u 1Kb] pandit. Si manifestauerimus ei nostrorum conscientiam delictorum, et ille nos scientie sue manifestatione purificat; et quanto illi bonis actibus promptiores fuerimus [u 1Kb] ad imitationem, tanto illi uiciniores [x 1Kb] sumus ad gratiam. Nam seculi amicitie commoditate aliqua constant, hoc est [y 1Kb] aut lucris, aut honoribus; Saluatoris autem amicitie constant uirtute, non questu. Res enim sancta acquiri disciplina potest, [z 1Kb] pretio non potest comparari; siquidem 638 non fallaci adulatione ambiguntur,  sed uita simplici prouocantur. Beatos ergo [a 1Kb] istos, et laudabiles annuntiamus, qui amici eius [b 1Kb] et unanimes esse meruerunt. Debemus igitur et nos, fratres, ad Saluatoris amicitias festinare, et exemplo sanctorum per omnia facere eius uoluntatem. Sed quid dicimus de iis, quo eos apud [c 1Kb] Deum uocabulo nuncupabimus, [d 1Kb] qui die dominico propter conuiuium seculare, prandium celeste contemnunt, et mensam Christi deserunt, dum mensa hominis delectantur? Nam hic prima amicitiarum Christi offensa est, ut cum ille die dominico omnes ad refectionem uocauerit, unusquisque proprie se uoluptate lasciuitatis reficiat; et non eo potius conueniat, quo debito quodam  religionis adducitur. Debitum enim est Christiano die dominico ad Ecclesiam conuenire. [e 1Kb] Nam illa die leges silent, iudicia tacent, ut salus hominum locum deuotionis [f 1Kb] acciperet: [g 1Kb] non tam feriaretur a publicis actibus, quam feriatus esset a facinoribus peccatorum. Sed quod peius est, id quod ad salubritatem datum est, deputat hoc miser quisque lasciuie; et non solum ad Ecclesiam propter peccata non conuenit, sed uanitatibus studens accumulat [h 1Kb] sibi grauiora peccata. Unde uos omnipotens Deus emendatos liberet; qui uiuit et regnat in secula seculorum. Amen.




CLASSIS TERTIA. SERMONES DE DIuERSIS.



SERMO XCIu. De mirabilibus.





ADMONITIO.

639 Monachi Maurini edit. opp. S. Ambrosii Paris. 1690, pag. 439, preclarum hunc sermonem Maximo potius quam Ambrosio tribuendum esse iure ac merito arbitrantur. Nam in multis, iisque ueteribus imprimis codicibus nomine S. Maximi eumdem ornatum uidemus. In Sangallensi num. 46, in Ambrosiano, in 90 S. Crucis in Ierusalem num. 13, et in Bobiensi, cum titulo: De mirabilibus; in aliis posterioribus, 99 S. Crucis in Ierusalem num. 47, uercellen. 66, Laurent. I Plut. XIu, et 36 Plut. XIu, et 36 Plut. XuII, et in 172 bibl. olim edil. eccl., metrop. Florent., cum titulo: De mirabilibus, seu de duabus nauiculis; in alio Laurent. X Plut XIu, pag. 236: De mirabilibus, seu miraculis, que fecit iehsu in hoc mundo; in Laurent. XXXuI: De mirabilibus sermo sancti Maximi episcopi in Euangelium Luce cap. u: Cum turbe irruerent in eum ut audirent uerbum Dei; et in codicibus Basil. S. Petri sig. 7 A, ac uallicellani tribus, 25, 7 A, et A 9. Typis autem idem legitur apud Combelisium tom. uII Bibl. PP., pag. 45, et Muratorium tom. Iu Anecdot. nonnullosque alios posteriores scriptores. Itaque temere S. Ambrosio a nonnullis attributum fuisse existimandum est.

 ARGUMENTUM.---Petri nauis, quam Christus conscendit, est Ecclesia; alia nauis, quam reliquit, Synagoga. Ecclesie nauis in altum seculi natat, eiusque figura arca Ne fuit. Tranquillitas, ubi solus Petrus nauigat; tempestas, ubi et Iudas. Ubi fides integra est, ibi Saluator uigilat; ubi fidei est admixta perfidia, ibi dormit.

Quantorum mirabilium [a 1Kb] operator sit Dominus iehsu Christus intelligere possumus ex hac euangelica lectione que describit tanta per eum beneficia [b 1Kb] in populum fuisse collata, [c 1Kb] ut prouocate hominum turbe ad audiendum illum magis irruerent quam rogarent; et medicinam salutis non sperarent per humilitatis gratiam, sed per importunitatis iniuriam; ita ut irruentes, sicut ait Euangelium , turbas  a Domino Iesu non desertum separaret, non Synagoga repelleret, non reuerentia Diuinitatis arceret. Hec est enim consuetudo [d 1Kb] infirmantium, ut dum sperant suis egritudinibus medicinam, ab importuna petitione non loco prohibeantur, non tempore, non pudore; sed quanto plus medetur ille qui sanat, tanto amplius [e 1Kb] importunus est qui laborat. Ergo cum Dominus iehsu ab irruentibus 640 turbis semotus, in terra esse non posset, aspiciens in mari duas nauiculas, unam nauem Petri omni festinatione conscendit, ut importunitatis iniuriam uel aquarum natura depelleret: quia eam doctoris reuerentia minime cercebat; atque exinde cepit de nauicula Petri ad homines doctrine sue uerba profundere. uidete misericordiam Saluatoris; separatur  quidem ab hominibus corpore, doctrine tamen iis utilitate coniungitur. Ubique miseretur, ubique prodest. In terra positus per tactum languores corporum sanat; in mari constitutus, per doctrinam uulnera curat animarum. Sed uideamus que sit ista nauicula Simonis Petri quam ad docendum de duabus magis opportunam Dominus iudicauit, que et tutum Saluatorem prestet ab iniuria et credulitatis hominibus largiatur eloquia; inuenimus enim iam Dominum nauigasse in alia naui, et grauibus iniuriis lacessitum. Nauigauit enim cum Moyse in mari Rubro, quando populum Isrel per undarum fluenta transuexit; sed grauibus est affectus iniuriis, sicut ipse ait in Euangelio ad Iudeos: Si crederetis Moysi, et mihi crederetis . Iniuria autem Saluatoris est incredulitas  Synagoge. Ergo Petri nauem elegit, Moysi deserit; hoc est, spernit [a 1Kb] Synagogam perfidam, fidelem assumit Ecclesiam. 641 Due enim quasi nauicule a Deo destinate sunt, que in hoc, tanquam in mari, mundo salutem hominibus piscarentur, sicut ait Dominus apostolis: uenite, faciam uos piscatores hominum . Ex his ergo duabus nauiculis una relinquitur ad terram inanis et uacua, altera producitur in altum onusta uel plena; uacua enim Synagoga relinquitur in littore, quia Christum cum prophetarum amisit oraculis: onusta autem Ecclesia in altum assumitur, quia Dominum cum apostolorum doctrina suscepit. Synagoga, inquam, remanet ad terras quasi terrenis inherens [b 1Kb] operantibus, Ecclesia autem in altitudinem [c 1Kb] euocatur [d 1Kb] tanquam celorum profunda  sacramenta discutiens; in illam scilicet altitudinem de qua Apostolus ait: O altitudo diuitiarum sapientie et scientie Dei ! Propterea dicitur Petro: Duc in altum , hoc est in profundum disputationum generationis diuine. Quid enim tam profundum quam quod ait Petrus ad Dominum: Tu es Christus Filius Dei uiui ? Quid tam terrenum quam quod de Domino dixerunt Iudei: Nonne hic est filius Ioseph fabri ? Ille enim altiore consilio natiuitatem Christi diuinitus approbauit, hi mente uiperea generationem celestem carnaliter estimabant. Unde ait Saluator Petro: Quia non caro et sanguis tibi hoc reuelauit, sed Pater meus, qui in celis est . Phariseis autem dicit: Quomodo  potestis bona loqui cum sitis nequam ? Hanc igitur solam Ecclesie nauem ascendit Dominus, in qua Petrus magister est constitutus, dicente Domino: Super hanc petram edificabo Ecclesiam meam. [1 2Kb] Que nauis in altum seculi huius ita natat, ut pereunte mundo, omnes quos suscipit, seruet illesos. Cuius figuram iam in ueteri uidemus Testamento; sicut enim Ne arca, naufragante mundo, cunctos quos susceperat incolumes reseruauit; ita et Petri Ecclesia, conflagrante seculo, omnes quos amplectitur representabit illesos, et sicut tunc transacto diluuio ad arcam Ne columba signum pacis detulit, ita et transacto iudicio ad Ecclesiam Petri Christus pacis gaudium defert: quia ipse columba uel pax est, sicut promisit dicens: Iterum 642 autem  uidebo uos, et gaudebit cor uestrum . Sed quoniam hanc eamdem nauiculam Petri, de qua nunc Dominus celestis doctrine sue sacramenta depromit, legimus in Mattheo , dormiente in eadem Domino uentis insurgentibus perturbatam, ita ut cuncti apostoli mortis periculum formidarent: uideamus que causa est quod una eademque nauicula hic in tranquillitate doctrinam populis tribuit, ibi in tempestate discipulis metum mortis indicit; presertim cum ibi etiam cum ceteris apostolis Simon Petrus esset. Hec est autem causa periculi: erat ibi Simon Petrus, sed erat pariter et proditor Iudas. Quamuis enim illius fides fundaret nauiculam, huius tamen eam perfidia conturbabat. Tranquillitas est ubi solus Petrus nauigat, tempestas ubi Iudas adiungitur.  Licet esset Petrus firmus suis meritis, perturbabatur tamen criminibus proditoris. Metuentibus igitur discipulis, [e 1Kb] anxiante Petro, dormiebat Dominus. Mirum forte uideatur quod anxiante Petro dormiebat Dominus: dormiebat Petro, ne uigilaret Iude; unius igitur delicto cunctorum merita quatiuntur. Obdormit Christus, uentorum spiramina concitantur; quisquis enim peccatum admittit, statim et dormire sibi facit Dominum, et procellam sibi spiritum suscitat [f 1Kb] mundanorum, necesse est autem ut diabolica insurgat tempestas, [g 1Kb] cum Domini serenitas conquiescit. Igitur si unius Iude peccato cuncti periclitantur apostoli, hoc exemplo caueamus perfidum, caueamus proditorem, ne per unum [h 1Kb] plurimi  fluctuemus. Quin etiam huiusmodi [a 1Kb] abiiciamus de nauicula, ut non obdormint, sed uigilet in nobis Dominus, atque eo uigilante, nulla nos spiritalis nequitie procella concutiat. Ubi enim fides integra est, ibi Saluator docet, uigilat, et exsultat; ibi requies, ibi  tranquillitas, ibi cunctorum est medicina: ubi autem fidei est admixta perfidia, ibi Christus torpet, dormit, et piger est; ibi metus, ibi tempestas, ibi omnium est discrimen: pro actibus enim nostris Dominus nobis obdormit aut uigilat.




SERMO XCu. De euangelica piscatione.





ADMONITIO.


643 Cum codices Florentinos Bibliothece Laurentiane uersarem, non solum in plures incidi, qui maiorem in modum me in ea confirmarent sententia, que Maximum superioris sermonis auctorem fuisse ferret; sed illud etiam sum consecutus, ut in eorum tribus sermonem hunc deprehenderem, quem hactenus ineditum, nunc primum in hominum lucem emitto. Codicum autem eorum trium primus est is qui olim erat bibl. edil. eccl. metrop. Flor. num. CLXXII pag. 71, alter est in Plut. I num. XIu pag. 80, tertius in Plut. XXXu, 2, XuII pag. 219. Obtigit item non post multo mihi ut hunc ipsum sermonem in Casinensi CCCu codice pag. 116 reperirem. Ac Maximo quidem hunc tribui oportere fatebitur qui codicum auctoritati respondere plane uideat orationis similitudinem.

 ARGUMENTUM.---Sanctus Maximus Luce Euang. cap. u mystice explicat, Ecclesiamque scribit esse nauem, que de mundanis turbinibus eleuatos non necare, sed uiuificare consueuit.

Tempus admonet, fratres, ut Euangelii capitulum quod nuper lectum est disseramus, in quo ait ad Petrum Dominus adhuc in eius nauicula constitutus: Noli timere, [b 1Kb] ex hoc iam homines eris capiens. Ex ista enim clausula totius lectionis possumus intelligere sacramentum. Quid enim cause erat cur, [c 1Kb] cum in captura piscium refertas nauiculas discipuli mirarentur, Saluator Petro non id promitteret quod discebat, sed sponderet quod penitus ignorabat? Hoc est in ipsa in qua erat nauicula, pro palpitantibus piscibus uiuificandorum hominum copiam largiretur:  cum utique in nauicula non uiuificari homines soleant, sed portari; non refoueri nauigio, sed trepidare uestigio. uide ergo ne ista nauicula non sit nauicula, [d 1Kb] que Petro mergenda tribuitur, sed sit Ecclesia, que Christo gubernanda committitur. Ipsa enim nauis est que de mundanis turbinibus, uelut de fluctibus eleuatos non necare, sed uiuificare consueuit. Nam sicut cymba sutilis subleuatos pisciculos de gurgite sauciat et retentat, ita et nauis Ecclesie liberatos de turbine homines animat, [e 1Kb] cum capescat, animat intra se, inquam, 644 Ecclesia, et uelut intermortuos uiuificat. Nam uiuificare uerbum hoc significat: nichil enim uiuificatur, nisi quod paulo ante fuerit sine uita. uelut saucios ergo mundi turbinibus, et prefocatos seculi fluctibus homines  uiuificaturus dicitur Petrus, ut qui mirabatur refertam nauiculam palpitantium piscium numero, uiuentium onustam Ecclesiam hominum multitudine plus miraretur. Tota igitur series lectionis mysticum continet intellectum. Nam et in superiori loco, ubi sedens in nauicula Dominus ait Petro: Duc in altum, et laxate retia uestra in capturam, utique non tam  eum docet piscationis in profundum instrumenta iacere, quam predicationis in altum uerba laxare. [f 1Kb] Quod altum etiam Paulus oris sui iaculo penetrauit, dicens: O altitudo diuitiarum sapientie et scientie Dei ! et reliqua. Non, inquam, [g 1Kb] cum docet lino pisciculos concludere, sed fide homines congregare. Hoc enim operatur fides in terris, quod rete operatur in fluctibus. Nam sicut rete quos continet uagari non patitur, ita et fides errare quos colligit non permittit; et sicut ibi captos sinu quodam perducit ad nauem, ita et hic congregatos gremio quodam deducit ad requiem. Ut autem intelligas quia de spirituali piscatione Dominus loquebatur, ait Petrus: Preceptor, per totam noctem laborantes nichil cepimus, sed in uerbo tuo laxabo rete ; uelut  si diceret: quia per totam noctem frustra uigilantibus nobis non proficit nostra piscatio, piscabor 645 iam non instrumento, sed gratia; non artis industria, sed deuotionis instantia. In tuo, inquit, uerbo laxabo rete. Legimus uerbum esse Dominum Saluatorem, sicut ait Euangelista: In principio erat uerbum , et reliqua. Ergo cum in uerbo Petrus laxat retia, in Christo utique laxat eloquia, et cum ille contexta et [h 1Kb] disposita in dicto preceptoris lineo explicat, magis distincta et conuenientia in nomine Saluatoris uerba dilatat, quibus possit, non animantia saluare, sed animas. [i 1Kb] Per totam noctem laborantes nichil 646 cepimus. Per noctem uere laborauerat Petrus, qui prius obscuritatem patiens, sine Christo non poterat [i 1Kb] uidere quod caperet. At ubi lux ei  Saluatoris illuxit, discussis tenebris, cepit etiam in altum fide [k 1Kb] cernere quod oculis non uidebat. Noctem plane passus est Petrus, donec dies ei, qui est Christus, assisteret. Unde ait apostolus Paulus: Nox precessit, dies autem appropinquauit , iehsu Christus Dominus noster, qui uiuit et regnat in secula seculorum. Amen.




SERMO XCuI. De hospitalitate.





ADMONITIO.


In schedis Mabillonii repertus hic sermo fuit ab Edmundo Martenio et Ursino Durando, editusque tom. IX Collect. ueter. scriptor. et monumentor., pag. 133 et seqq. Huic exstat non absimilis sermo in append. ad quintum tomum operum S. August., num. 5, cuius hoc est initium: Frequenter admonui caritatem uestram. Quod ad titulum attinet, iam memini, in homiliis num. 99, pag. 351, dedisse eam me que perinde De hospitalitate inscribitur. Denique cur Maximo hunc sermonem esse tribuendum putem, efficit et styli ratio, et uetustissimi codicis 90 bibliothece S. Crucis in Ier. auctoritas. S. Ambrosio ascribitur in cod. uat. Reg. 85, pag. 44, in quo sic habetur: Incipit sermo de hospitalitate dictus a sancto Ambrosio. Sed quotus quisque non intelligit nichil minus quam hunc sermonem esse Ambrosio tribuendum, cuius certe styli rationem longe fuisse discrepantem liquet.

 ARGUMENTUM.---Hospitalitatem fidelibus commendat S. episcopus, eosque ad huiusmodi officium adhortatur exemplo Abrahe, qui cum tres uiros, uel potius angelos suum in hospitium recepisset, multis benedictionibus cumulatus fuit.

Legimus in libro Genesis quod Abraham tribus superuenientibus uiris festinus [a 1Kb] occurrit, et prostratus in faciem orauit eos ut ad suum tabernaculum declinarent, quatenus hospitalitate sanctorum remunerationem benedictionis acciperet. Sciebat enim hoc esse mandatum Domini dicentis: Qui susceperit prophetam in nomine prophete, mercedem prophete accipiet; et qui susceperit [b 1Kb] iustum in nomine iusti, mercedem iusti accipiet , et reliqua. Festinauit ergo propterea Abraham sanctos uiros suscipere, ut hospitii consortio sanctitatis consortium mereretur, et  dum communicat humanitatis obsequium, communicationem iustificationis acciperet. Hoc enim hospitalitatis ius est, ut qualis fuerit ille qui suscipitur, talem faciat [c 1Kb] eum esse qui suscipit: quod Ioannes euangelista manifestissime designauit de his qui Dei Filium susceperunt, dicens: Quotquot autem receperunt illum, [d 1Kb] dedit illis potestatem filios Dei fieri . uides ergo hospitalitatis quanta sit gratia, [e 1Kb] ut etiam efficiatur filius Dei, qui Filium Dei recipit cordis hospitio. Si ergo filius Dei efficitur qui Filium Dei recipit, quanto magis, qui iustum recipit, iusti gratiam promeretur. Hec est enim, sicut dixi, hospitalitatis benignitas, [f 1Kb] ut uir sanctus et adueniens societate hospitii, hoc hospitem suum faciat esse quod ipse est. Quis autem nolit tali conditione sanctum  tabernaculi sui humanitate suscipere, [g 1Kb] ut cum ea participans habitaculum, participet sanctitatem, et cum peccator usque ad horam forte fuerit, recipiendo  iustum, et ipse sit iustus, sicut ait propheta Dauid: [h 1Kb] cum sancto sanctus eris, et cum uiro innocente innocens eris . Igitur, fratres, si Abraham pater noster sciens [i 1Kb] hanc hospitalitatis gratiam, superuenientibus tribus uiris, e quibus unus Dominus erat, festinus occurrit, [i 1Kb] et prostratus in faciem orauit ut ad tabernaculi 647 sui tecta succederet, quanto magis [k 1Kb] debemus aduenientibus sanctis occurrere sacerdotibus, atque eos omni prece in habitacula nostra suscipere, ut secundum Dauid sanctis hospitibus sancti esse possimus. Nemo iam de conscientia peccatorum suorum metuat, de indulgentia nemo diffidat: quisquis episcopum hospitio susceperit, iam iustus [l 1Kb] effectus est, [1 1Kb] quamuis paulo ante scelera commiserit, quamuis noxius fuerit, dum  innocentem uirum recipit, innocentie meritis reformatur, sicut ait propheta: Cum uiro innocente innocens eris. Ergo, fratres, quia Abrahe filii sumus, Abrahe opera faciamus. Ille tribus sanctis uiris processit obuiam, nos quoque multis sacerdotibus occurramus; ille cum esset iustus, [m 1Kb] beatos suscepit hospitio, ut qui erat iustus, iustior fieret: nos qui peccatores sumus, suscipiamus episcopos, ut ablutis peccatis nostris, iusti esse possimus. Suscipiamus, inquam, sanctos, ut nobis contra naturam peccata donentur. Abrahe enim iusto per hospitalitatem, quia peccata non habebat, contra naturam Isaac filius est donatus, [n 1Kb] qui usque adeo contra naturam donatus est, ut eum nasci posse, et senectus frigida desperaret, et mater Sara rideret. 648 Risit, inquam,  Sara, quia suscipiebat filium non natura, sed gratia; [o 1Kb] atque adeo beata soboles, cuius partum non pena, sed gaudia precesserant. Ridere plane  debuit que Deo auctore [a 1Kb] suscepit. Talis ergo est [b 1Kb] hospitalitas beata, ut letitiam semper suis dimittat hospitibus. Sara ridet, quia sterilitate caruit; ego rideo quia peccata depono. Illa corporis uitio liberata est, ego [c 1Kb] enim flagitiis ablutus sum. Illa gratulatur se per hospitalitatem Isaac filium suscepisse, ego letor indulgentiam me cum iustitia consecutum. Sed dicet aliquis fortasse: In illis superuenientibus ad Abraham uiris, ueniebat etiam Dominus, quod quidem uerum est; sic enim Scriptura refert. Sed ego  dico quod et modo etiam ad nos in sacerdotibus suis Christus adueniat. Imitemur igitur, fratres, [d 1Kb] Abraham: sed quid Abraham dico? Imitemur Deum patrem nostrum; [e 1Kb] his enim diuersarum gentium homines Deus uno celi hospitio habitare uoluit, cur non nos, qui sumus fratres, nobiscum uno hospitio commoremur? Etsi nostram distantiam ille eadem in mundi domo continere maluit, cur non unanimitas nostra sancta tabernaculorum [f 1Kb] ede teneatur? Explicit.




SERMO XCuII. Incipit de eo quod scriptum est: Sicut tuba exalta uocem tuam, et annuntia populo meo peccata eorum. Isaie cap. LuIII.





ADMONITIO.


Apud eosdem Martenium et Durandum, loco in superiore admonit. indicato, hic quoque sermo et qui sequitur S. Maximo inscripti leguntur.

 649 ARGUMENTUM.---Sacerdotalis tuba peccatores humiliat et iustos corroborat. Muri Iericho sacerdotalium tubarum sono corruerunt. He figure fuerunt predicationum huius temporis sacerdotum.

Ante diem prosecuti sumus necessitatem nobis incumbere non tacendi, et ne alieni periclitentur periculo, obseruauimus debere nos ad peccandum [F. predicandum] clamore consurgere. Clamandum est enim nobis in Ecclesia, ne clamemus in pena. Sic enim dicit Dominusper prophetam: Et exclama uehementer, ne parcas, sicut tuba exalta uocem tuam, et annuntia populo meo peccata eorum . Clamare ergo iubemur, et uehementer clamare, nec uoci parcere, ne pereamus saluti: Ne parcas, inquit, hoc est peccatoris iniquitatem nec tacendo pretereas, ne dum uerecundie eius consulis, non consulas sanitati. uulnera enim illius, que clamando resecare debueras, in peius, tacendo, nutristi. Clamare ergo iubemur, et ne quis  se non audisse dicat, aut quemquam uox lateat, sacerdotes uehementer clamare precipiuntur; ac, ne hoc minime fortasse sufficeret, addidit, dicens: sicut tuba exalta uocem tuam . Scimus quia tuba non tam sonet auditui quam terrori, nec tam delectationem deferre quam inferre formidinem. Tuba enim peccatoribus necessaria est, que non solum aures eorum penetret, sed et corda concutiat, que non delectet cantu, sed castiget auditu; strenuos quoque hortetur ad iustitiam, ignauos deterreat a delictis. Nam sicut in prelio militis mentem formidolosi deiicit, animum uiri fortis accendit: ita et sacerdotalis tuba mentem peccatoris humiliat, 650 uiri sancti animam corroborat, et uno atque eodem sono isti exhortationem indicit quemadmodum sit fortior ad  unitatem: illi metum incutit, quemadmodum sit timidior ad peccatum. Hec enim natura tube est, ut destruat delinquentium opera, horum facta confirmet. Denique Iericho muri per sacerdotales tubas, quia intra se continebant peccatorem populum, corruerunt. Non illos pulsauit aries, non expugnauit machina; sed quod mirum est, sacerdotalis timor soni subuertit. Muri qui aduersus ferrum inexpugnabiles steterant, sacra tubarum uoce collapsi sunt. Quis enim non stupeat in illo facto saxa dirupta, fundamenta clangore esse quassata, et ita uniuersa collapsa, ut cum uictores nichil manus lederent, apud aduersarium nichil tamen stabile remaneret; sed quamuis illos muros nemo contingeret, expugnantur tamen: forinsecus sonitu iustorum, forinsecus habitacula peccatorum propterea cesserunt. Ergo istisne obsisterent? illosne in aliquo tuerentur? Aperuerunt iustis iam defensionem, perfidis denegarunt. Igitur, fratres,  sacerdotalis uocis sonus iam illo in tempore tantum potuit, quo in uera status confusione nescio quid personauit; quantum nunc sacerdotalem ipsam uiuam uocem posse credimus, que dum Christum uerbo loquitur, magnificum aliquid prestat uice Domini Saluatoris imperio, cum eris sono etiam elementa cesserunt, aut quemadmodum sensibilia obsistere potuerunt, cum terrorem sacrum ferre etiam insensibilia nequiuerunt! Credimus enim sacerdotum dictis facilius molliri posse corda quam saxa, et citius solui posse peccata quam cementa sunt resoluta. uox enim spiritus conuenientis facilius delicti destruit maculam, quam materiale saxi soluit munimentum. Explicit.




SERMO XCuIII. Item sequentia.


 Superiori dominica prosecuti sumus Iericho muros tubis sacerdotalibus expugnatos, et contra ordinem  atque naturam, rem insensibilem sacris uocibus quodam comminationis terrore cessisse; et ita increpationis  sono uniuersa fuisse collapsa, ut et firmissima munimenta corruerint, et nudus peccatis populus remaneret, illa ne diutius obsisteret, ista ut facilius caperetur. Sed hec omnia iam tunc in figura facta esse prediximus. Nam sacerdotales illius temporis tubas quid aliud esse credimus, nisi predicationes huius temporis sacerdotum, per quas non cessamus peccatoribus terribili sono austerum aliquid nuntiare, triste predicere, et quodam comminationis strepitu aures delinquentium uerberare. Siquidem sacris uocibus obsistere nemo poterit, nemo contradicere. Quemadmodum enim uerbum Dei sensibilia non tremiscunt, quod tunc etiam insensibilia tremuerunt? Aut quomodo illi hominum contumacia resistere poterit, ante quod nec sana machina stare ualuit? Nam sicut  tubarum fragor destructis cementorum 651 muris ad populi interiora peruenit, ita nunc sacerdotum predicatio, destructis prauis cogitationibus, ad anime nuda pertransit. Nuda enim uerbo Dei inuenitur anima, cum omnis iniquitatis eius operatio dissipatur. Quod autem nuda sit ante Deum anima, dicit Apostolus: Omnia autem nuda et aperta sunt oculis eius ; ad quem priusquam cognoscat Deum anima, et fidem ueritatis accipiat, quibusdam se uelut superstitionum uelat operibus, et tanquam improbitatis se muro circumfouet, ita ut uideatur sibi intra munimenta iniquitatum suarum inexpugnabilis posse consistere. At ubi uox sacra tonuerit, statim subruitur eius desperatio, cogitatio dissipatur, et ita cuncta superstitionum munimenta resoluuntur, et nuda  remaneat; sicut scriptum est: uerbum Dei usque ad diuisionem spiritus et medullarum pertranseat , sicut tunc sacre uocis sonus contumacem populum destruxit, captiuauit, et ultus est ira: ita et nunc  sacerdotalis predicatio populum peccatorem subiugat, captiuat, et ulciscitur; sic enim dicit beatus Apostolus: Arma militie nostre non carnalia, sed fortia Deo ad destructionem munitionum, cogitationes destruentes, et omnem altitudinem extollentem se aduersus scientiam Dei captiuantes, parata, inquit, uindicare omnem inobedientiam . uidete igitur si non in sacerdotum lingua, iuxta 652 dictum Apostoli, sunt quedam arma uerborum, quibus et destruitur uana cogitatio, et captiuatur inflata superbia, et in oratione autem uindicatur contumacia. Nam quod tunc circa Iericho ciuitatem factum est, sicut diximus, in figura factum est. Siquidem nunc hoc ipsum in ueritate contigit. Legimus enim sacerdotes in tempore supradictam ciuitatem septem diebus iugiter circuisse,  et cum illam manus armatorum expugnare non possit, tubarum undique sono fuisse subuersam; tubarum, inquam, non quibus horridus miles personabat, sed quibus sacratus pontifex increpabat. Nam quis illius timeret tubam, cuius gladius non timebat? His ergo diebus muri sacerdotalibus tubis circumdati ceciderunt, his diebus legimus mundi huius opera consummata. uides igitur quia hoc septenario numero per sacerdotes non tam una ciuitas destruitur, quam totius mundi iniquitas dissipatur. Nam sicut singularis urbis nuncupatione uniuersi mundi habitus figuratur, ita et septem dierum curriculo septem millium annorum spatia distinguuntur, [1 1Kb] per que sacerdotum predicantium tube ipsi seculo excidium denuntiant, iudicium comminantur; sicut scriptum  est: Quoniam et mundus peribit, et omnia que in mundo sunt; qui autem facit uoluntatem Domini, manet in eternum.




SERMO XCIX. Incipit de Zacheo.





ADMONITIO.

653 In codice Sangallensi num. 91 et 92 de Zacheo sermones duo, quos num. 99 et 100 typis uulgamus, sancti Maximi inscribuntur nomine. Eos edidere iidem Martenius et Durandus loc. indic.

ARGUMENTUM.---Zacheus locupletior fuit substantia fidei quam thesauro temporali. Diuitie ad Christi consequendam gloriam prodesse possunt.

Frequenter, fratres dilectissimi, huius euangelici capituli parabolam predicare uolueram, et Zachei  diuitis gratiam planioris facundie oratione percurrere; etiam copiosius esse in laude ipsius, quoniam ipse in suam exstitit liberalis salutem. Quis enim non collaudet hominem qui potuit diuitias suas sibimet condonare, et temporalis census dominio dominatum sibi acquirere sempiternum? Sibi, inquam, donare diuitias suas: alienum est enim quod habemus, non competenter utimur ad salutem: quamuis enim quod uidetur tuum, non erit, si, me recedente de secule absque utilitate mei reseruetur in seculo. uolueram ergo Zachei diuitias, et gratiam predicare, diuitis plane, et semper diuitis, quia diuitior meruit Christo esse quam seculo. Et locupletior fuit substantia fidei  quam thesauro temporali. Laudabilis igitur Zacheus est, quia diuites a regni celestis gloria secluduntur, dicente Domino: Facilius est camelum transire per foramen acus, quam diuitem in regnum celorum . Hic per ipsas diuitias intrare properauit in regnum, et per illam uiam et angustam acus cauernam tortuosa membrorum mole transire, et quod aliis ad perniciem obiectum est, 654 huic profuit ad salutem.  Sed ne mirum sit quod in homine deformia cameli membra descripserim; in homine enim cameli deformitas est, non corporis feditate, sed mentis; nec habitus pigritia, sed cordis ignauia. Nam sicut camelus uitiosus est inequalitate membrorum, ita et homo deformis est asperitate peccatorum. Hoc enim significat Dominus dicendo: Facilius est transire camelum per foramen acus, quam diuitem intrare in regnum celorum. Hoc est, difficile est peccatori per illam arduam et angustam uite celestis uiam, exspoliata et attenuata delictorum prauitate, transire. ualde enim opus erit castigare, et in sublimitatem redigere mores suos, cum qui uoluerit ex uitiosa et pigra  mole ad supernam illius puritatis substantiam transmeare; quod nisi ita fecerit, tam onustum et paruum animal in angusta celesti porta offendit. Laudandus ergo Zacheus est, quem diuitie sue a regio limine expedire minime potuerunt. Imo laudandus est, quod eum ad regni limen diuitie perduxerint. Unde intelligimus ad Christi consequendam gloriam non obesse diuitias, sed prodesse; si tamen possidens eas, non effundat ad lasciuiam, sed eroget ad salutem. Crimen enim non est in facultatibus; diuitie enim insipientibus fomenta sunt improbitatis, sapientibus adiumenta uirtutis; his occasio salutis datur, illis scandalum perditionis acquiretur.




SERMO C. Item de sequentia.


 ARGUMENTUM.---Zacheus non dimidium, sed totum dedit, atque cum multiplici usura restituit. Nobis, et feneratoribus huius temporis imitandus.

Superioris dominice tractatu credo diuites quosque letari et gratulari eos quibus patrimonii causa preclusam celestem ianuam Zacheus aperuit. Aperuit enim ille celestem ianuam, dum eos docuit hoc ipso peruenire ad regnum, quo arcebatur a regno, scilicet ut substantia que eis exprobrabatur ad perniciem, proficeret ad salutem. Multum ergo Zacheus diuitibus contulit, ut eos faceret in eternum suas diuitias possidere, ut qui hic nunquam pauperes fuerunt, nec essent in futuro mendici, sed quadam lucratiua commutatione reciperent pro paruis magna, pro terrenis celestia, pro 655 temporalibus sempiterna. Lucratiua  plane commutatio est nolle habere quod possides, ut possis obtinere quod non habes, et iacturam facere quamdam relinquende pecunie, ut questum capias semper gratie possidende. Zacheus ergo cum esset publicanus, et pecunias fenerando magnas diuitias usurarum fraude quesisset, subito uidens Christum, ita conuersus est, ut maiori concupiscentia gratiam spiritualem quereret quam quesierat pecuniam secularem: ita, inquam, conuersus est, ut anteacta sua respiciens, fraudes suas ipse damnaret, et emundans concupiscentiam, emundaret et primitus conscientiam. Ait enim: Ecce dimidium bonorum meorum do pauperibus, et si cui quid tuli, quadruplum reddo . Dicet fortasse aliquis, cur uir sanctus, et Saluatorem presentem uidens, non totum pauperibus,  sed dimidium sit largitus, quia scriptum est:  Si uis perfectus esse, uende omnia tua, et da pauperibus, et ueni sequere me . uerum si diligenter attendas, iste persecutus est, quia non dimidium, sed totum dedit. Nam tolle aliena de medio, et Zacheo nichil remanet. Denique uir iustus, ut accepta esset eius liberalitas, sciuit iuste disponere, scilicet aliena restituendo. Hec est enim apud Dominum 656 grata eleemosyna, que ex uernacula exhibetur substantia, non que fraudulenta preda tribuitur. In pauperum enim largitate, non spolia, sed dona querentur. Ceterum quare illud munus est, quod alter cum gaudio accipit, cum lacrymis alter amittit; super quod ille gratulatur, iste suspirat; unde nescio quantum te accipientes adiuuet gratia, multum te tamen ingemiscentes grauat querela. Quamuis enim largiaris  totum, meliorem eleemosynam facis, si reddas alienum. Nam sanctus Zacheus hoc preuidens, reddidit quod sustulerat, ut acceptum fieret quod donabat. Ait enim: Si cui quid tuli, quadruplum reddo. uide quod semel peccauerat, quatenus emendauit! Bonus enim fenerator, sciens quid diuini emolumenti haberet, pecuniam quam cum usura accepit, cum multiplici usura restituit: imitandus nobis omnibus, et feneratoribus huius temporis imitandus. Sed quod peius est, sunt plerique qui eius non imitantur gratiam, imitantur usuram: sciunt diripere, restituere prorsus ignorant. Et cum ille quod accepit sponte quadruplum reddiderit, isti, etiam coacti, nec semel inuasa restituunt; malunt sua perdere litigando quam aliena restituere componendo. Explicit.




SERMO CI. De idolis auferendis de propriis possessionibus.





ADMONITIO.

Cognitum fuisse hunc sermonem, antequam a Muratorio typis Patauinis tom. Iu Anecdot., pag. 99, in lucem ederetur, non tam ex Baronio quam ex Gothofredo certissime constat. Baronius enim in notis ad Martyrol. Rom. die 31 Ianuarii non solum eius meminit, sed ipsis uerbis eamdem impiorum sacrificiorum descriptionem habet; Gothofredus uero in notis ad tit. 10 lib. XuI cod. Theodos., cum mentionem faciat contra idololatriam ab imperatoribus latarum legum, hoc testimonio ad rem suam opportune utitur. Depromptus a Muratorio hic sermo est, quemadmodum alter qui proxime succedit, ex celebri codice Ambrosiano, ubi sancto Maximo inscribitur. Eius titulus est ut descripsimus: De idolis auferendis de propriis possessionibus.

 ARGUMENTUM.---Ille qui suum rusticum idolis sacrificare cernit, nec prohibet, peccat. Idololatrie malum uatisque habitus describitur.

Ante dies commonueram caritatem uestram, fratres, ut tanquam religiosi et sancti idolorum omnem pollutionem de uestris possessionibus auferretis, et erueretis ex agris uniuersum gentilium errorem. Fas enim non est ut qui Christum habetis in cordibus, Antichristum in habitaculis habeatis; cum uos Deum adoretis in Ecclesia, uestri diabolum uenerentur in fanis. Nec se aliquis excusatum putet dicens, Non iussi fieri, non mandaui. Quisquis enim intelligit exerceri in re sua sacrilegia, nec fieri prohibet, quodammodo ipse precipit; tacendo enim et non arguendo consensum prebuit immolanti. Dicit enim beatus  Apostolus, criminosos esse, non solum qui faciunt, sed etiam qui consentiunt facientibus. Tu igitur, frater, cum tuum sacrificare rusticum cernis, nec prohibes immolare, peccas; si non data copia, attamen permissa licentia; si non iussio tua in crimine, attamen uoluntas in culpa est. Dum enim taces, placet tibi quod fecit rusticus tuus, quod si non faceret, forsitan displiceret. Non enim sibi 657 tantum peccat subditus, cum sacrificat, sed et [1 1Kb] domnedio, qui non prohibet; qui si prohiberet, utique non peccaret. Grande igitur malum est idololatria; polluit exercentes, polluit habitantes, polluit intuentes, penetrat ad ministros, penetrat ad conscios, penetrat ad tacentes. Immolante enim rustico inquinatur domnedius. Non potest non esse pollutus ubi cibus [F. cibum]  capit, quem sacrilegus cultor exercuit, terra cruenta edidit, tetrum horreum conseruauit: omnia enim ibi inquinata, omnia sunt nefanda, ubi diabolus habitat  in edibus, in agris, in rusticis. Nihil ibi liberum est a scelere, ubi totum uersatur in scelere. Cum cellam ingressus fueris, reperies in ea pallentes cespites mortuosque carbones, dignum sacrificium demonis, cum mortuo numini rebus mortuis supplicatur. Et si ad agrum processeris, cernis aras ligneas, et simulacra lapidea, congruens ministerium, ubi diis insensibilibus aris putrescentibus ministratur. Cum maturius uigilaueris, et uideris saucium uino rusticum, scire debes quoniam, sicut dicunt; [2 1Kb] ut dianaticus, aut aruspex est; insanum enim numen amentem solet habere pontificem; 658 talis enim sacerdos parat se uino ad plagas dee sue, ut dum est ebrius penam suam ipse non sentiat. Hoc autem non solum de temperantia, sed et de arte faciunt, ut minus uulnera  sua doleant, dum uini ebrietate iactantur. uanus plane uates est, qui putat crudelitate astruere pietatem. Quam misericors in alienos deos ille qui in suos est pontifices tam cruentus! Nam ut paulisper describamus habitum uatis huiusce: est ei adulterinis criniculis hirsutum caput, nuda habens pectora, pallio crura semicincta, et more gladiatorum paratus ad pugnam ferrum gestat in manibus, nisi quod gladiatore peior est, quia ille aduersus alterum dimicare cogitur, iste contra se pugnare compellitur, ille aliena petit uiscera, iste propria membra dilaniat, et si dici potest, ad crudelitatem illum lanista, istum numen hortatur. Hoc igitur indutus habitu, hac cruentus cede, iudicate utrum gladiator sit an sacerdos. Ergo, sicut gladiatorum publicum facinus religiosa  principum deuotione sublatum est, ita et amentes gladiatores isti Christianitatis obseruatione de propriis domiciliis auferantur.




SERMO CII. De eadem re.


 ARGUMENTUM.---Ille qui scit in agro suo idolis immolari, nec prohibet, particeps profecto sacrilegii efficitur.

Non parum tractatu Dominice superioris profecisse uos credimus; siquidem predicatione nostra ab omni idolorum inquinamento corda uestra purgauimus. Nostra enim corda mundantur, cum diaboli sordibus polluta nostra conscientia non tenetur. Pollutam autem is conscientiam non habet, qui exerceri sacrilegia in sua possessione non patitur. Ceterum, qui scit in agro suo idolis immolari, nec prohibet;  quamuis ipse longe in ciuitate consistat, pollutio tamen illum nefanda continget. Et licet aris assistat rusticus, ad domnedium contaminatio exsecranda regreditur. Particeps enim eius efficitur, si non conscientia, certe notitia. Profecisse ergo nos  credimus, cum sacrilegii cultum in uestris possessionibus inhibent; dicimus enim, ut Christiani hominis, hoc est mundi uiri, sit munda possessio. Ait enim Salomon: Possessio pretiosa uir mundus. Si ergo uir purus possessioni pretiosissime comparatur, quanto ista possessio maioris est pretii, si sit sincera et pura, nec aliqua diaboli contagione uilescat! Cur autem uir mundus possessio munda dicatur scire debemus, scilicet quia pretiosum illum facit  non fragilitas corporis, sed sinceritas honestatis, et quia eum pro ipsa puritate mentis Dominus possidere dignatur, sicut ait propheta ex persona sanctorum. 




SERMO CIII. De speculatore posito filiis Isrel.





ADMONITIO.

659 Exstat in laudato codice Ambrosiano, legiturque apud Muratorium tom Iu Anecdotor., pag. 102.

 ARGUMENTUM.---Predicator, si uoluerit dissimulare, silere, celare, et fratrem tacendo non corrigit, et se non predicando contemnit. Speculatores a Domino constituti, non alii sunt nisi sacerdotes.

Interdum, fratres, cum predicamus, plerisque sermo noster uidetur asperior, et ea que secundum regulam prosequimur, ita a nonnullis accipiuntur, quasi nostre seueritatis austeritate promantur. Dicunt enim: Quam dure et amare predicauit episcopus, ignorantes quod sacerdotibus necessitas maior est quam uoluntas. Necessitas, inquam, maior est dicendi, non quod uerum prosequendi desit uoluntas, sed quia tacendi silentium statuti pena depellitur. Necessitatem patimur, dum timemus, ac per hoc cogimur plus posse quam uelle, et metuenda aliis  ingerimus, dum ipsi saluti proprie formidamus. Hec autem est conditio predicantis, ut non alterius peccata taceat, si sua uult declinare peccata, et emendet obiurgando fratrem, ut in se possit non perdere sacerdotem. Ceterum, si uoluerit dissimulare, silere, celare, et illum tacendo non corrigit, et se non predicando contemnit. Melius est igitur increpando emendare peccatum, quam silendo peccantis delicta suscipere. In hoc enim positi sumus, ut si delinquentibus non eorum scelera dixerimus, scelerum ipsorum etiam nos reatus inuoluat. Nam sic utique dicit Dominus per prophetam: Et tu, fili hominis, speculatorem te dedi domui Isrel, et audies ex ore meo uerbum, cum dicam peccatori: Morte morieris, et non loqueris, ut caueat impius de uia sua, ipse iniquus  in iniquitate sua morietur, sanguinem autem eius de manu tua exquiram , et reliqua. Euidens plane et manifesta sententia, que speculatorem, cur tacuerit, sanguinem polluit criminosi; nec contenta est quod iniquum sua damnat iniquitas, nisi et illum reum statuat qui eamdem iniquitatem noluit increpare. uidete ergo quantum malum sit delinquentis; delinquens 660 ipse peccat, et sacerdos arguit. Ipse se delictis suis iugulat, et de manu episcopi  sanguis exquiritur. Loquendum est igitur et clamandum, ne silentium nostrum in die iudicii idem peccator excuset, et qui dissimulat esse particeps sanctitatis, tunc socium criminetur erroris: Et tu, inquit, fili hominis, speculatorem te dedi domui Isrel. Quid est speculator? Speculator utique dicitur qui uelut in quadam sublimi arce consistens, adiacenti populo prospicit, ne quis in eum subito hostis obrepat, sed de illo sollicite curam agens, plebs pacis dulcedine potiatur; qui si aliquid aduersi repente conspexerit, mox indicet, constanter annuntiet, ut et ciuis ad cauendum periculum sit paratus, et hostis fugiat deprehensus. Ceterum si urgente aduersario speculator dissimulauerit, tacuerit, neglexerit, tunc fit ut inopinatus preoccupetur populus,  et inimicus superueniens debacchetur, atque ideo omnis culpa ei ascribitur qui loqui noluit ut saluaret plurimos, sed tacere maluit ut periret ipse cum pluribus. Hos ergo speculatores a Domino constitutos, quos esse dicimus, nisi beatissimos sacerdotes, qui uelut in sublimi quadam arce sapientie collocati ad tuitionem populorum superuenientia mala eminus intuentur, et adhuc longe positi contemplantur futura supplicia, non oculi carnalis intuitu, sed prudentie spiritalis aspectu? Et ideo tacere non possunt, sed clamare coguntur, ne per silentium gregem Christi diabolus hostis inuadat. Ecce enim preuidemus diem aduenire iudicii, et peccatorum penas iam ipsa cogitatione sancimus. Atque ideo annuntiamus unicuique ut auertat se a uia impietatis sue, scilicet  temulento, ut sobrietatem sectetur, quoniam ebrietati comes est inimica luxuria; auaro, ut pecunias suas eroget, ne custodiendo eas, non ad utendum, sed ad colendum uideatur habere diuitias; quisquis enim quod diligit, hoc colit, tuetur, et quodammodo ueneratur. uide ergo, auare, ne uascula mense tue tibi cedant pro idolo, dum his non uteris ut dominus, sed ea recondita custodis ut seruus.




SERMO CIu. Increpatio ad plebem et de eo quod ait Dominus: Qui habet, dabitur ei, Luc. uII. Et cantauimus uobis, et non saltastis, Matth. XI [a 1Kb] .





ADMONITIO.

661 In uetustis codicibus Sancte Crucis in Ierusalem, 90 num. 40, et 99 num. 84, ac preterea in Ambrosiano et Laurentiano 10 Plut. XIu, hic sermo, et titulum quem damus, et Maximi nomen prefert. Quamobrem eius auctorem non fuisse Ambrosium, sed Maximum iudicamus.

 ARGUMENTUM.---Superfluum forte est, inquit sanctus Maximus, ingerere Domini poculi predicationem ei qui Domini mandatum corde non retinet. Deinde laudata sac. Script. testimonia exponit, postremoque beatam Mariam uirginem esse Arcam Testamenti scribit.

Frequenter studueram apud me ipsum, fratres, subtrahere uobis dominice predicationis eloquia, ac  non elargiri sepius sermonum celestium sacramenta. Siquidem nichil prosit offerre pabula recusanti et potum porrigere minime sitienti, cum id quod offeras non tam libenter hauriat, quam fastidiose uelut turbulentum reddat; atque ita fit [b 1Kb] ut poculi sinceritas uitietur, et causas delicti fastidiosus potator inueniat. Sic ergo et caritati uestre ingerere dominici  poculi predicationem forte superfluum est, cum id anima uestra clausis uisceribus non tam sitienter hauriat, quam dissimulanter effundat. Fundit enim mandatum Domini qui illud aure sua percipit, corde non retinet. In superficie enim quadam corporis illud gestans, ac minime ad interiora transmittens, quod audiuit, dum obliuiscitur, seriem predicationis effundit, et ita domum uacuus repedat, qui de ecclesia [a 1Kb] onustus exierat. Dicite enim mihi, [b 1Kb] quis de uobis, cum ad hospitium redierit, dicit, Hodie audiuimus episcopum de eleemosynis disputantem, rem utilem predicauit, debemus pauperibus misereri. Prosecutus etiam est de idolorum exsecranda cultura, requiramus ne ignorantibus nobis in possessione nostra sit idolum. Admonuit etiam festinare debere catechumenum  [c 1Kb] ad gratiam Dei, offeramus familiole nostre, ut fidem quisquis est fidelis accipiat, 662 ne forte ratio salutis eorum requiratur a nobis, quia uita eorum nostro pendet arbitrio. Nemo de Dei rebus cogitat, nemo de die iudicii loquitur, quasi aut [d 1Kb] per omnia uicturi, aut per omnia morituri. Mihi credite, ita uiuimus in hoc seculo, ut corpore moriamur; ita morimur, ut rationi reddende uiuamus. Moritur interim homo, sed actuum causa non moritur: uiuente autem causa, necesse est ut cause sue persona non desit, sicut ait propheta: Ecce homo et opera eius. uolueram ergo subtrahere uobis dominice predicationis eloquia, non quod iratus hoc facerem, sed ut euangelicam sententiam custodirem. Ait enim Dominus: Qui habet, dabitur ei, et qui non  habet, id quod habet auferetur ab eo . Habenti ergo dari iussit, et non habenti non solum non dari, sed etiam id quod habet auferri. Que sententia superflua forsitan uobis uidetur; ego autem dico recte ac sapienter Dominum precepisse. Habenti ergo iubetur dari. Meretur plane accipere, qui ita laborauit, ut propria sollicitudine anime sue diuitias spirituales acquireret: ut putas quis continentie forti proposito cepit castimonie custodire uirtutem, meretur audire que castitatis remuneratio sit futura, ut ad uirtutis obseruantiam addens remunerationis gloriam, facilius possit pugnam quam cepit atterere. Alius ad misericordiam promptus debet audire quia ipsi miserebitur Deus; et qui hanc terrenam substantiam celestibus diuitiis repensauit, necesse est ut auscultans  uicissitudines celestium premiorum promptior ac libentior opus Domini prosequatur, et ad misericordie quod habet bonum largitatis addat augumentum: ideo ait Dominus: qui habet dabitur ei, hoc est, qui diues fuerit bonis operibus, hic magis euangelica predicatione ditetur. Ceterum si fornicatori predices 663 et dicas quod uirgo debet permanere; et auaro, quod omnia sua distrahere debeat atque donare, stultitia illi est. Hanc autem predicationem  ridiculam putat, sic ait Apostolus: Animalis autem homo non percipit que sunt spiritus : stultitia enim est illi. Tale enim est iis predicare quod perfectum est, quale si mendicum pannis obrutum holoserica uelis induere, et esurientem rusticum placento delectare: necesse est ut ab utroque ista recusetur oblatio. Illi enim displicet holoserica, qui necessaria magis frigori uestimenta desiderat; huic placentum amarum, dum escam magis saturitatis exquirit. Istis ergo personis auferenda potius sunt que sua sunt, sicut ait Euangelium: Etiam id quod habet auferetur ab eo : hoc est, cogendus fornicator pannos sue corruptionis abiicere, compellendus auarus est panem sue cupiditatis exponere. uereor autem, fratres, ne hec euangelica  lectio plerisque de uobis congruat, que ait: Cantauimus uobis, et non saltastis; lamentauimus, et non plorastis . Annuntiamus ergo uobis regni celestis gaudium, et minime corda uestra motu quodam alacritatis exsultant. [e 1Kb] Predicauimus triste iudicium, et sensus uestri ad penitentiam in lacrymas non prorumpunt. Infidelitatis enim genus est in diuinis rebus nec gaudere prosperis, nec flere contrariis. Saltationem ergo a uobis requirit Dominus, non utique sinuosi uolubilitatem corporis, sed extollentis se fidei sanctitatem. Sicut enim qui corporaliter saltat, nunc in ere suspenditur, nunc ad altiora iactatur, nunc alternis saltibus loca diuersa collustrat; ita et qui spiritualiter saltat, interueniente fide, modo in eris sublimitatem erigitur, modo ad siderum altiora  [f 1Kb] tollitur, 664 modo diuersis cogitationum saltibus paradisum celumque collustrat. Et sicut qui corporaliter saltat, uolubilitate membrorum se exercens, gyrum sibi saltationis acquirit, ita et qui spiritualiter saltat, fidei alacritate se mouens, gyrum sibi totius orbis assumit. Saltent autem homines, sicut mos est, in suis uotis, hoc est nuptiis precipue saltare uel canere, unde et nos habemus uotiuas nuptias, in quibus saltare uel canere debeamus. uota enim nostra celebrantur, quando Christo Ecclesia copulatur, sicut ait Ioannes: Qui habet sponsam, sponsus est . Propter has ergo nuptias saltare nos conuenit. Siquidem Dauid rex pariter et propheta, dum multa cecinerit, ante arcam testamenti etiam saltasse dicatur . Elatus enim gaudio in  saltationem prorupit. Preuidebat enim in spiritu Mariam de germine suo Christi thalamo sociandam. Unde ait: Et ipse tanquam sponsus procedens de thalamo suo . Ideo ipse pre ceteris prophetiarum auctoribus plus cantauit, quia letior cunctis per hec gaudia suos posteros coniugabat, et ad propria uota solito dulcius inuitans, docuit nos quid in ipsis nuptiis facere [g 1Kb] deberemus, cum ille ante nuptias tanta exsultatione saltauerit ante arcam. Ergo  saltauit propheta Dauid ante arcam. Arcam autem quid nisi S. Mariam dixerimus? Siquidem arca intrinsecus portabat testamenti tabulas, Maria autem ipsius testamenti gestabat heredem. Illa intra semet legem, hec Euangelium retinebat. Illa Dei uocem  habebat; hec [a 1Kb] uerbum uerum; tamen arca intus forisque auri nitore radiabat; sed et S. Maria intus forisque uirginitatis splendore fulgebat. Illa terreno ornabatur auro, ista celesti.




SERMO Cu. De calice aque frigide.





ADMONITIO.

665 Huc usque mutilus iacuit hic sermo in tomo Iu Anecdot., quem ipse editor Muratorius imperfectum in peruetusto Ambrosiano codice cum aliis multis repererat. Deerat illi principium usque ad illa uerba diligit, et commendat, quod ut illi restituamus, beneficio accepimus a clarissimo Stephano Borgia sac. cong. de Propag. Fide a Secretis. Is enim integrum absolutumque eumdem eruit ex cod. Beneuentano III, pag. 118, hoc titulo insignitum: Sermo S. Maximi episcopi de catice aque frigide.

 ARGUMENTUM.---Celestem mercedem Deus etiam pro aque frigide poculo repromittit; inopes inuitat, et incitat locupletes; non querit muneris pretium, sed  deuotionem porrigentis. Que sit spiritualis intelligentia eiusmodi promissionis.

Saluator humani generis clementissimus Deus, incorruptibilium donorum copiosissimus distributor, ut plures reperiat quibus sua munera largiatur; fidelibus suis celestem mercedem etiam pro aque frigide poculo repromittit dicens: Quicunque potum dederit uni ex minimis calicem aque frigide tantum in nomine meo, amen dico uobis, non perdet mercedem suam . Perspicite, fratres, quia Dominus noster minimos suos studiosius et diligit et commendat. Nam pro illa tantum aqua daturum se pretium spondet, quam seruulis eius, qui utique in hoc seculo minimi reputantur, manus religiosa porrexerit. Ex [* 1Kb] ipsa fit aqua acceptabilior Deo, que credentibus Christo pro nominis eius fuerit honore delata. Ait  itaque, Quicunque potum dederit calicem aque frigide tantum in nomine meo. Multos uidemus, fratres, non tam gratie celestis intuitu quam usu et necessitate conuersationis humane, suis, aut familiaribus, aut patronis plurimas opes et magnifica dona conferre. Que cum hoc mundo lapsura manifestum est; quia non Deo in eternum manenti, sed discessuris hinc continuo mortalibus tribuuntur. Quecunque enim pro seculi ambitionibus impenduntur, cum seculo necesse est dilabantur. At uero Dominus noster pauperum suorum atque humilium consolator, non fulgentium gemmarum illecebrosa monilia, non sericas pretiosasque expetit uestes, sed retributionem etiam pro aqua frigida pollicetur. Aquam frigidam poscit, ut inopum religiose misericordie omnis possit  abundare paupertas. Quicunque, 666 inquit, potum dederit calicem aque frigide, non perdet mercedem suam. Hec sententia, carissimi, in obsequium celestium mandatorum et inopes inuitat, et incitat locupletes. Nam cui pauperum potest aqua deesse quam exhibeat sitienti? aut quis fidelium duntaxat diuitum non ambiat potiora largiri, cum uideat apud munificentissimum Deum magnis premiis et parua donari? In hac quippe communione, non queritur muneris pretium, sed deuotio porrigentis. Sicut egena illa ac religiosissima femina  que in  gazophylacium duo era minuta mittebat, dominica sententia cunctis est prelata diuitibus. Et recte, fratres,  quia sapientissimus Iudex, non tam operarii querebat affluentiam quam operantis affectum. Nec intendebat, quantum diues in dona Dei de plenissimis suis proferret edibus, sed quantus apud mulierem uictus, que nichil sibi reliquerat, resideret. Diuites enim illi sic magno Deo offerebant munera, ne diuites esse desinerent. Pauper uero mulier, tanta fidei magnanimitate Deum sibi pretulit; ut despiciens egestatem suam, totum quod habebat offerret. Plus ergo ab omnibus misit, quia minus sibi ab omnibus reseruauit. Qui dederit, inquit, calicem aque frigide, non perdet mercedem suam. Que igitur sub tanta piissimi Iudicis liberalitate sine premio potest esse paupertas, apud quem et aqua facit oblata mercedem? Abundans quidem est aqua, et ipsa sui inundatione uilissima; at cum obtentu religionis offertur,  facit eam Christi confessio pretiosam. Hinc iam, dilectissimi, uestrum est perpendere que quantaque celestium diuitiarum referenda sunt premia cibum aut uestimentum, uel pecuniam largienti; cum otiosum non erit aque calicem propinasse. Cauendum sane diuitibus ne hec eos benignitas Christi ad largiendum faciat pigriores; quia illis specialiter oblatio aque premium gignit quibus nichil est aliud quod possint offerre pauperibus. Nam que hec religio, quantaue deuotio est, multa 667 redundare substantia, et exiguo minimoque de opere celum uelle mercari? Post ista, carissimi, si sensum nostrum ad spiritualem intelligentiam deriuemus, et aliam reperiemus aquam, que delectabili multum  gratia corda ualeat refrigerare iustorum. Quicunque igitur sermonem sanctorum uirorum predicantium Deum credula aure susceperint, omnia interiora eorum, que utique uitam sitiunt, audientium fidem sua simplicitate roborabunt. Sicut ipse Dominus iehsu  cum fatigatus super puteum, et sitiens resedisset, qui reuera salutem mortalium sitiebat, Samaritane mulieris et prodeuntium de ciuitate turbarum uberrima est credulitate potatus. 668 Nam quamuis ariditatem mentis eorum salutifero Dominus sermone rigauerit, est tamen spiritualis uerbis natura huiusmodi, ut si subsequatur effectus, alterno  quodam munere et audientem refrigeret, et loquentem. Et ita fit, ut cum ueritatis assertor euangelicum seminat germen, si suscipiens illud fidei superfundat humorem, celestium frugum seges copiosissima nutriatur. Unde, fratres, uterque saluti nostre proficit  intellectus, ut et misericordiam promptissime faciamus, et sancta docentibus obedientiam commendemus, quatenus plenam perfectamque speremus Domino retribuente mercedem.




SERMO CuI. De quinque panibus et duobus piscibus.





ADMONITIO.

Sancto Maximo ascribitur apud Muratorium tom. Iu Anecdot., num. 21, atque ex simili scribendi ratione cognosci plane potest eumdem sanctum episcopum eius fuisse auctorem.



ARGUMENTUM.---Cum plurimum de Scriptura diuina dixeris, superest tamen amplius quod dicatur. Plus aufertur de mensa Domini quam infertur.

De feriarum uotiua solemnitate solet dulcius esse quod remanet, et suauius sapere consueuerunt reliquie  de magno conuiuio que supersunt. Unde et nos celebrantes dominicum natalem, libentius debemus excipere ea que nobis de apparatu sunt amplissime reseruata. Non enim reliquiarum possumus timere fastidium, quia epule Saluatoris semper sunt integre, semper sunt illibate, nec contaminatione aliqua minuuntur. Sed cum ex illis quidquam decerpseris, rursus uigore celesti in sui gratia renouantur. Magnus ergo cibus, ubi et sumis quantum uolueris, et integrum remanet omne quod sumpseris. Scriptura enim diuina eius uigoris est, ut cum plurimum de ea dixeris, supersit tamen amplius quod dicatur, ita ut quantum sese in profundum disputatio predicantis extenderit, in tantum mens sancta altitudinem inueniat disputandi. Unde ait Apostolus: O altitudo diuitiarum,  et scientie, et sapientie Dei, quam inscrutabilia sunt iudicia eius et inuestigabiles uie eius ! Non igitur timere debemus ne post tam grande conuiuium fastidium famemque patiamur. Totum quidem pro deuotione expendimus; sed pro gratia totum remansit, et, ne mirum sit quod dixi, expensis omnibus, omnia remansisse. Recordamini scripture euangelice que nuper est lecta, et inuenietis quod plus aufertur de mensa Domini quam infertur. Quinque enim panes illati sunt, et duodecim fragmentorum  cophini sunt relati. Plus ergo inueniunt qui reliquias colligunt, quam detulit qui cibum conuiuio ministrauit. Denique saturatis quinque millibus uirorum uix duodecim apostoli duodecim cophinos sustulerunt, quod unus puer manu, antequam aliquid  expenderetur, attulerat. Ita panis in manu Domini multiplicatur dum frangitur, crescit dum minuitur, dum erogatur augescit, atque utiliore dispendio creatura cibi populos pascit et proficit; crescit in ore comedentium, quod minus putabatur in manibus ministrorum. Denique ait S. Andreas: Est puer unus hic qui habet quinque panes et duos pisces ; et reliqua. Mirum igitur in modum benedictione Christi Domini panis solida natura fluit, abundat, exuberat, et quodam uigoris irriguo comedentibus non iam aquarum fons efficitur, sed escarum. Legimus in prophetis quod idem Dominus potum sitientibus de duro saxo protulerit. Ecce nunc esurientibus de sicco pane saturitatis 669 fluente produxit. Ibi petram resoluit in fluctus, hic cibum multiplicauit in copias.  Hec igitur omnia Scripturis sunt, sicut dixi, euangelicis figuraliter comparanda, que paucis uersiculis reficiunt populos Christianos, nec aliquando deficiunt; que benedictione sui pascunt esurientes animas, et cum satiauerint, 670 plus abundant. Quis enim cum refectus fuerit mandatis euangelicis, non his mandatis uelut ditatus, gratiarum referat actionem, habens scilicet thesaurum quo et ipse satietur semper, et possit esurientis alter os saturare?




SERMO CuII. De uerbis Euangelii Marci cap. uIII: Cum turba multa esset cum Iesu, nec haberent quod manducarent.





ADMONITIO.

Mihi gratos futuros lectores confido, cum eximium multaque doctrina elaboratum hunc sermonem ad splendidiorem lucem  proferam. De eo Benedictini monachi congreg. S. Mauri docuerunt primum a Louaniensibus inter Augustinianos sine nomine relictum, dein a uerlino et uindingo repudiatum, quod de Eutychiana heresi agat, que post Augustinum orta est. Aequum profecto, rectumque iudicium. Sed si cum Augustino conciliari nequit, Maximone repugnabit? Imo cum S. antistes Taurinensis arcanum illud iniquitatis plane intellexerit, illudque ipsum suis in scriptis docte solideque oppugnarit, et heresim tam nefandam in concilio Mediolanensi damnauerit, ipse Maximus sermonis huius auctor est stabiliendus. Nullus mihi opponat idem bellum contra Eutycheten ab alio scriptore geri potuisse, aut nulla proferri monumenta que meam sententiam confirmant. Nam hec omnia, ut leuia, concidunt, si hic idem sermo cum superiore conferatur. In illo de portentosa quinque panum duorumque piscium multiplicatione, ut habetur Matth. cap. XIu disseruit Maximus; hic locum Marci cap. uIII illustrat, ubi narratur Christum Dominum septem panibus et paucis piscibus magnam gentis multitudinem saturasse. In utroque sermone recondita mysteria inuicem connexa, uocatio et repudiatio Synagoge, gentium autem illuminatio, nouaque surgentis Ecclesie primordia mirifice explanantur. Cum ergo tanta colligatio, cum idem spiritus intelligentie, cum tandem eadem dicendi forma sit, cur non item S. Maximum huius sermonis auctorem fateamur? In capitulis seu lectionibus Euangeliorum nunc primum in lucem edendis eadem S. Maximi habetur huiusce loci Euangelii S. Marci interpretatio, dictis hoc in sermone ualde affinis. Accedit stylus, qui plane Maximianus est, ratioque afferendorum locorum sacre Scripture que Maximo peculiaris fuit.

 ARGUMENTUM.---In Redemptore nostro disiuncta operatio diuinitatis et humanitatis consideranda est, atque error Eutychetis detestandus, qui unam tantum in Christo dogmatizare presumit operationem. Copiose mysticeque multiplicatio cum piscium tum septem panum explicatur.

Altitudinem diuinitatis sue et misericordiam humanitatis, multis et uariis modis in Scripturis sanctis Dominus noster iehsu Christus ostendit, quemadmodum solet in mysteriis et sacramentis: ut et petentes accipiant, et querentes inueniant, et pulsantibus aperiatur. Omnia enim que in hoc mundo sub fragilitate nostra exhibuit miracula, nobis proficiunt. Non utique sine causa faciebat ea Dominus, uel quasi frustra et inaniter. uerbum Dei est Christus, qui non solum solis uerbis, sed etiam factis loquitur hominibus.  Hoc enim etiam quod hodie de S. Euangelio lectum est, querit intellectorem; et cum fuerit intellectum, spiritale facit gaudium. Et in hac lectione simul consideranda est in uno eodemque Redemptore nostro disiuncta operatio diuinitatis et humanitatis, [1 4Kb] atque omnimodis detestandus error Eutychetis, qui unam tantum in Christo dogmatizare presumit operationem. In alterutra enim parte uel qui solum hominem fuisse dixerit, gloriam negabit Conditoris; uel qui solum Deum, negabit misericordiam Redemptoris. Nempe quod super turbam miseretur Dominus, ne uel inedia uel longioris uie deficiat labore, nouerimus affectum atque compassionem humane fragilitatis; quod autem de septem panibus et paucis piscibus  satiauit quatuor millia hominum, credimus diuine opus esse uirtutis. Attendat ergo sanctitas uestra quia hoc nobis propositum est, quod cum uestra caritate tractemus, quod sibi uelit huius rei tantum mysterium, quod eo modo se Deum discipulis demonstrasse sancta testatur Scriptura, quomodo Euangelium narrat. Ait enim euangelista in hodierna lectione: Cum multa turba esset cum Iesu, nec haberent quod manducarent; conuocatis discipulis, ait illis: Misereor turbe huic . Sed requiramus quod ait superius: In illis diebus cum multa turba esset. Superius enim accesserunt Iudei ad Saluatorem, accusantes discipulos eius eo quod non lotis manibus manducarent. Quos Dominus redarguit, quia que de corde mala procedunt, ea potius hominem coinquinarent.  Et relictis illis, uenit in finibus gentium, ubi mulier Chananea, 671 que est mater gentilium, pro filia sua, id est Ecclesia, Dominum deprecatur; que tandiu postulauit donec acciperet quod petebat. Post hec iterum curauit mutum et surdum. Ergo in his diebus, cum multitudo populi concurrisset, nec haberent quod manducarent, quia gentes legem non habebant, id est quinque libros Moysi et prophetas; non predicationem S. Ioannis, quia gentes non per legem, sed per fidem uenerant ad Redemptorem; ideo triduo perseuerant, hoc est in natiuitate, in passione, in resurrectione Domini, siue in Patre, et in Filio, et in Spiritu sancto. Perseuerare enim est permanere in confessione, sicut ipse Dominus ait: Qui  autem perseuerauerit usque in finem, hic saluus erit . Dicit ergo Dominus: Non habent quod manducent, quia legem non habent; et dimittere eos ieiunos nolo, ne deficiant in uia ; ut qui per fidem Christi crediderunt, per fidem Christi saluarentur. Quidam autem ex his de longe uenerunt. Longe enim erant gentes a Deo, errando per idola; et modo omnis qui peccat longe est a Deo. Dicunt discipuli eius: Unde istos quis poterit saturare panibus in solitudine ? Adhuc apostolos tenebat incredulitas, donec mysteria reuelarentur, nec recordabantur quod fecerat de quinque panibus et duobus piscibus. Et interrogauit eos iehsu quot panes haberent. Qui dixerunt, septem; et precepit turbe ut discumberent super terram. Et accipiens panem, gratias egit et  dedit discipulis suis, ut apponerent. Et pisces similiter benedixit, et posuit ante illos. Et manducauerunt, et saturati sunt, et sustulerunt septem sportas plenas. Erant autem qui manducauerunt quasi quatuor millia, extra mulieres et infantes . Et uirtutes quidem Domini manifestissime credimus esse factas in presenti; sed quid lateat in mysterio ipsius gratia donante requiramus.

In superiori enim lectione de quinque panibus et duobus piscibus quinque millia hominum satiauit: hic septem panibus saturauit quatuor millia hominum. Ibi discipuli suggerunt Domino, dicentes: Locus desertus est, et hora preteriit, dimitte turbas, et euntes in castella emant sibi escas . Hic penitus tacent discipuli; sed ipse Dominus pro eis sollicitus  est. 672 uideamus quare tacent. Quia necdum missi fuerant predicare gentibus, sed potius ad oues perditas domus Isrel. Prior ergo illa parabola pertinet ad Iudeos; ista uero ad gentes. Ibi quinque panes fuerant, hoc est quinque libri Moysi; hic uero septem panes, qui sunt septiformis Spiritus dona, sicut ait S. Isaias propheta: Spiritus sapientie et intellectus,  Spiritus consilii et fortitudinis, Spiritus scientie et pietatis, et replebit eum Spiritu timoris Domini . Ibi duodecim cophini pleni Spiritu sancto; hic septem Ecclesie, siue septem candelabra aurea. Ibi duo pisces, qui sunt duo Testamenta, siue unus liber omnium prophetarum, uel S. Ioannis predicatio; hic indefinitus numerus ponitur, qui sunt dona gratiarum, sicut ait Apostolus: Alii per Spiritum datur sermo sapientie, alii sermo scientie, alii prophetia, alii genera linguarum, alii interpretatio sermonum: omnia hec operatur unus atque idem Spiritus  Ibi super fenum recumbunt, et hic super terram. Utrinque una conuersatio, una gratia, una uirtus, una Deitas. Ibi supra fenum discumbunt, hoc est mortificata opera carnis, quia omnis caro fenum, ait propheta  ; hic supra terram discumbunt, id est opera terrena conculcant. Ibi quinque millia refecti, qui numerus pertinet ad Iudeos; nam post ascensionem Domini, loquente Petro, quinque millia sunt baptizati; hic autem quatuor millia, hoc est de tota terra omnes gentes a quatuor cardinibus celi de septiformis Spiritus gratia esse repletas in uitam eternam. Et ideo, dilectissimi, nos qui non per legem, sed per fidem credimus in Domino nostro Iesu Christo, qui non ex operibus, sed ipsa gratia sumus redempti; qui non ex quinque panibus, id est ex quinque libris Moysi, sed ex septiformi gratia Spiritus sancti sumus repleti, sicut beatus Isaias prophetauerat dicens: Spiritus sapientie et intellectus, Spiritus consilii et fortitudinis, Spiritus scientie et pietatis, et  replebit illum Spiritu timoris Domini ; in hac ergo septiformis Spiritus gratia maneamus, in qua uocati sumus, repleti dono Spiritus sancti per Dominum nostrum Iesum Christum, qui uiuit et regnat in unitate Spiritus sancti Deus per omnia secula seculorum. Amen.




SERMO CuIII. De muliere Chananea.





ADMONITIO.

In codice Chisiano chartaceo seculi Xu, sermo quem num. CuIII uulgamus, sancto Maximo tribuitur.

 ARGUMENTUM.---De magna mulieris Chananee fide, patientia, humilitate. Sicut illa permansit firma in oratione, sic nos perseueremus in omnibus bonis operibus.

Iste ciuitates ad quas Dominus uenit significant  hunc mundum, in quo Dominus uenit pro nostra salute, ut nos liberaret de potestate diaboli. Et ista mulier significat sanctam Ecclesiam de gentibus congregatam. Ista mulier propterea uocatur Chananea, quia erat nata de stirpe Chanaan, qui fuit filius Ne, qui fuit maledictus a patre. Audiamus quid clamat hec mulier post Dominum. Miserere mei, fili Dauid, filia mea male a demonio uexatur . Tantam fidem habuit mulier ista, ut non duceret filiam suam secum ad Dominum, nec inuitauit eum ut ueniret ad eam, sed firmiter credebat quod si Deus uellet, posset dare sanitatem filie sue. Per filiam huius mulieris debemus intelligere unamquamque peccatricem  animam, que quotidie uexatur a diabolo, que est subiecta uitiis et omnibus malis operibus. Illi enim qui doctores Ecclesie sunt, semper debent monere et increpare illos qui opera diaboli faciunt, et pro eis orent, sicut hec mulier orauit pro filia sua.  Sed Dominus non respondit ei uerbum. Pro talibus causis noluit Dominus respondere mulieri. Primo, ut probaret eius constantiam, sed perseueraret in preces. Secundo, ut tolleret occasionem Iudeis ne dicerent, Christus nobis promissus est, et iste docet gentes, et curat illas; propterea nolumus credere in illum. Tertio, ut probaret animos discipulorum, et ad misericordiam prouocaret. Et accedentes discipuli rogabant eum dicentes: Dimitte eam, quia clamat post nos. Ac si dicerent: Dimitte peccata, et dona uirtutes. Postquam mulier audiuit SS. apostolos pro se rogantes, statim cum magna fiducia uenit ad Dominum, 675 et adorauit eum, dicens: Domine, adiuua  iuua me. Qui respondens, ait: Non est bonum sumere panem filiorum, et mittere canibus; hoc dicit: Non est bonum ut subtrahatur Iudeis doctrina Dei, qui semper Dominum adorauerunt, ut detur uobis, qui gentiles estis et pagani, et seruiuistis semper diabolo. Tamen mulier sapienter intelligens quod Dominus dixit, cum humilitate taliter respondit: Etiam, Domine. Hoc est dicere: uere scio, Domine, et credo quia ita est ut tu dicis. Certe non sumus digni accipere panem filiorum, qui semper adoramus idola. Sed propter hoc dico, quia dignatus es uenire in mundum ut ostenderes gratiam tuam super nos gentiles, Nam et catelli edunt de micis que cadunt de mensa dominorum suorum. Fidem 676 habuit, quia cum esset  gentilis, credidit quod Dominus posset dare sanitatem filie sue. Patientiam habuit quando eam Dominus repudiauit, tandiu in prece perseuerauit usque quo acciperet quod querebat. Humilitatem habuit, quia quando Dominus comparauit eam canibus, ipsa cequauit se catellis. Postquam Redemptor noster uidit fidem istius mulieris tam magnam, dixit illi: O mulier, magna est fides tua; fiat tibi sicut uis. Exemplum debemus accipere, fratres carissimi, ab ista muliere; ut sicut illa permansit firma in oratione, sic nos quotidie perseueremus in omnibus bonis operibus; et sicut illa orauit Dominum, ita oremus Deum, ut mentes nostras dignetur liberare de insidiis diaboli.



SERMO CIX De fraterna correptione.





ADMONITIO.

Sancti Maximi ornatum nomine hunc sermonem 109 ex codice Casinensi XII, pag. 334, exscripsimus.

 ARGUMENTUM.---Summis laudibus Paulum apostolum effert Maximus, eiusque explicans testimonium II Corinth. uI, ostendit habitare non posse in eodem corde et inter unius pectoris hospitium iniquitatem simul et equitatem.

Ecclesiarum omnium regimen beatissimus Paulus, fratres carissimi, quem pro conscientia inculpati pectoris, sancteque perfectione doctrine magistrum gentibus uniuersis electio celestis instituit, dominicam plebem nunc uigore Apostoli, nunc auctoritate doctoris paterne affectione pietatis increpat, instruit et emendat. Habet reuera id propositi uir gloriosissimus, ne discipulos suos aut blandimentis forte nimis desides reddat, aut asperiore rursus increpatione conturbet. Sed tanto sermonem suum pondere temperamentoque circumfert, ut inoffensa docendi arte  unumquemque recto a tramite deuiantem salubriter reuocet, castiget et foueat. uoluit enim prudentissimus doctor, ut uere spiritualis apis, pro diuersitate peccantium et spicula iacere, et mella prebere. Nos uero, fratres, quos et uirtus deficit, et multimoda peccata comitantur, acrioris correptionis aculeos auctoritatis apostolice delinquentes in auditum uestrum blandientis astruimus affectum. Nam et uulnera humanorum corporum dulcedine melius quam amaritudine medicantur. Ait ergo inter cetera Apostolus ad Corinthios scribens eamdem remunerationem: Tanquam filiis dico, dilatamini et uos, et nolite iugum ducere cum infidelibus . Tanquam filiis, inquit, dico. Ecce quamuis peccatores filios appellat Apostolus, ne quisquam peccatricis  conscientie pudore deterritus de tanti patris caritate cunctetur. Nam, quod increpat Paulus, non odium exercet irati, sed munus diligentis impendit. Increpatio enim que amico de ore procedit optabilem portat in uulnere sanitatem. Ut ait ille sapientissimus Salomon: [a 1Kb] Meliora sunt uulnera amici quam uoluntaria oscula inimici . At que alia possunt esse amicorum uulnera, nisi uerba quibus peccantes uerberantur? Dilatamini, inquit, id est uidete ne  forte iter uestrum quo ad regnum celeste contenditis, infidelitatis ac scelerum spine sentesque concludant. Sed agite quatenus uobis uia illa regia quam uoluptas mundi huius ac peccatorum impedimento coangustant, fidei ac uirtutum exercitio dilatetur. Nolite, ait, iugum ducere cum infidelibus. Iugum quippe ducit cum infidelibus omnis qui in perditionem hominis mortemque coniurat. Iugum cum infidelibus ducit quicunque se 677 inhonestis sociat turpibusque; qui, confesso Christi nomine fideque suscepta, ad sacrilegas uoluptates diabolica superstitione reuocatur. Et post omnia, fratres, periculosum nimis iugum trahit qui, spreta integritate uiuendi, diruptisque diuini timoris uinculis, mersus totus in terram, seue conuersationi captiua miser colla submittit: ut de impiis legitur,  qui aspicere in celum et celestia contemnebant, dicente propheta: Oculos suos statuerunt declinare in terra . Intendite adhuc cuiusmodi apostolice doctrine se ordo subtexat: ait namque: Que participatio iustitie cum iniquitate? aut que societas luci ad tenebras? Que autem conuentio Christi ad Belial? Que pars fideli cum infideli? qui autem consensus templo Dei cum idolis? Que, inquit, participatio iustitie cum iniquitate ? Non potest, fratres, in eodem corde et inter unius pectoris hospitium iniquitas simul atque equitas habitare. Continuum nimirum inter utramque geritur bellum, et necesse est ut una pellatur ab alia. Frustra iniustus quisque interdum inesse sibi imaginem integritatis ostentat: in animo enim quem frequentat iniquitas,  simulata iustitia est. Plerique namque non propter ipsam iustitiam iusti nonnunquam uidentur, sed ut iniquitatibus suis umbram sanctitatis obducant, mentite equitatis uelamina premittunt. Sed illi uere erunt iusti quibus penitus odiosa Deo nunquam subrepit iniquitas; de quibus et uenerandus patriarcha Dauid ait: Beati qui custodiunt iudicium et faciunt iustitiam in omni tempore . Sequitur deinde: Que societas luci ad tenebras? Aduertat omnis auditor quia  non potest unus idemque esso splendidus et obscurus: id est, non potest idem ipse homo pariter esse dolosus et simplex, superbus et humilis, crudelis et mitis, luxuriosus et castus, perfidus et fidelis, inuidus et amicus. Ut enim ulla luci tenebrisque societas, ita nulla uirtutibus uitiisque communio. Habes 678 nichilominus: que conuentio Christi ad Belial? Id est non possunt in uno loco atque in eadem mente Christus et diabolus conuenire, ut ait fidelissimus ille Elias ad Isrel preuaricantem, dicens: Usquequo claudicatis in duas partes? Si Dominus est Deus, sequimini eum; si autem Baal, sequimini illum . Si ergo inter errorem, ac ueritatem populum fluctuantem tam uehementer propheta condemnat, quomodo putamus posse nos, fratres, incertis gressibus  claudicantes pariter et uitia sequi et amare uirtutes? Quomodo possumus uno signati spiritu et Christo seruire et diaboli facere uoluntatem? An non diabolice uoluntatis est insidiari innocentibus, instruere factiones, obtrectare amicis, inuidere melioribus, uiolare fidem, impugnare iustitiam? Sicut econtra Christi est portio timere Deum, diligere bonitatem,  subuenire miseris, sectari pacem, seruare patientiam, illesam tenere caritatem per omnia. Habes post hec: Que pars fideli cum infideli? Qui autem consensus templo Dei cum idolis? Quod utique, fratres, fideli infidelique consortium, cum unus sinistrum terat iter, dextrum alius gradiatur; unus tendat ad uitam, pergat alter ad mortem; hic Christum sequatur, ille diabolum comitetur? Quid unquam potuerant habere tam diuersa commune? Iam uero quis dubitet nullum posse templum Dei cum idolis esse consensum? Unde et ait Apostolus fidelibus uiris quos idolorum prohibet esse participes: uos estis templum Dei uiui . Itaque si templum Dei sumus, non efficiamur sepulcrum diaboli et receptaculum uitiorum. Si ueraciter Christum nostro in  corde suscipimus, inimicum Christi totis a nobis fidei uiribus propellamus. Hec, dilectissimi, pro communi profectu nostro de apostolica lectione protulimus, ut, omni nisu omnibusque studiis iniqua ac perfida declinantes, beneplacita Deo nostro semper atque accepta sectemur.




SERMO CX. De castitatis studio.





ADMONITIO.

679 Hunc quoque 110 sermonem in eodem XII Casinensi codice, pag. 335, sancto Maximo attributum uidimus; quem de castitatis studio seu custodia inscribendum esse cuique eumdem legenti patet.

ARGUMENTUM.---Pre ceteris a nobis uirtutibus predicari castitas debet, quam pre omnibus peculiari quadam gratia nascendo de uirgine Christus elegit.  Cautius aspiciamus, sanctius cogitemus, ne subripiat otioso cordi indisciplinatus aspectus.

Quantum et quam necessarium, fratres carissimi, de Scripturis sanctis possumus habere profectum, instruit nos beatissimus Paulus, dicens: Omnis scriptura diuinitus inspirata utilis est ad docendum, ad corripiendum, ad erudiendum . Quam preclaram quamque mirificam doctor Ecclesiarum sententiam de diuinis promulgauit eloquiis, que ad plenissimam uiuendi perfectionem mortalium corda dirigunt et informant! Utilis profecto est sermo celestis ad docendum, ad corripiendum, ad erudiendum. Ad docendum quidem, cum peruersos indisciplinatorum mores sancti magisterii sanitate componit. Ad corripiendum uero, cum errores hereseos ab Ecclesia Dei pura ac mera assertionum suarum ueritate  confutat. Unusquisque namque fidelium diuine legis admonitione dignoscit, ne culpam nescius et ignarus incurrat, atque ipsius seueritate terremur, ne presumptione damnabili audeamus quod non licet perpetrare. Ipsius nichilominus insinuatione bonorum malorumque actuum nostrorum futurum iudicem sentimus Deum, et confitemur ultorem. Inde in Scripturis sanctis et honestatis doctrina est, et correptio delictorum, et eruditio ueritatis. Opportunum namque est ut aliqua caritati uestre de pudicitie obseruantia, de castitatis custodia proloquamur. Debet enim pre ceteris a nobis uirtutibus castitas predicari, quam pre omnibus peculiari quadam gratia nascendo de uirgine Christus elegit. Et ideo S. Euangelii  nobis assumenda doctrina est, quam diuinitus inspiratam fidelium nullus ignorat. Ibi enim scriptum  reperio, ibi omnes legimus: Si quis uiderit mulierem ad concupiscendum eam, iam mechatus est eam in corde suo . uidete, dilectissimi, quam 680 ualidissimus Dominus noster totius turpitudinis emendator petulantiam humanorum refrenat aspectuum, et quo precipiti uigore incentiua lubrice carnis anteuertit, ne malum germen fructus pessimus subsequatur! quam longe a corde hominis uult abesse luxuriam, qui tanta cautela lasciuientes reprimit et castigat obtutus! Si quis, inquit, uiderit mulierem ad concupiscendum eam, iam mechatus est eam in corde suo. Et, ut arbitror, ratione Dominus tam sollicite diabolica tentamenta preoccupat, ut uir religiosus, si oculos forte suos conspectu mulieris decore laxauerit, ante se deprehendat peccare quam peccet, et intelligat oculorum se suorum deprobatum ministerio  ante incurrisse reatum quam perpetrasse peccatum. Et hec, carissimi, non ut miserabilis homo preiudicium damnationis incurrat, sed ut suspirantis pectoris compunctione depulsa, non dissimulet uitare quam preuidet culpam. Oh uere infirmitatis humane medicus salutaris! Qui ne inueniat in homine cum hominis lesione quod curet, premittit uulneri medicinam. Et quia nullum uult credentium suorum mortiferis peccatorum febribus estuare, paterne pietatis medela ante sanat quam subrepat infirmitas, sicut ait beatus propheta Dauid: Deus meus, misericordia eius preueniet me . Optime namque nouit humani generis salus seue conceptionis noxia resecare primordia, qui in ipsa peccandi ianua ingressum diaboli  subripientis excludit. Unus enim idemque Dei Filius nature nostre Dominus et magister est castitatis. Et quid dicam castitatis magister, cum ipse sit incorrupta pudicitia, ipse inuiolata sit castitas? Nam in cuius ore dolus non est inuentus, cuius cor et caro exsultauerunt in Deum uiuum, ne in oculis quidem uestigium potuit habere delicti. Ergo, fratres, quia fragilitatem nostram multimoda peccata corrumpunt, nostreque uite tremendum illud iudicium preparatur, cautius aspiciamus, sanctius cogitemus, ne subripiat otioso cordi nostro circumuagantium luminum indisciplinatus  aspectus. Oculos namque accepimus ut lumen corpori prebeant, non ut anime inferant cecitatem. 681 Et post omnia ministris lucis tenebrarum non debent esse leuiores; ait enim Dominus ad unumquemque nostrum: Si lumen quod in te est tenebre sunt, ipse tenebre quante erunt ! Et ideo, carissimi, sepius nobis Scriptura sancta est recensenda, per 682 quam possimus honestate doceri, cerceri auaritiis, et salutaribus uere fidei regulis erudiri, idem sicut dicit Apostolus: Dilatamini et uos, et nolite iugum ducere cum infidelibus .




SERMO CXI. Contra loquendi prauitatem.





ADMONITIO.

In eodem codice XII Casinensi, pag. 331, exstat hic tertius moralis sermo expressis uerbis cum in titulo, tum in margine sancti Maximi episcopi nomine insignitus. Nulli dubium esse potest ex eodem fonte, ut duo superiores, prodiisse, cum eadem hic dicendi ratio idemque Scripturarum usus in quo S. Maximus precipue excelluit, inueniatur.

 ARGUMENTUM.---Cum in superiori concione S. Maximus fideles ad cordis sanctimoniam per diligentem oculorum custodiam adhortatus fuerit, hic loquendi licentiam redarguit, corruptique sermonis pessimos effectus manifestat.

Congruum nobis est ac necessarium, fratres, ad eruditionem correptionemque communem apostolica monita recensere, et in uerbis simplicibus salutaria mandata rimari, sicut scriptum est: Beati qui scrutantur testimonia eius, in toto corde exquirunt eum . Ait ergo gloriosissimus Paulus: Omnis sermo malus ex ore uestro non procedat . Quam pulchre quamque magnifice celestium disciplinarum speciosissimus doctor unius pene rigore sententie effrenationis maliloquii et contumaciam lingue petulantis emendat! Propter quod uidete,  fratres carissimi, quemadmodum magister gentium et dominice uinee putator egregius arsura omnium sarmenta uitiorum precepti sui falce succidit. Dicendo enim: Omnis sermo malus ex ore uestro non procedat, uniuersa simul cordis atque oris nostri noxia purgamenta detergit. Agit enim ut si cuiusquam cor malitia forte aliqua, diabolo inspirante, pulsauerit, non inueniat in eo sermonis operantis effectum. Omnia nempe occultarum cogitationum uenena, si non proferantur in uerba, uelut defecta uiribus, protinus euanescunt. Ita enim ad exprimendum maligni cordis propositum de iniquo quodam sermo propheticus protestatur, dicens: Concepit dolorem, et peperit iniquitatem : id est, homo impius et iniustus malitiam suam, quam corde conceperat,  labiis parturierit. Tolle reuera malignitatis partum sermonis, et quecunque in corde hominis concepta fuerit mestitia, uelut abortiuum quoddam nascendi efficaciam non habebit, suaque mox intra uiscera morietur. Omnis ergo sermo malus ex ore uestro non procedat, quia procul dubio malo in sermone blasphemia est. Remoue itaque iniquorum susurrationem uerborum, et incentiuum malignitatis sue inuidia non habebit. Remoue mollium labiorum turpe mysterium,  et nullus simplicibus uiris tendetur laqueus adulantium. Tolle lingue artificis fabricam, et malitia scelerum uacua remanebit [a 1Kb] auaritia: neque enim auidi cordis fames insana pascitur, nisi in predam malignus sermo processerit. Omnis sermo malus ex ore uestro non procedat. Quam longe nos fieri malis ab operibus conuenit, quibus delinquere nec in sermone permittitur! Ait enim in consequentibus beatissimus Paulus: Fornicatio et immunditia nec nominetur in uobis, aut turpiloquium, aut scurrilitas, que ad rem non pertinet . Idcirco nimirum hec omnia inter fideles inhibet Apostolus nuncupari, ne aut in opus pessimum maliloquii consuetudo demergat, aut turpium obscenitate sermonum dicata Dei laudibus sanctorum lingua sordescat. Quis enim ferat  ex uno eodemque ore nunc diuina eloquia, nunc demonum uerba prodire? Quis ferat unam eamdemque linguam Deo psallere et cantare diabolo? Atque ut plenius que quantaque sint maligni sermonis incentiua dignoscamus, sanctarum Scripturarum uel pauca recurramus exempla. Malus enim sermo Magi Simonis de ore processit, cum oblato apostolis pretio uenundari sibi Dei gratiam postulat. Malus sermo Aegyptie mulieris de ore processit, que castum Ioseph in concubitum suum turpi allocutione succendebat. Malus sermo auarissimi regis Achaz de ore processit, 683 qui flamma uesane cupiditatis accensus impudenti lingua uineam poscebat alienam, et rem sibi indebitam, Iezabel uxoris sue maliloquio ministrante, occisi pauperis morte possedit. Malus  sermo traditoris Iude de ore processit, cum dominicum sanguinem Iudeorum principibus impia collocutione uendebat. Audite adhuc, carissimi, quanta in homine per diuina eloquia non solum oris, sed et oculorum disciplina formatur. Ait quippe Apostolus, sicut dictum est: Omnis ergo sermo malus ex ore uestro non procedat . Ait et Dominus: Qui uiderit mulierem ad concupiscendum eam, iam mechatus est in corde suo . Perspicitis, fratres,  quanta cura et quanta sollicitudine prohibemur uel loqui turpia, uel 684 uidere; quanto preceptorum consensu bonus Dominus et seruus fidelis nostrorum destruunt organa peccatorum. Ille enim oculos cercet, hic linguam, quia per oculos in cor hominis irrepit libido, et concupiscentia cordis ministerio lubrici sermonis impletur. Per hec ergo mandata et Christus sordentem purgat aspectum, ne per oculos  ad interiora pectoris nostri possit patrare peccatum; et linguam nostram emendat Apostolus, ne turpe desiderium turpior sermo perficiat. Propter quod, dilectissimi, omni cum uigilantia caueamus ne sermo malus aut turpis nostro de ore procedat, ut preces nostras, quas suscipi oramus in celo, casta ad Deum lingua transmittat.




SERMO CXII. De seruo centurionis in Euangelio.





ADMONITIO.


Benedictini monachi congreg. S. Mauri opp. S. Ambrosii editores, etsi apertis uerbis indicauerint concionem hanc Ambrosio non esse ascribendam, attamen eamdem in fine sermonum eius num. 63 collocarunt; quam ueriti fuimus in collectionem nostram traducere, donec nostris oculis uidimus in cod. 99 S. Crucis in Ierusalem nomine S. Maximi relatam num. 94, et iudicium etiam doctissimi cardinalis Besutii. Is igitur scribit: Postremus sermo, quem S. Maximi existimo, est de seruo centurionis in Euangelio; in dedicatione basilice, cuius principium est: Legimus in sancto Euangelio, etc. . . . . qui quidem non est pro festo. Dedicationis ecclesie, ut nunc in more habemus, sed est sermo ad populum habitus, cum de nouo a comite, qui ibidem imperatoris nomine comesque appellabatur, basilica constructa fuit. Laudat quoque in eodem duos uiros, uitalianum et Maianum, qui, etsi mediocres in seculo fortunisque tenues, tabernaculum tamen basilice construi fecerint. Accedit etiam testimonium codicis Sangallensis num. 75.

 ARGUMENTUM.---Quid Maximus hoc in sermone tractauerit satis ex superiori eminentissimi Besutii iudicio exploratum est.

Legimus in S. Euangelio, cum centurionis cuiusdam seruus qui erat illi pretiosor, e graui paralysis egritudine laboraret, et per seniores Iudeorum ille centurio rogaret Saluatorem ut eius doloribus mederetur , inter cetera ad maiorem commendationis gratiam sermonis Iudeorum dixisse Domino: Dignum est ut hoc illi prestes: diligit enim gentem nostram, et synagogam ipse edificauit nobis . Si ergo commendatur Domino qui edificauit synagogam, quanto est commendatior qui edificauit ecclesiam? Et si is meretur gratiam qui impietatis receptaculum prestitit,  quanto maiorem meretur gratiam qui religioni domicilium preparauit? Et si ille celesti misericordia uisitatur qui construxit locum ubi Christus semper negatur, quanto magis uisitandus est [a 1Kb] qui fabricari fecit tabernaculum ubi Christus quotidie predicatur? In centurione enim Dominus non quid operis fecerit, sed qua mente operatus sit comprobauit. Nam qui id temporis quo nondum Christiani erant sollicite synagogam fecit, si fuissent utique Christiani, intelligitur quod multo sollicitius fecisset ecclesiam. Sed tamen licet synagogam edificet, Christum predicat; in ipso enim opere commonet Phariseos debere illos suscipere Saluatorem, et demonstrat propterea se tabernaculum amplius addidisse, ut multipliciter ibi Domini gloriam loquerentur. Si enim credit in Christum  conditor synagoge, multo magis credere debet habitator ipsius synagoge. Centurio ergo, si iustificatus est propter opus fragile uel terrenum, iustificandus plane uir clarissimus et prouidentissimus comes noster propter opus tam perpetuum uel celeste: qui comes, sicut est centurione dignitate potior, ita et fide debet esse deuotior. Sapiens uir et religiosus comes, qui quantum in bello imperatori militat Saluatori,  et quantum festinat de hostium manibus captiuos eruere, tanto 685 magis festinat a diaboli se sacrilegio liberare. Ibi inimicos terreni regis interficit, hic aduersarios Domini celestis insequitur; ibi barbaros uincit, hic demones. Sapiens, inquam, qui sicut comes imperatoris est, ita et comes Christi esse desiderat. Nam bene utique et religiose agendo, dignitatem suam cupit esse perpetuam, secundum quod scriptum est in propheta: Et uos, o boni reges, bonas facite uias uestras et studia uestra, et audite uocem Domini Dei uestri, et penitebit Dominum mali quod locutus est aduersum uos . Ergo cum centurio rogaret Dominum ut de morte erueret egrotantem, et uellet Dominus ad domum centurionis pergere, in qua seruulus decumbebat, ait centurio:  Domine, non sum dignus ut intres sub tectum meum. Excusat igitur centurio, et ne sub tectum eius ingrediatur Dominus indignum se dicit. Ecce dignus est comes noster, sub cuius tectum hodie Saluator ingreditur. uideamus ipsa centurionis excusatio quam habeat gratiam; ait enim: Domine, non sum dignus ut intres sub tectum meum, [b 1Kb] sed tuntum dic uerbo, sanabitur puer meus . O fides Christiana, que cum humilitate totum impetrare consueuisti. Ecce religiosus centurio ad accipiendam salutem dignior fit, dum se profitetur indignum; et dum edes suas iniuriosas putat, magis eas honorificas fecit et gratas. Magne enim et perfecte fidei uir, qui intelligeret Christum Dominum celorum esse, dum uerebatur ne hospitii sui eum angusta 686 non acciperent. Ergo  contradicente centurione, non pergit ad domum Dominus. Non pergit Dominus, sed pergit Domini medicina; non uisitat egrotum Saluator, sed uisitat sanitas Saluatoris. De fratribus uero nostris sanctis uiris uitaliano et Maiano quid dicam? Scio illos gloriam ab hominibus non querere, nisi a solo Deo: sed tamen laudem eorum, etsi ego taceam, ipsa opera loquuntur; ad ipsorum enim laudem pertinet quidquid  in aliis paulo ante laudauimus. Nam hoc tabernaculum, etsi plurimi construxerunt, hi tamen sumptu operati sunt uno assensu. Et quo tandem sumptu, cum sint in seculo mediocres et tenues? Illo scilicet de quo ait Apostolus, abundantia fidei et diuitiis simplicitatis . Est enim sanctis uiris semper diues ipsa paupertas. Unde credo hos beatos hanc ecclesiam non minus orationibus quam impendiis fabricasse; sic enim oportebat ut opus Christi precibus magis cresceret quam cementis. Totam enim  substantiam et in huius facturam operis expenderunt, et ipsis certe nichil deest. Ipsa plane est, sicut diximus, diues locuplesque paupertas, que expendit omnia et possidet omnia. Sed hec a Deo benedicta est, sicut illa uidua de qua dicit Dominus in Euangelio : Mulier hec uidua pauper plus quam omnes misit; nam omnes hi ex abundanti sibi miserunt in munera Dei, hec autem totum uictum suum quem habuit misit.




SERMO CXIII De eo quod scriptum est: uenite ad me, omnes qui laboratis et onerati estis. Matth. cap. XI.





ADMONITIO.


Ex Anecdotis Muratorii tom. Iu, pag. 109, hunc sermonem mutilum, ut iacet in codice Ambrosiano hausimus, fragmentum quoque eumdem Muratorium secuti publicamus.

 ARGUMENTUM.---Christus Dominus discipulis suis in semetipso imitanda doctrine sancte proponit exempla. Quale sit illius iugum et onus.

Cum omnipotentis Dei Unigenitus quis quantusque esset manifestare hominibus uellet et bonitatis sue fontem proposuisset aperire mortalibus, sic ait: Omnia mihi tradita sunt a Patre meo, et nemo nouit Filium nisi Pater, neque Patrem quis nouit nisi Filius, et cui uoluerit Filius reuelare ? Hec, carissimi, alterna Patris Filiique cognitio unam sine dubio atque indiuisam ostendit esse substantiam. Sollicitius nunc intendite, fratres, que quantaque sit apud Dominum ac Redemptorem nostrum diuine uirtus nature, celestisque doctrine sapientia, et clementissimi eius pectoris incomprehensa benignitas. Postquam enim a  Deo Patre suo, sicut euangelicus sermo testatur, tradita sibi uniuersa professus est, neque, etc. 687  . . . . . de dolosis simplices, de iracundis placidos, humiles de superbis. Reficit ergo, imo refacit nos Christus, cum aut seuerioribus monitis committenda preuenit scelera, aut indulgentie sue munere perpetrata remittit. Tollite, ait, iugum meum super uos, et discite a me quia mitis sum et humilis corde . uere mitis est Christus, quia ob hoc descendit de celo, ut per opprobria iniuriasque suas peccantibus semper mortalibus indulgentiam largiretur. Et uere est humilis, qui ut mori pro mortuis posset, carnalem sibi dignatus est consociare naturam. Mitis sum, inquit, et humilis corde. Corde se esse humilem Dominus profitetur,  quia illa uere humilitas sancta est, que de religiose  mentis proficiscitur puritate, non que de uitioso pectore conscientia trepidante descendit. Discite, ait, a me, quia mitis sum et humilis corde. Quam bene docet talis magister, qui discipulis suis in semetipso imitanda doctrine sancte proponit exempla. uos autem, carissimi, non ad humanam fragilitatem, sed ad illum semper intendite qui que faciebat loquebatur, et que locutus est fecit. Tollite, ait, iugum meum super uos, quia 688 iugum meum suaue est, et onus meum leue. Iugum Christi, fratres, omnia diabolici iugi colligamenta dissoluit. Iugum Christi non inurit colla, sed ornat. Iugum Christi non deprimit capita nostra, sed continet. Iugum Christi sulcante uomere fidei, uitiorum omnium gramina sentesque succidit. Iugum Christi concordibus caritatis uinculis in eternam  societatem Deum hominumque coniungit. Quid etiam de onere Dominico prosequar, quod quidem huiusmodi est, ut ceruicibus nostris peccatorum omnium pondus auertat? Onus enim Christi pudicitie est, onus Christi humilitas est, onus Christi patientia est, onus Christi contemptus est mundi, et pro confessione nominis eius beati tormenta martyrii. Hec nobis, fratres, saluberrima uite onera Saluator imponit, ne mortiferis mundi huius ponderibus obruamur. Atque ideo deuotioribus studiis capita nostra iugo euangelico submittamus, subiiciamus et humeros nostros delectabilibus sancte conuersationis oneribus, quatenus omnipotens nos Deus noster a durissimo diabolice captiuitatis iugo et ab onere misere seruitutis, ut uere bonus et ut uere mitis eruere et liberare  dignetur.




SERMO CXIu. Super illa uerba Euangelii: Quis putas maior erit in regno celorum? etc. Mattn. cap. XuIII.





ADMONITIO.


In hunc Euangelii locum homilie, cuius initium est: Si diligenter audistis euangelicam lectionem, etc., quam num. 85, col. 283 huius uoluminis edidimus, S. Maximum auctorem esse ibidem ostendimus. Igitur et hic sermo eidem tribuendus est; quod homiliam cum inscriptione: Item unde supra, in laudato ibidem Casanatensi codice sequatur, similique sit scribendi ratione confectus.

ARGUMENTUM.---Statuto in medio puero, Dominus uult ut simili exemplo sine malitia et sine dolo in seculo presenti uiuamus. Patriarche et apostoli pueri a Domino appellantur, quorum exemplum imitari debemus. De mola asinaria suspendenda in collo  scandalum facientium; hereticorum cumprimis atque Iudeorum.

Ignorantes adhuc discipuli quanta esset gloria humilitatis, de meriti sui uel honoris prelatione certabant,  dicentes ad Dominum: Quis putas maior est in regno celorum ? Contentionem discipuli habebant quis maior esset in regno celorum, cum sine dubio apud Deum ille maior habeatur qui humilior fuerit, dicente ipso: Qui se exaltauerit humiliabitur, et qui se humiliauerit exaltabitur . Unde non immerito ad amputandam huiusmodi discipulorum suorum non necessariam contentionem: uocauit, inquit, iehsu puerum, et statuit eum in medio eorum et dixit: Amen dico uobis, nisi conuersi fueritis et efficiamini sicut pueri, non intrabitis in regno celorum . Statuto in medio puero ad exemplum ipsius Dominus discipulos adhortatur, ostendens quod si unusquisque sicut puer effectus non fuerit, intrare in regnum celorum non possit. Sed non idcirco Dominus  exemplum puerorum attulit, uel ideo effici nos tanquam pueros iubet, ut etate pueris similemur, cum 689 etas iam senior rursum ad infantem redire non possit; sed ut infantiam puerorum et innocentiam imitemur. Nouit beatus Apostolus quemadmodum pueri esse a Domino iubeamur cum dicit: Nolite pueri effici sensibus, sed malitia paruuli estote, ut sensibus perfecti sitis . Puer enim uel paruulus malitiam seculi non nouit, peccatum facere nescit, proximo malum non operatur, iram non tenet, neminem odit, diuitias non querit, gloriam mundi ipsius non miratur, patrem semper sequitur, a matre non recedit. Hac ergo de causa uult nos Dominus tanquam pueros effici, ut simili exemplo sine malitia et sine dolo in seculo presenti uiuamus. Peccatum  fugiamus, malum proximo non operemur; iram non teneamus, non diuitias, non gloriam seculi requiramus. Patrem semper sequamur, id est Deum, cuius filii per adoptionem esse iam cepimus, a matre non recedamus, id est ab Ecclesia, per quam Deo spiritualiter nati sumus. In huius matris gremio, tanquam paruuli sinu patris proprie constituti requiescamus. Huius salubri doctrina quotidie denutriamur, ut in fide et gratia baptismi crescamus; secundum quod Petrus in Epistola sua testatus est, dicens: Infantes, lac adamate, ut in eo crescatis . Ostendit nobis et sanctus Ioannes in Epistola sua qualiter pueri esse debeamus, cum dicit: Scribo uobis, pueri, quia cognouistis patrem . In hoc ergo pueri esse precipimur, ut patrem agnoscamus; ut innocentes  et simplices sicut columbe in hoc mundo uiuamus. uolens igitur Dominus huiusmodi in nobis esse similitudinem puerorum, non immerito presenti loco ait: Nisi conuersi efficiamini sicut pueri, non intrabitis in regnum celorum. Quicunque ergo humiliauerit se sicut puer iste, hic maior est in regno celorum. Eum ergo maiorem in regno celorum futurum euidenter Dominus manifestat, quicunque humilitatem et innocentiam pueri fuerit imitatus. Denique ipse Dominus, ut nobis perfecte ex se exemplum humilitatis ostenderet, etiam ipse assumpta carne effici puer dignatus est, secundum quod scriptum de eo legimus: Quoniam puer natus est nobis, et filius datus est nobis, cuius imperium factum est super humeros  eius . Inde namque etiam SS. patriarcne e apostoli a Domino pueri nuncupati sunt, secundum quod scriptum de ipsis legimus: Ecce ego et puer quos dedit mihi Dominus , quia tanquam pueri sine dolo, sine malitia permanserunt. Imitemur igitur huiusmodi puerorum exemplum, id est omnium sanctorum, ut in regno celorum intrare cum ipsis mereamur. Imitemur ipsius Domini humilitatem, qui salutis nostre causa puer esse dignatus, ut cum ipso regnare 690 possimus. Et merito addidit: Qui autem accipit unum talem puerum in nomine meo, me accipit; ostendens quod quicunque seruum fideliter credentem in Christo, et secundum pueri innocentiam uiuentem recepit, se recipiat. In cuius susceptione idcirco se recipi Dominus dixit, ne aliquem  huiusmodi seruum Dei humiliter uiuentem contemptui haberemus. Propterea addidit dicens: Quicunque scandalizauerit unum de pusillis istis qui credunt in me, expedit ei ut suspendatur mola asinaria in collo eius, et demergatur in profundum maris. Necesse erat ut post premium deuote fidei infidelitatem damnatio sequeretur. Sicuti enim fidelibus hominibus scandalum facientibus pena debetur, et quam graue peccatum sit scandalum facere, ex hoc ipso cognoscimus, cum Dominus expedire dicat huiusmodi homini, ut mola asinaria suspensa in collo eius in profundum maris demergatur, quam ut unum de pusillis in Christo credentibus scandalizet. Ut preuento peccati scandalo huiusmodi, si fieri potest, hac sententia, in presenti uita sine scandalo uiuere, quam cum scandalo  penam eternam illius mortis malimus incurrere. Si igitur hoc Dominus de eo qui unum scandalizat de pusillis loquitur, quam putamus penam habituros hereticos, qui per prauam et perfidam doctrinam non uni, sed integre Ecclesie scandalum faciunt? Et quamuis dictum hoc Domini de mola asinaria etiam simpliciter possit intelligi, tamen secundum mysticam rationem in significatione mole asinarie plus aliquid potest intelligi. Animalia que ad molam iungi solent, clausos oculos habere consueuerunt. Unde mole significatione labor uite presentis ostenditur. In asino uero gentilis homo monstratur, qui sine cognitione Dei et lumine fidei tanquam cecum animal in labore seculi uiuit. Profundum uero maris profundum errorem mundi. Et ideo bene dixit expedire tali qui scandalum  facit molam asinariam suspendi in collo eius et demergi in profundum maris. In quo maxime Iudeum significare uidetur, qui de cruce Christi, de predicatione nominis eius scandalum pati cognoscitur. Huic ergo tali expediret, si in cecitate erroris gentilis ueluti in profundum maris demersus uersaretur, quam sub predicatione legis, per quam lumen ueritatis agnoscere se Iudeus existimat, de Christo uel apostolis eius, quos paruulos appellat, scandalum pateretur; quia facilius est gentilem sine lege Christo non credere, quam Iudeum uiuentem sub lege, legis ipsius Dominum denegare. Possumus autem in mola asinaria etiam duo Testamenta significata 691 cognoscere, per que unusquisque scandalum faciens  iusta sententia colligatus, in interitum mortis demergitur. Quam sententiam mole asinarie maxime in populo Iudeorum impletam agnoscimus: qui cum sepe scandalum aduersus Dominum et aduersus eius apostolos excitarent, eorumdem duorum Testamentorum auditu, uelut ad 692 quoddam remedium salutis, amisso regno proprio, in profundum maris demersi  sunt, id est in congregationem gentium diuersarum dispersi; qui in errore mundi istius tanquam in profundo maris inhabitant, Creatorem celi ignorando Dominum ac Saluatorem nostrum Iesum Christum, cui est salus et gloria in secula seculorum. Amen.




SERMO CXu. In aduentu diuitum.


uincere diabolum, ipso suffragante Domino, potuit quicunque salutaria Dei precepta suspirans studuerit exosam cunctis tumide mentis sue inclinare superbiam, radicem malorum omnium, auaritiam cercere; inimicam bonarum uirtutum refrenare luxuriam, hostem sancte castitatis inuidiam mitigare, usurarum etiam perniciosa non amare compendia, custodem pacis iustitiam muneribus non grauare, noxia factionum  horrere commenta, inglorium et nonnunquam  cruentum indebiti honoris ambitum declinare, incentiua discordie, contumeliose lingue maledicta cohibere, mendacia nichilominus, que uitam maculant, animam uulnerant, amicitias dissipant, Christiano ab ore repellere, atque ab omnibus superstitionibus demonum idolorumque sacrilegiis, per que uel maxime benignitas omnipotentis offenditur ueri Dei amore diffugere.




SERMO CXuI. In aduentu diuitum.


Qui enim propriis abundat bonis, seculi thesauros non requirit. Bona enim propria, honestas, sobrietas, misericordia, castitas, que bona omni auro magis sunt pretiosa, ut sciatis, quia his ipsa uiliora sunt metalla. Auri talenta erui possunt, argenti uasa comparari possunt, honestas sola non potest erui; honestas enim non eruitur, sed acquiritur, quia non constat pretio, sed uirtute. Tu igitur qui aurum possides, si placet, bona inuicem conferamus. Tu cum peregre proficisceris, thesauri tui domi remanent, quibus longe a te positis semper trepidare, et semper incertus es,  ne, cum domum redieris, non habeas que habebas. Ita  dum semper amissionem eorum metuis, apud conscientiam tuam nudus et pauper es. Ego autem quocunque iero, mee diuitie me sequuntur, nec separari a me possunt bona, quoniam non terreno specu, sed thesauro pectoris retinentur. Tu cum recedis a seculo, relinquendo tuas diuitias, perdidisti; ego autem, cum mihi de hoc mundo migrare contingit, diuitias meas ad paradisum ueho; tuas diuitias post mortem, exemplo illius purpurati diuitis, ignis et tenebre subsequuntur; meas diuitias, exemplo Lazari, sinus Abrahe et beatitudo suscipiet.






ADDENDA.





ADMONITIO.

Iam quod in schedis omissi essent sermones duo de Pentecoste, et pag. 521 indicati, postremo reperti, addendi forent  , contigit ut in limine absoluende editionis ea tandem que operum sancti Maximi excerpta iamdiu ex manuscriptis codd. biblioth. Galliarum regis exspectabantur, aduenerint. Premonitos autem lectores uolumus, quod spectat primum ad duos sermones addendos , utrumque nunc primum in lucem nos producere ex uetustissimo codice sancti Dalmatii, persepe laudato, cui accedit testimonium codicis Taurinensis, apud quem sunt homilie 16 et 17 cum epigraphe: Item de Pentecoste. De codicibus uero Gallicis in prefatione, pag. 24, diximus nos plura ex his sperare, sed quamuis diligentissimus et eruditissimus P. Petrus Paulus Druon Benedictine congregationis Sancti Mauri a prestantissimo presule Iosepho ab Auria archiepiscopo Seleuciensi pontificio legato apud Galliarum regem ad hoc electus plurimum temporis et laboris in innumeris pene uoluminibus manuscriptis euoluendis insumpserit, tantis curis eius et sollicitudinibus fructus non omnino respondit. Ex sermonibus ergo ab eo missis aliqui in nostra hac collectione impressi iam sunt; nonnulli in corpore, et in appendice operum sancti Augustini; alii in omnibus sancti Leonis Magni editionibus leguntur. Quod remanet a presulis Taurinensium Maximi elocutione penitus distat, ut ex quibusdam excerptis constabit. Singulorum initia et finem dabimus, prout exstant, seruato ordine Parisiensis manuscripti.



SERMO I de Aduentu Domini.


Hic depromptus asseritur ex codicibus 3786 et 3802, et incipit: Mouet fortasse uos, fratres, etc., premissa prefatione: Igitur quoniam pro tempore spiritualibus epulis reficere nos debemus, etc. Nihil nobis ex his deest, ut uidere est pag. 5.



SERMO II de Natali Domini.

Audistis, fratres carissimi, quemadmodum nobis beatus euangelista hodie generationis Christi retulerit sacramentum,  etc. Desinit: Igitur diem festum celebramus non humane deuotionis, sed diuine dignationis, etc.

Adnotatur ab excerptore erutus ex cod. 3783 seculi XI, et in aliis pluribus manuscriptis sancto Maximo attributus. uerum rhapsodia potius dicenda ex diuersis locis congesta, cuius non exigua pars legitur in sermone 1 de Natali Domini, quem inter suppositos sancto Maximo Taurinensi collocauimus in appendice pag. 26.



SERMO III in Natale Domini.


Natalis dominici dies hac de causa a Patribus uotiue solemnitati institutus est, etc. Desinit: Quemque ideo obseruare per reuolutum circulum anni festa solemnitate debemus, ut in memoriam reuocetur quod natus est Christus. Indicatur cod. 3786, a quo exscriptus, et sex aliorum codd. testimonio confirmatur sancto Maximo. Nisi iisdem laboraret ineptiis, inter dubios saltem locum haberet; sed neque illam in classem est traducendus. Preterea fragmentum potius quam sermo uidetur.



SERMO Iu in Natale Domini.

Castissimum Marie uirginis uterum, sponse uirginis clausum uentris cubiculum, signatum pudoris cenaculum merito plenissime collaudarem, etc. Desinit: Gaude itaque, Ioseph, nimiumque gaude uirginitati Marie in natiuitate Redemptoris et in apparitione Saluatoris; et ita Ioseph separatus est a concubitu uxoris, ut pater dicatur Saluatoris, etc. Redditum habemus  ex cod. reg. biblioth. 3786, confirmantibus, ut fertur, pluribus aliis manuscriptis codicibus. Maurini in appendice serm. sancti Augustini edit. Paris. pag. 323 collocarunt. Nos penitus reiicimus, et nobiscum sentiet quilibet uel leuiter sanctum Maximum Taurinensem gustauerit.



SERMO u in Natale Domini.

Rogo uos, fratres carissimi, ut libenti animo sermones quos Dominus dabit suscipiatis in hac dulcissima die, etc. Desinit: Et uos omnes in celestibus horreis, ubi frumenta congreganda sunt, misericors Dominus intromittat; cui est honor, etc. Ab eodem codice supra signato sermo hic depromptus est; pariterque in eadem sancti Augustini appendice reperitur, et in edit. Antuerp. exstat col. 159. Maurini, qui optime sancti Maximi opera nouerunt, ne subodorarunt quidem ad eum pertinere.



SERMO uI in Natale Domini.

 Hodie ueritas de terra orta est, Christus de carne natus est. Gaudete solemniter, et sempiternum diem hodierno quoque admoniti cogitate, eterna dona spe firmissima concupiscite, etc. Desinit: Qui propter uos formam serui accepit, in illo libertatem accipiamus, qui propter nos de terra ortus est, in illo celum possideamus, etc. PP. Maurini genuinos inter sermones sancti Augustini locum dederunt, ut constat ex edit. Antuerp. col. 623, estque sermo 9 de Natali Domini.



SERMO I in Epiphania Domini.

Iustum et rationabile, dilectissimi, uere pietatis obsequium est in diebus quibus diuine misericordie opera prestantur toto corde gaudere, etc. Desinit: uel excipiendarum supplicia passionum sacramentum fidei ex rerum diuersitate turbarent, cum iustificari omnino non possent, nisi qui Dominum Iesum Christum, et uerum Deum, et uerum Dominum, et uerum hominem crediderunt, etc. Huic sermoni ab alio codice nempe 1646 seculi XI exarato, ut fertur, nulli alii codices suffragantur.  Et uero quidem, cum editus sit inter sermones sancti Leonis Magni num. 33 De Epiphania Iu anno 1753, pag. 84 edit. Romane.



SERMO II in Epiphania Domini.

Hodiernam festiuitatem, dilectissimi, apparitio Domini Saluatoris nostri, sicut nostris [F. nostis] illustrat, et hic ille est dies quo agnoscendum adorandumque Dei Filium tres magos preuia stella perduxit, etc. Desinit: Dilatio enim uindicte dat locum penitentie, etc. Editus pariter ut superior pag. 88, num. 5, De Epiphania Domini.



SERMO III in Epiphania Domini.

Hodierne diei per uniuersum mundum nota solemnitas quid nobis afferat festiuitatis, quidue anniuersaria repetitione commemoret, etc. Desinit: Iesum Christum agnoscentes, atque laudantes tanquam in auro, et thure, et myrrha honorantes, superest, etc. PP. Maurini non  ueriti sunt hanc concionem ab eodem cod. 1646 exscriptam inter Augustini genuinos fetus edere in cit. uolum. pag. 914.



SERMO I in Quadragesima.

Ante hos dies deuotionem sancte Quadragesime predicantes, etc. Desinit: Ille enim corpus ad tempus nutrit, hic autem animam reficit in eternum, etc. Plurimis confirmati codicum testimoniis inter homilias sancti Maximi num. 38 locum dedimus, et est pag. 109. In cod. Paris. recensetur num. 3785 et num. 3777.



SERMO I in octaua Pasche.

Letemur, fratres carissimi, in Christi resurrectionis die; communis enim omnium, communis est nostra letitia, communis plene, quia omnes illo resurgente resurreximus, etc. Desinit: Non igitur mirandum est, si in Saluatore tam crudeles fuerunt, qui exstiterunt in suos posteros tam crudeles. Hic et sequens sermo, quos monachus Benedictinus Gallus retulit exscriptos ex codice bibliothece regie 3814, integrum sermonem  conficiunt quem ex Muratorio, Anecdot. tom. Iu, hac in collectione recudimus, et est primus in Paschatis solemnitate col. 741. Omissum est initium: Exsultandum nobis est, usque ad uerba: temporis absumit uetustas. Cetera perfecte concordant.



SERMO II in octaua Pasche.

Non immerito in hac die sanctus Dauid sine exceptione exsultandum precepit, et letandum, in qua totius mundi gaudia celebrantur, etc. Desinit: Sicut ait beatus euangelista, Erat lux uera que illuminat omnem hominem uenientem in hunc mundum, etc.



SERMO I in Ascensione Domini.

Omnia que Dominus noster iehsu Christus, fratres carissimi, in hoc mundo sub fragilitate nostra miracula edidit nobis proficiunt, etc. Desinit: Sed secum potius celo sanctificatum corpus acquirat, etc., natura gloriosior: ipso adiuuante, qui uiuit et regnat, etc. Non  refert ut pluribus hoc de sermone eruto ex codice Parisiensi 3781 disseram. Ut habeas quid sentiendum sit, uide iudicium PP. Maurinorum in appendice serm. S. August. num. 176 edit. Antuerp. col. 213.



SERMO I in natale sancti Ioannis Baptiste.

Post illum sacrosanctum Domini Natalis diem nullius hominis natiuitatem legimus celebrari nisi solius beati Ioannis Baptiste, etc. Desinit: Quis, inquam, nisi obediendo doctoribus, et uitiis et iniustitiis ex cupiditate nascentibus resistendo, deflectendo peccata, et ea ieiuniis atque eleemosynis redimendo, etc. Ut superior pariter ab iisdem editoribus uulgatus est in appendice serm. sancti Augustini num. 63, pag. 563. Nihil ergo nos mouet auctoritas cod. Parisien. 3785, qui sancti Maximi nomen defert inscriptum.



SERMO I in uigilia apostolorum Petri et Pauli.

Natalem hodie adiuuante Domino apostolorum celebramus, quorum memoriam uniuersus mundus amplectitur, etc. Desinit: Magus uolat, ille alta petit, ut profundius  cadat; tu terre caput applicas, ut celum possideas interemptus, prestante Deo, etc. Post tot eximias sancti Maximi nostri orationes de sanctis apostolis Petro et Paulo, quas supra dedimus, rationis sensum amisisse uideremur, si infelicem hanc uerborum congeriem ei adiudicauerimus. Bene adnotatur sermo exscriptus ex codice 3817 seculi XIu, nam eui illius infelicitati respondet.



SERMO I in natali sancti Laurentii martyris.

Beati Laurentii, fratres carissimi, noua festiuitas Ecclesiam Dei iugiter in gaudia letitie spiritalis accendit, etc. Desinit: Pro flamma, quam protulit apud omnipotentem Dominum incorrupte lucis illuminatione gaudere, etc. Inter homilias de Sanctis col. 341 iam publicauimus, nec aliud addendum occurrit, nisi ut a codice Parisiensi 3809 sententiam nostram confirmari moneamus.



SERMO I de natiuitate beate Marie.


Licet omnium sanctorum, fratres carissimi, ueneranda nostris sint studiis merita, precipue tamen gloriose semperque uirginis Dei Genitricis Marie toto nobis affectu est ueneranda natiuitas, etc. Desinit: Habetis adiutricem uestri certaminis hanc beatam et gloriosissimam, sub cuius protectione confugiatis, uirginem et Matrem, etc. Festum Natiuitatis beate Marie uirginis nonnisi octauo seculo celebrari cepit in Ecclesia; nichilque habet Maximiane uene; sed puerilibus insipidisque sententiis auctor eum concinnauit. Non miror amanuensis inscitiam, qui in codice Parisiensi 3820 eloquentissimo sancto presuli Taurinensi inscripsit.



SERMO I in dedicatione ecclesie.

Hodie, dilectissimi fratres, anniuersariam huiusce sancte ecclesie consecrationis festiuitatem totis nisibus mente deuota celebremus, etc. Desinit: Et gaudeamus  de tanta festiuitate, ut participes in celis inueniri mereamur, etc. In appendice nostra sancti Maximi inter spuria scripta col. 78 collocauimus, cum toto celo  eius orationis ratio a phrasi ornatuque dicendi S. antistitis Taurinatum dissonet. Quemadmodum igitur testimonium codicis uatic. Regine 539 nichili duximus, ita neque codicis Parisiensis 3822 auctoritas ab eadem sententia nos reuocat.



[* 1Kb] SERMO I in aduentu diuitum.

uincere diabolum, ipso suffragante Domino, poterit quicunque salutaria Dei precepta suspirans studuerit exosam cunctis tumide mentis sue inclinare superbiam, etc. Desinit: Benignitas omnipotentis offenditur ueri Dei amore diffugere, etc.



SERMO II in aduentu diuitum.

Qui enim propriis abundat bonis, seculi thesauros non requirit, bona enim propria, honestas, sobrietas, misericordia, etc. Desinit: meas diuitias exemplo Lazari sinus Abrahe et beatitudo suscipiet. Uterque indicatus sermo dicitur depromptus ex eodem cod. Paris. 3776, sed potius fragmenta inscribenda sunt, que sancti Maximi nomine exornari non merentur. Ea tamen  ut specimen insipidi auctoris, a quo aliqui sermones ex descriptis reiectisque prodierunt, exhibemus.



[TRACTATUS S. MAXIMI.]





PRAEFATIO AD TRACTATUS S. MAXIMI.

693 Iacobus Sirmundus in perquirendis ueterum Patrum scriptis solertissimus, tres sequentes sermones seu tractatus in codice Floriacensi S. Augustino ascriptos inuenit. Eadem sub inscriptione reperit in uetustissimo codice Remigiano. Eos cum tribus aliis sermonibus, olim apud eumdem Augustinum de Tempore inscriptis, qui a monachis S. Mauri tom. u, in appendice num. 237, 238, 239, collocati sunt, contulit, nec stylo dissimiles censuit. Preterea horum meminit Iuo Carnutensis in decreto de Baptismo, diuoque Augustino attribuit. Sed Iuo sermonem cuius exordium est Promisimus, et est secundus in ordine nostro, homiliam tertiam uocat, et subinde homiliam quartam eam qui incipit Hucusque, et hic est tertius sermo, siue tractatus. In codice Remigiano sermo Promisimus, qui nimirum ibi est in ordine quintus, ita sub initium habet: Prima ergo et secunda predicatione de his tantum locuti sumus, etc.; et nunc uero de interioribus iam mysteriis locuturi sumus, etc. Leidardus Lugdunensis episcopus non pauca ex sermone cuius initium Omnis quidem Dei sermo, etc., transtulit in librum quem Caroli Magni iussu de Baptismo edidit, uulgatum seculo superiore in Analectorum tom. III, sed nullum auctorem designat. uid. tom. uI edit. Antuerp. S. Aug., an. 1700, col. 768 et seqq. Sed quidquid senserint alii de his tractatibus, nos S. Maximo Taurinensi adiudicamus, tribus innixi antiquissimis codicibus mss. in inscriptione in eoque auctore designando consentientibus. Horum est prior codex abbatie olim S. Dalmatii. Alter est codex de Appannis. Tertius denique est codex Maioris Ecclesie Taurinensis, apud quem locum tenent n. 5, 6 et 7 sermonum de Baptismo. Apte quidem ad eos Tractatus huiusmodi inscriptio, cum in iis de mysteriis agatur que illo sacramento continentur. uigebat enim tunc temporis mos in Ecclesiis tam Orientalibus quam Occidentalibus, ut in sabbato sancto baptismus adultis solemniter administraretur. Consuetudinem illam episcoporum, imo Ecclesie disciplinam satis probant S. Cyrilli Hierosolymitani Catecheses et Institutiones, seu libri de mysteriis et de sacramentis, qui sub Ambrosii nomine uulgati habentur, ut alios omittamus. S. Maximus ergo, qua pollebat facilitate ex tempore docendi plebem suam, ut eam ad Christianam religionem informaret, hac opportunitate tres tractatus habuit; quibus, etsi non omnia, plura certe tanti sacramenti mysteria neophytis suis explanauit.

Primo itaque tractatu, et in limine eiusdem rationem reddit cur his adhuc catechumenis admirabilia Dei munera que in baptismo conferuntur siluerit, atque ait illos nondum dignos reputari ut in secretiora sancte religionis penetralia admitterentur. Ex hoc autem constat Ecclesie disciplinam, quam arcani appellabant, Maximi diebus non relaxatam, sed omnem obseruantiam obtinuisse. Que uero fuerint documenta catechumenis tradita ab episcopis, adeo copiose exposita sunt apud scriptores qui de catechumenatu egerunt, ut superuacaneum sit in re notissima immorari. Maximus igitur, pretermissis primis precibus que a sacerdote baptismi ministro fiunt in sacramenti preparationem, omissis baptizandorum petitionibus atque exorcismis, omissa etiam trina in uultu insufflatione, atque salis in os immissione, qui ritus in Ecclesia sunt antiquissimi, exponere incipit quid aurium unctio significet. Docet ergo hac ratione ante reliquas corporis partes aures perungi, quia introitus fidei et totius sancte doctrine ad animam per aures admittitur, et de auditu intellectus exoritur. Hinc oportet ut ab illis organis nostra incipiat sanctificatio a quibus prima eterne ueritatis semina recipiuntur, et in animam demittuntur. Nemo enim sine auditu percipere ualet doctrinam fidei, qua illuminetur, et in profunda auctoris gratie ignoratione se uersatum esse cognoscat, ac proinde ad Deum auctorem suum datoremque bonorum omnium diligendum assurgat. Ex pluribus uero sacrarum Litterarum sententiis infert Maximus exoptandam aurium nostrarum sanctificationem, quantaque in custodia seruari aures debeant, ne per praua alloquia celestis sapientie puritas corrumpatur. Obseruandum insuper est dixisse Maximum huiusmodi unctionem oleo benedicto peragi, et non saliua, ut monet Rituale Romanum, quia hac de re diuersis in regionibus diuersus tenebatur usus, et iuxta  Leidardum, 695 aliqui oleo sancto, alii sputo, alii uero nec oleo, nec sputo catechumenorum aures et nares tangebant. Profecto nec in libro de Mysteriis ab Ambrosio, neque ab auctore operis de Sacramentis, quisquis ille fuerit, ulla fit mentio de materia qua illud apertionis mysterium  peragebatur; sed simplex memoratur digitorum tactus cum uerbo ephpheta, id est adaperire, quod Christus surdum et mutum sanaturus usurpauit. Premissa explicatione unctionis aurium, copiose etiam disserit Maximus de narium unctione, similiter ab Ecclesia catechumenis prescripta, ut paratiores in baptismo recipiendo fierent. Considerat S. episcopus organum narium a Deo homini precipue formatum, ut attrahat et emittat halitum, quo eris motu totum  corpus uiuificatur, eoque impedito, uita produci nequit. Cum autem catechumenus in baptismo totum se Deo deuoueat, eiusque fidem et mandata tenere polliceatur, in sanctificatione uitalis spiritus quoddam robur et firmitatem in bono recipit; quare cum S. Iob cap. XXuII dicere possit: Donec superest halitus meus, et spiritus Dei in naribus meis, non loquentur labia mea iniquitatem, nec lingua mea loquetur mendacium . . . . donec deficiam, non recedam ab innocentia mea. Iustificationem, quam semel tenere cepi, non deseram. Proprietatem alteram olei, quo fit narium unctio, contemplans Maximus, scilicet odoris fragrantiam, docet, per illam sensum mentis, siue intelligentiam perfici, unde Christus omnibus terrenis rebus semper preferatur, eiusque suauitate et dilectione renati fonte baptismatis delectentur, et post odorem celestium unguentorum, id est uirtutum currere profiteantur.

His primo in tractatu persolutis, partem aliam rituum, qui in administratione baptismi adhiberi solebant explicandam aggreditur Maximus, et precipue ad illos descendit articulos fidei, de quibus catechumenus interrogatus distinctam confessionem pronuntiare debet. Silentio minime preteribo, Maximum nichil habere de unctione olei sancti, que ante fidei professionem fit in formam crucis in pectore, et in scapulis catechumenis; atque solam commemorare cautionem quam catechumenus dederit, se diabolo, omnibus operibus eius, omnibusque uoluptatibus renuntiaturum. Preclara, ut uerum fatear, est preliminaris sacri fontis commendatio, quem fontem uite appellat, fontem redemptionis, fontem uirtute celesti sanctificatum, et ita sanctificatum ut homines, permulta peccata diluendo, sanctificet. Deinde prosequitur Maximus fideles suos admonens, ne oculis, sed mente concipiant quanti sit facienda aquarum illarum substantia, cuius effectus non a natura, sed a speciali Dei gratia, a uirtute Spiritus sancti, ab ipso Christo, qui aquas suo baptismate consecrauit, est commensurandus. Ubi enim interuenit diuina potentia, elementorum omniumque rerum naturalium uires ad maiora producenda eleuantur. Huic igitur aque cum gratia sanctificationis sit perpetuo connexa, additum fuit a Christo Domino preceptum ea abluendi omnes gentes; adeo ut nemo nisi hoc baptismate tinctus saluus fiat; cum in Euangelio Ioan. cap. III dixerit: Nisi quis renatus fuerit ex aqua et Spiritu sancto, non potest intrare in regnum Dei. Ad propositum tandem suum ut ueniat Maximus, ita alloquitur. In hoc ergo fonte, antequam uos toto corpore tingeremus, interrogauimus: Credis in Deum Patrem omnipotentem? etc. Protestatio seu confessio fidei in Deum Patrem omnipotentem, et in Iesum Christum Filium eius Unigenitum, et in Spiritum sanctum, que a proxime baptizandis requirebatur, adeo uetus est in Ecclesia, ut qui ab apostolis eam repetunt, Actuum apostolorum testimoniis cap. uIII et XuI innitantur. Patres etiam priorum seculorum, ut Dionysius Alexandrinus, Epiphanius, Cyrillus Hierosolymitanus, aliique, quos omittimus, de ea mentionem habent. Cum enim primus accessus ad Deum sit credere, ut inquit Paulus, quia est, docet accedentes ad baptismum, in quo tota Trinitas nostram sanctificationem operatur, oportere ut unum Deum et tres Personas distinctas, Patrem scilicet, et Filium, et Spiritum sanctum, confiteantur. In eorum enim nomine iuxta preceptum Domini baptismus administratur. Sanctus Maximus qui recenter ab idolis conuersos in fide Christiana erudiebat, eos uehementer admonet ne ex quo ipsis proponuntur credende tres persone, putent esse tres deos. Nemo autem, inquit, cum audit Patrem, et Filium, et Spiritum sanctum tres deos nos estimet confiteri; quod sacrilegium absit longe a fide nostra; quia unum Deum tantum esse, ipso attestante, cognouimus, etc. Deinde prosequitur demonstrans trium personarum unam esse essentiam, communesque habere inter se proprietates. Tres ergo personas tenemus et credimus: id est Patrem, et Filium, et Spiritum sanctum unius potentie, unius substantie, unius eternitatis, unius uoluntatis, unius etiam deitatis, et totam Trinitatem unius Dei appellatione ueneramur. Stabilito itaque in Trinitatis confessione primo fidei fundamento, pergit Maximus ad alios illustrandos articulos, qui in catechumenorum confessione 697 continentur; scilicet quod Ecclesia sit sancta, et quod in ea sit peccatorum remissio. Credenda est utique Ecclesie catholice sanctitas, quia eius caput est Christus Dominus, sancta sunt sacramenta ab eo instituta, sancta membra que ipsam componunt Ecclesiam. Attamen, inquit Maximus non esse credendum in Ecclesiam ut in Deum credimus; sed qui sunt in Ecclesia sancta et catholica, ipsi sunt qui credunt in Deum; et credentes in eum, credere quoque debent ipsum Ecclesie sancte auctorem exstitisse. Si enim in illa est peccatorum remissio, ut credendum est, hanc non habet potestatem ex se ipsa, sed certum est collatam habuisse a Christo in Petro, cui omnium remittendorum peccatorum dedit facultatem. Contra Nouatianam heresim huiusmodi confessionem ad suscipiendum baptismum requiri, multorum est opinio, ex quo S. Cyprianus in epistola ad Ianuarium scripsit: Intelligimus remissionem peccatorum nonnisi in Ecclesia dari. Post hec meminit S. episcopus fideles spopondisse se quoque carnis resurrectionem credere et uitam eternam. Sepe de hoc fidei articulo egit Maximus, quem totius religionis summam et mysteriorum terminum uocat, cum omnes ad beatitatem alia in uita comparandam referantur; siquidem, ut Christus ait, non est Deus mortuorum, sed uiuorum ; nec Filius Dei factus est homo, nec mortuus est, et resurrexit, ut aliquid terrene felicitatis nobis acquireret, sed ut celestis possessionis eius consortes et coheredes efficeret. Hanc igitur hereditatem nisi resurgendo adire non possumus, atque in eius exspectatione totum huius miserrime uite nostre solamen profluit: quare dixit Maximus: In hoc enim Christianorum spes tota consistit, ut huius non alterius corporis resurrectionem in ueritate futuram esse credamus. Sicuti perfecte credentibus indefectibilis corona et merces magna nimis promittitur, ita infideles et immerentes a regno Dei depulsi flammis eternis cruciandi deputabuntur. In hoc enim, ait Maximus, Domini nostri Iesu Christi sermo testatur, qui in Euangelio de peccatoribus pronuntiauit: Tunc ibunt impii in supplicium eternum. Iusti autem in uitam eternam. Huiusmodi Maximi doctrina omnium est doctrina sanctorum Patrum, quemadmodum fuse demonstrat eruditissimus Trombellius in 6 dissert., ad quem lectores remittimus. Finem imponit sanctus noster antistes huic tractatui disserens de tertia immersione qua lauacrum regenerationis tunc temporis administrabatur. Dixerat ante tertio mergi nouos Christianos in honorem sanctissime Trinitatis, que regeneraturis sanctificationem operatur; et sicut preceptum est ut baptismus conferatur in nomine Patris, et Filii, et Spiritus sancti, ita ad mysterium representandum conuenit ut trium diuinarum personarum inuocationi triplex immersio respondeat. Hic autem aliam affert causam tertie immersionis in baptismo, eamque docet institutam in memoriam sepulture Domini: scilicet ut eo modo quo Christus tres dies iacuit in sepulcro, et postea resurrexit; ita qui in aquis tripliciter merguntur, ac ueluti sepeliuntur, ad nouam sanctitatis uitam resurgere debent: ut a peccatis liberati in ea nunquam relabantur. Recte enim tertio, inquit, mersi estis, qui accepistis baptismum in nomine Iesu Christi, qui tertia die resurrexit a mortuis. Illa enim tertio repetita demersio typum dominice exprimit sepulture, per quam Christo consepulti estis in baptismo, et cum Christo resurrexistis in fide, ut peccatis abluti in sanctitate uirtutum, Christum uiuatis imitando.

Tandem uenimus ad tertium Maximi tractatum de Baptismo, in quo primo loco agit de confirmatione, secundo de lotione pedum. Nemo nescit Ecclesiam primis temporibus consueuisse immediate post baptismum  conferre fidelibus confirmationis sacramentum. Impleto, ait sanctus episcopus, baptismate, caput uestrum chrismate, id est oleo sanctificationis infundimus, per quod ostenditur baptizatis regalem et sacerdotalem conferri a Domino dignitatem. Mirum uideri poterit quod Maximus de precipuis sacramenti huius effectibus, qui sunt character et gratia, nichil dixerit, et solum de secundario egerit, qui est confirmatos ad regalem quamdam et sacerdotalem dignitatem efferre. At consulto id fecisse Maximum censendum erit. Meminerat enim Apostolum scripsisse ad Corinthios: Lac potum uobis dedi, non escam ; quia nuper conuersi ad fidem, et quasi modo geniti infantes fortiorem cibum, id est altiora salutis documenta percipere non ualebant, ac proinde facilioribus cognitionibus eos alere studebat. Huic ergo exemplo ac monito se conformauit Maximus, sermo cuius cum esset ad eos qui paulo ante idolis seruierant, qui nonnisi diuitias mundanasque uanitates consectati fuerant, humilemque Christi sequelam secularibus pompis pretulerant, in Christiana religione augustum aliquid contineri ipsis predicandum erat. Itaque docet Christianam religionem, iis qui eam integre profitentur, in presenti et in futura uita regnum constituere, atque illos consecrare, ut se tanquam hostiam puram et sanctam Deo offerant. Per chrismationem igitur hec 699 preclara munera comparari admonet; cum per eam gratie quedam plenitudo conferatur; qua in bono confirmati, omnia hec terrena nobis uilescunt, desiderio celestis regni accendimur, et puriorem reddere animam nitimur, ut acceptior et gratior Deo fiat oblatio nostra. Mirum certe, ait Maximus, uos illo chrismate regnum future glorie et sacerdotium esse consecutos. uerum non ego uobis, sed apostolus Petrus, imo per Petrum Christus collatam hanc pronuntiat dignitatem.

Fuit olim dubitatum utrum huiusmodi effusio olei sancti in capite, que neophytis uix egressis ab aquis fiebat, de qua etiam loquuntur Ambrosius, cap. 6 de Mysteriis, et auctor. libror. de Sacramentis, lib. I, cap. 3, esset sacramentum confirmationis; an hanc alia unctione cum impositione manus episcopi perficerent. Hic non est locus ut controuersias discutiamus de quibus plurimi auctores catholici eruditissime scripserunt, sed quod tantum spectat ad Ambrosium, dicimus satis ponderis habere momenta a Benedictinis monachis congr. S. Mauri in notis allata, quibus probant non aliud posse intelligi in unctione capitis quam sanctam confirmationem, cuius effectus cap. 7 de Mysteriis aperte designantur. Repete, inquit, quia accepisti signaculum spiritale, spiritum sapientie et intellectus, spiritum consilii atque uirtutis, etc.; et prosequitur, numerans alia dona Spiritus sancti cum plenitudine gratie collata, ut baptizatus Christi miles fiat, et hostibus fidei inuictum pectus obiiciat. Quod autem spectat ad hunc Maximi locum: Impleto baptismate, caput uestrum chrismate, id est oleo sanctificationis infundimus, patet de confirmatione locutum, cum expressam mentionem de chrismate habeat, quod soli episcopi conficiunt, eoque utuntur ut Christianos confirment, atque illud sanctificationis oleum appellat, cuius operatio solis competit sacramentis. Nec officit omissam fuisse a Maximo manus impositionem; quia, ut docet S. Thom. 3 part., quest. 72, art. 2, etiam tempore apostolorum, quando uisibilia signa cessarunt; id est per manus impositionem descendebat uisibiliter Spiritus sanctus, chrismate fideles confirmabant. Utebantur, inquit S. doctor, tamen apostoli communiter chrismate in exhibitione sacramenti, quando huiusmodi uisibilia signa non exhibebantur. Probat autem ipse eodem articulo chrisma esse conuenientem materiam sacramenti confirmationis, hac ratione, quia gratia Spiritus sancti in oleo designatur: unde Christus dicitur unctus oleo letitie psal. XLIu propter plenitudinem Spiritus sancti, quam habuit . . . . . et ideo oleum competit materie huius sacramenti. Admiscetur autem balsamum propter fragrantiam odoris, que redundat in alios; unde Apostolus ait II ad Cor. cap. XI: Christi bonus odor sumus Deo. Ita S. Thomas. Constat Grecos sola chrismatione in administranda confirmatione usos fuisse; et in concilio Florentino, in quo alii definiti sunt articuli fidei, pro restauranda unione Grecorum cum Ecclesia Latina, de hoc nichil innouatum fuit; unde et Greci chrisma pro competenti materia confirmationis retinuere; et Latini sua in sententia, quod chrismatio et manus impositio sint partes integrantes et constituentes materiam idoneam ad sacramentum perficiendum, quieuerunt. uide card. Orsium dissert. de Chrismate confirmatorio cap. 4 seq., pag. 208 seq., edit. Mediol. an. 1733.

Explanatis baptismi mysteriis et confirmatione, de lotione pedum sermonem instituit Maximus. Et quidem primo loco admonet illam fieri ab episcopo iis quibus ante baptismum et chrismationem administrauit. De eadem lotione egit Ambrosius cap. 6 de Mysteriis, et auctor de Sacramentis lib. III, cap. 1. Quid de hoc mysterio sentiat Maximus uidendum. Lauimus enim, inquit, singulorum pedes ad imitationem uos nostram, imo ipsius Domini et Saluatoris nostri uos prouocantes, ut quemadmodum nos uestros pedes lauimus, ita etiam uos pedes fratrum et hospitum lauare debeatis. Deinde relata lotione pedum, quam fecit Christus, ut summam apostolos doceret non tam demissionem, quam mutuam caritatem, concludit: Considerate ergo, fratres dilectissimi, cuius infelicitatis, cuius insanie sit, ut dedignetur seruus conseruo, discipulus condiscipulo lauare pedes, quando omnium Dominus et magister seruorum et discipulorum pedes lauare dignatus est. Audiamus modo Ambrosium de Mysteriis, ubi, repetitis uerbis Domini ad Petrum, hec habet: Mundus erat Petrus, sed plantam lauare debebat; habebat enim primi hominis de successione peccatum, quando eum supplantauit serpens, et persuasit errorem. Ideo planta eius abluitur, ut hereditaria peccata tollantur; nostra autem propria per baptismum relaxantur. Notum est quam docte et erudite hunc Ambrosii locum Benedictini Monachi supra laudati explanauerint contra hereticos eo abutentes, ut necessitatem baptismi pro remedio peccati originalis de medio tollerent. Ad nostrum opus sat erit demonstrasse aliquam sanctificandi uirtutem lotioni pedum ab Ambrosio attributam. Eamdem sententiam secutus uidetur auctor de Sacramentis lib. III, cap. 1. Primum ait Ecclesiam Romanam consuetudinem illam 701 lotionis pedum non habere, fortasse propter multitudinem ad baptismum accedentem, deinde his sequitur: Sunt tamen qui dicant, et excusare conentur, quia hoc non in mysterio faciendum est, non in baptismate, non in regeneratione, sed quasi hospiti pedes lauandi sunt. Aliud est humilitatis, aliud sanctificationis. Cum igitur alia fuerit mens S. Ambrosii lib. de Mysteriis, et auctoris operis de Sacramentis quoad necessitatem obtemperandi precepto Domini, scilicet faciendi post baptismum pedum lotionem, et quoad effectum eiusdem, et alia Maximi; ille enim uirtutem sanctificationis, hic autem nonnisi meritum humilitatis ascribit, tam manifesta discrepantia silentium imponit iis omnibus qui Ambrosium in libris de Sacramentis non inspicientes, eos Maximo non indignos iudicarunt. Acta est questio, neque amplius post Mabillonium coniectandi locum habent Robertus Sala et Dominicus Maria Manzi, ex eo quod in codice Sangallensi post homilias et sermones S. Maximo ascriptos reperti fuerint, et quamdam sermonum formam preferant. Codicibus Subalpinis hoc argumentum haud facile diluendum nos debere profitemur.

His duo alii tractatus succedunt, quorum unus contra paganos, alter contra Iudeos ex codice ueronensi 49 deprompti. Eos nunc primum in lucem emittimus. Fatemur eos quidem ad nos anonymos peruenisse; at non leuibus mouemur momentis ut Maximo ascribamus. Primo, exstant in eodem codice antiquissimo in quo sunt Capitula Euangeliorum, siue Expositiones euangelice, quarum auctorem ut Maximum nostrum asseramus  perspicua Gennadii et Trithemii testimonia nobis suffragantur. Secundo loco patet tractatorem eadem diuinarum Scripturarum ex ueteri Italica uersione plerumque usurpasse loca quibus Maximus in homiliis atque sermonibus usus est. Si uero dicendi rationem et, ut aiunt, stylum inspexeris, uim Maximianam et soliditatem, quam preseferunt cetera eius opera, his in lucubrationibus compertam habebis. Magis attamen hoc suadet perpetuus sacrorum eloquiorum usus, eorumque opportuna interpretatio, cuius sapientie laudem nemo S. episcopo Taurinensi inficiabitur; scilicet quod diuinos libros familiares habuerit, atque in illis intelligendis excelluerit. Sed omnem tollunt dubitationem ea que alias a S. Maximo tradita his in tractatibus reproducta inueniuntur, quod argumenti genus adeo ualidum est, ut nichil ualidius desiderari queat. Dolendum uero est quam maxime hoc in codice ex antiquitate multis in locis characteris formam penitus deperiisse: que si integra perfectaque foret, pretiosiora inter ecclesiastice doctrine monumenta hec essent scripta referenda.

Quid uero uterque tractatus complectatur breui oratione prosequemur. In limine primi contra paganos bellum illis tanquam hostibus indicens Maximus, ac fatum, quo omnia fieri dicebant, aggreditur. Eorum stultitiam irridet, quod cum se necessitati subiectos arbitrarentur, diis tamen suis sacra facerent, eosque sibi propitios reddere precibus cultuque studerent. Quanta uero dementia laborarent ex hoc probat S. episcopus, quod ab illis simulacris opem et presidium requirant, que ipsorum supplicum custodia indigent, ne iniuriam aut detrimentum patiantur. Nihil chimericas ualere potestates ait, cum ipse per se nichil possint. Satis est intueri materiem ex qua constant, ut opera manuum hominum, aut potius delirantium figmenta dignoscantur. Ne uero pari ratione irridendas putent ethnici Christianorum supplicationes, uotaque suis in templis oblata, docet beatos nos imitari apostolos, qui de Domino celi terreque factore omnia sperantes, in nomine et fide eius elementis, infirmitatibus, mortique ipsi imperabant, et quidquid a Deo petebant assequebantur. Scimus enim nos quem exoremus, primam scilicet rerum omnium causam, supremum mundi auctorem, dominatoremque in celestibus habitantem, cui hec uniuersa inferiora parent ac famulantur. Pagani econtra plurima deorum nomina iactant, sed nullus est qui uirtute polleat, rebusque creatis aut prosit aut noceat. Quid uero tanta numinum soboles? An singula eodem tonant imperio, an minora superioribus obediunt? Si multos inter deos potentiam regnumque diuidas, nullus erit summus imperans, nullus ergo Deus? Si autem inequales dixeris, quenam est diuinitas illa cui homines disparitatem definiant, eiusque confinia ponant? Ego sum solus, dicit Dominus, nec est alius Deus preter me . Unus est Deus sanctus, purus spiritus, simplex unitas, maiestate sua omnia sustinens atque disponens, cuius non est initium, qui ab eternitate semper fuit, semperque erit in eternitate. Sanctitatemne pagani, pudicitiam, iustitiamue suis in delubris colendam exponunt, cum Saturno, Ioui, Mercurio, Marti, Apollini, uulcano, etc., thura incendunt et hostias libant? Nonne isti fuere homines flagitiosi scelestique detestationem potius quam honorem promerentes? Satis notum est quantum in adulteriis, direptionibus, fraudibus, etc., patrarint nefas; ut quid ergo talia ac tanta facinora pro summis uirtutibus meritisque religione cultuque donantur? Sed aliquos ex his preclaris diis pagani 703 in celis collocant, alios in stellis et elementis, alios etiam inferni sedibus presides ponunt. Stulti profecto habendi sunt dii illi qui celo perfecte beatitatis domicilio exsularunt, uel infelices dicendi, si ab eo expulsi alibi habitare coacti sunt. uerum omnem superat insaniam illud paganorum figmentum, quod impurissimas nefandasque feminas ad celos euexerint, et matres, uel filias, aut coniuges deorum dixerint. Quid hac progenie scelestius, quid turpius de Iunone, uenere, Diana ac ceteris excogitari potuit, ut quas effrenata libido, morumque prauitas sexus sui opprobrium fecerant, malitia hominum, mundo in tenebris inuoluto, eas celestibus cequaret. Inuitat deinde Maximus paganos ut suos heres cum nostris conferant; an in ipsorum aliquo iustum Ne, aut fidelem Abraham, aut sanctum Eliam, etc., comperiant, quos tamen Christiani non tanquam deos, sed uti Dei seruos uenerantur, quemadmodum apostolos primos a Christo ad sui sequelam uocatos. Hunc autem Dominum dicimus et Dei Filium credimus et adoramus, qui natura Deus, et Deus eternus, humanam miseratus progeniem a diabolo deceptam, et in damnationem actam, carnem hanc nostram induit, acceptaque serui forma, non immutata diuinitatis conditione, Patri per omnia acceptus, soluto sanguinis sui pretio communem salutem et libertatem operatus est. Concludit ergo Maximus, nichil in Christiana religione absonum, nichil sanctioribus moribus indignum esse, cum unus colatur Deus, unus Dominus legislator noster audiatur, cui obtemperantibus interminata felicitas constituta est in celo.

Ut autem alterius tractatus contra Iudeos summa etiam capita perstringamus, quamuis mutilum sit eius exordium, ex ipso tamen colligitur Maximum statim Iudeis obiecisse, in primis Ade natis Cain et Abel imaginem, siue adumbrationem distinctionis duorum populorum Deum dedisse. Cain, inquit, natu maior populum designabat Iudeorum. Iste repellitur ob facinus suum; et Abel minor natu assumitur, qui populum Christianum ostendedat. Hanc ipsam utriusque populi diuersam uicem, ut intelligant Iudei se reprobatos esse, nos autem electos, confirmat Maximus exemplis Ismelis natu maioris ex Agar ancilla et Isaac natu minoris ex Sara uxore libera, necnon Esau et Iacob uno partu genitorum.  Testatur autem Scriptura Ismelem cum matre de domo patris Abrahe eiectum; et a Deo dictum de filiis Isaac: Iacob dilexi, Esau autem odio habui . Sunt enim hec non tam symbola quam uaticinia futurorum euentuum, in uerbis precipue illis Rebecce dictis: Due gentes sunt in utero tuo, et duo populi ex utero tuo diuidentur; ut ex Esau Iudei progeniti noscerent ex eorum parente reprobationem accepisse, qui a diuinis mandatis recedentes eum imitati fuissent. Abraham fide iustificatus est, et quamuis ei instaret preceptum de filio immolando; attamen credidit semen eius illud producturum germen in quo benedicende essent omnes gentes, Christum nempe Dei Filium. Ipse idem ille est in quo condita sunt omnia, ut Moyses illis uerbis testatur quibus in principio iuxta Maximum Filium designauit, in quo Deus Pater fecit celum et terram. In principio, inquit, creauit Deus celum et terram , cui ueritati innixus Apostolus dixit in Christo creata esse omnia que sunt in celis, et que sunt in terra, uisibilia et inuisibilia, et S. Ioannes scripsit: Omnia per ipsum facta sunt, et sine ipso factum est nichil, quod factum est . Hoc autem uerbum humana carne indutum in tempore, credendum esse Saluatorem mundo promissum tantis tamque perspicuis sanctorum prophetarum uaticiniis euincit Maximus, ut ipsis Iudei fidem prestare deberent, nisi ceca incredulitate et cordis duritie laborarent. Parituram uirginem filium, cuius nomen Emmanuel, hoc est nobiscum Deus, prophetauit Isaias; et hic in uirginali Marie utero conceptus. Conueniebat Deo ut nichil nisi immaculatum, nisi mundum, et uirtute Spiritus sancti actum in eius natiuitate fulgeret; natum ergo ex Maria uirgine Christum Scripture testantur; sanctum illum Deique Filium opera eius et doctrina ita manifestant, ut cecus ab eo illuminatus coram Iudeis incredulis professus sit, quod nisi hic esset a Deo hoc est Dei in se ipso haberet potestatem, suis oculis lumen reddere non ualuisset. Quid uero eius doctrina sanctius, quid equius eius legibus, cum dilectionem omnem erga Deum  et proximum summopere commendet, omniaque eius mandata hunc ad finem dirigantur? Iudeis autem superbe iactantibus se patrem habere Abraham atque signum federis eius sua in carne gestare, respondet Maximus, Abraham non ex circumcisione iustificatum esse, dicente Scriptura uerbo Dei credidisse, eiusque benedictionem consecutum. Si ergo ipsi filii Abrahe reputantur, eum in Redemptorem credentes imitentur, Frustra enim ex circumcisione, inquit S. doctor, premium salutis exspectant; cum ipsa in signum datum fuerit generis, et ante ipsum Abel, Enos, Enoch, Ne et Melchisedech sacerdos summi Dei iusti appellati sunt ex fide, et non secundum carnem circumcisi fuerunt. Cum autem finis legis 705 sit Christus, uetus illa circumcisio habenda est tanquam symbolum quo fideles ab illecebris carnis caueant, idolorum uanitates fugiant, et cupiditatibus seculi modum imponant. In Iesu Christo, scribebat Apostolus Galatis, Neque circumcisio aliquid ualet, neque preputium, sed fides, que per caritatem operatur . Ad celestia enim, non ad terrena cum Christus homo celestis, ut eum appellat Apostolus, suos aduocet sectatores, non carnalia, sed spiritualia opera eis precipit, quibus Deum pre oculis semper habentes, omnia in eius gloriam agant. Hoc uiuificati spiritu, iugum legis eius suaue, et onus mandatorum leue experiuntur; quod ipse eum diligentibus, suo nunquam deest auxilio, ut eternam sibi salutem promereantur. Iudeos uero iactantes Messiam futurum regem, atque cum gloria et maiestate uenturum, multis confutat Noui Testamenti oraculis, quorum aliqua in primo Christi aduentu perfecte adimpleta demonstrat; reliqua in secundo adimplenda supersunt, quando scilicet, ut ait Augustinus  cum claritate potentie uenerit. Quot quantaque ab eo celestis sapientie documenta audierunt? Quoties diuinas eius admirati sunt uirtutes? Quam sepe languidos ad uires, egros ad sanitatem, mortuos etiam ad uitam ab ipso restitutos inspexerunt? At post hec omnia, impii blasphemantes Iesum, eum demonium habere dixerunt, arreptisque lapidibus furentes in illum irruerunt. Eo usque egit in ipsis inuidus liuor, et ceca perfidia, ut iustum et innocentem, beneficum et saluatorem crucis supplicio afficerent atque e uiuis exterminarent. His non tam uerbis quam Scripturarum testimoniis persolutis, omnia in unum a Maximo congeruntur argumenta, quibus contra Iudeos Iesum Christum uerum Deum, uerumque hominem, Redemptorem nostrum audiendum et adorandum demonstrauit. Ut tandem ab obduratione resipiscant, atque in Christo lumen ueritatis aspiciant, uite eterne promissione adhortatur.





SANCTI MAXIMI TRACTATUS. *



TRACTATUS PRIMUS. DE BAPTISMO [a 1Kb] .

 709 Omnis quidem Dei sermo, [b 1Kb] fratres, cum omni intentione et diligentia mentis debet audiri, sed hic maxime quem hodie ad caritatem uestram habituri sumus. Ideo enim, dimissis iam catechumenis, uos tantum ad audiendum retinuimus; quia preter illa que omnes Christianos conuenit in commune seruare, specialiter de celestibus mysteriis locuturi sumus, que audire non possunt, nisi qui ea, donante iam Domino, perceperunt. Tanto ergo maiore reuerentia debetis audire que dicimus, quanto maiora ista sunt que solis baptizatis et fidelibus auditoribus committuntur, quam illa que etiam catechumeni audire consueuerunt. Non autem mirari debetis, fratres carissimi, quod uobis inter ipsa mysteria de mysteriis nichil diximus, quod non statim ea que tradidimus  interpretati sumus. [c 1Kb] Adhibuimus enim tam sanctis rebus atque diuinis honorem silentii, et inter illos sacros mysteriorum apparatus a docendi cessamus officio, ut tantam diuine gratie maiestatem, que digne nullis hominum uocibus explicari potest, amplius tacendo ueneremur. Sed quia instrui in omnibus et doceri uestram dilectionem necesse est [d 1Kb] , transacto  iam mysteriorum ordine, exponimus uobis ea que ante tradidimus, ne dum minus intelligitis diuini mysterii dignitatem, minus illud pretiosum putetis. Quod si intellexeritis, uidebitis omnia que in hoc mundo pretiosa creduntur, tanti sacramenti comparatione [e 1Kb] esse uilissima. Recordetur ergo unusquisque uestrum singulas mysteriorum species, quas per nostrum, donante Domino, estis ministerium consecuti, et ea que tunc simpliciter et fideliter suscepistis, 710 nunc intelligite prudenter, ut melius possitis intellecta seruare. Imprimis certe aures uestras oleo benedictionis obliniuimus; sed ob quam causam, secundum traditionem ecclesiasticam, ab omnibus catholicis Christi sacerdotibus fiat, agnoscite. Introitus fidei et totius sancte doctrine [f 1Kb] ad animam  per aures admittitur, et de auditu intellectus exoritur. Neque enim potest aliquis fidei sacramenta cognoscere, nisi audiat predicantem, affirmante beato Apostolo, qui dicit: Quomodo autem audient sine predicante? et rursus: Ergo fides ex auditu, auditus autem per uerbum Dei . Recte ergo illo oleo eius sensus organa sanctificantur, sine quo fides ad  animam non potest peruenire. Simulque uenturi ad baptismum, ut aures suas ab omni malo et turpi uerbo impollutas ad finem usque custodiant, uel detrahentem proximo suo, [a 1Kb] uel obscena et impudica loquentem quasi surdi non audiant, implentes illam diuine Scripture sententiam qua dicitur: Sepi aures tuas spinis, et noli audire linguam nequam . Et alibi: Ne credas auditui uano. Et rursus: Da in disciplina cor tuum, et para aurem tuam uerbis prudentie . Ergo adhibita auribus unctio sancta significat, ut omnes extra disciplinam sermones, quasi doctrine Christi [b 1Kb] obloquentis auersentur ac fugiant, seque ad sola Dei uerba audienda conuertant, quia [c 1Kb] illito oleo auditum suum Christi eloquiis [d 1Kb] conseruauerunt. Ipse enim Saluator loquitur ad Patrem, et de obedientia credentis in se  populi gloriatur, dicens: Sacrificium et oblationem noluisti, aures autem perfecisti mihi . Tunc enim aures uere fidelium Christi perficiuntur, quando nichil preter Christum, et ea que Christi sunt, audire desiderant [e 1Kb] . Unde in Euangelio idem Dominus de celestis regni mysterio cum loqueretur, dicebat: Qui 711 habet aures audiendi, audiat . Nam cum omnium commune sit habere aures, tamen audiendi aures commune non est. Quicunque enim Dei uerba contemnunt, quamuis non possint contemnere, nisi prius audiant, tamen quia contemnunt quod audiunt, nec audisse dicuntur, quia que audierunt tanquam non audita despiciunt. Et ideo habent isti aures, non que aures audiendi esse [f 1Kb] dicuntur, sed aures que audiunt ne audiant,  id est, ut ea que audierint quasi nunquam, ut diximus, audita contemnant. Soli autem illi aures audiendi habere dicuntur a Christo, qui cum auribus audiunt, firmiter animo commendant, et quod animo [g 1Kb] tradiderint, operibus exsequuntur. De huiusmodi auditoribus Dominus in Euangelio loquitur: uestri autem beati oculi, qui uident; et aures uestre, que audiunt . Et rursus: Omnis autem qui audit uerba mea hec et facit ea, assimilabitur uiro sapienti qui edificauit domum suam supra petram: et descendit pluuia, et uenerunt flumina, et flauerunt uenti et uenerunt in domum illam, et non cecidit, fundata enim erat supra firmam petram . Rursus de male audientibus, qui habent quidem aures, sed non in obediendo, ita pronuntiat: Omnis qui  audit uerba mea hec et non facit ea, similis erit uiro stulto qui edificauit domum suam supra arenam: [h 1Kb] et descendit pluuia, et flauerunt uenti et irruerunt in domum illam, et cecidit, et fuit ruina eius magna . uidetis ergo quantum intersit inter bene audientem et male audientem: id est, inter eum qui custodit uerba Dei, [i 1Kb] et inter eum qui ea audierit, et quasi  nunquam audita [i 1Kb] contemnit. Illi qui obedit et facit, sapientia; huic qui contempsit, stultitia deputatur. Ille super solidum edificat fundamentum, huius uana edificatio, et absque fundamento facile casura describitur. Ibi stabilitas, hic ruina est, et ruina magna. Nemo enim grauius corruit quam qui, audito uerbo Dei, ad peccata conuertitur, propter que eterna supplicia preparata sunt. uos autem, postquam uestre aures oleo benedicto sunt illite, designati estis in numero auditorum sapientum; ut recte retinentes Dei uerba, id est que audistis implentes, 712 in die iudicii audiatis uobis Christum dicentem: uenite, benedicti Patris mei, suscipite paratum uobis regnum a constitutione mundi . Illud autem non otiose, neque absque certa ratione mysterii  factum putetis, quod nares quoque uestras oleo benedictionis adunximus; quod idcirco fieri intelligitur, ut hi qui ad baptismum ueniunt, admoneantur tanti mysterii sacramentum usque ad mortem inuiolatum atque integrum custodire, ut quandiu spiritum uite huius naribus suis attrahunt, a Christi Domini nostri cultura et seruitio non recedant. Unde et Iob uir sanctus loquitur: uiuit Dominus, qui abstulit iudicium meum, et Omnipotens, qui ad amaritudinem adduxit animam meam, quia donec superest halitus in me et spiritus Dei in naribus meis, non loquentur labia mea iniquitatem, nec lingua mea loquetur mendacium. Absit a me ut iustos uos iudicem; donec deficiam, non recedam ab innocentia mea. Iustificationem quam semel tenere cepi non deseram . Sed adhuc subtilior intellectus in hac narium unctione signatur.  Illius enim olei odor, quod in Christi nomine et uirtute benedictum est, ad odoratum uos prouocat spiritalem, ut non corporis, sed mentis sensibus Christum inestimabili suauitate sentire possitis; et delectati [k 1Kb] notitia oris eius, ipsius uestigia subsequentes, dicere ualeatis illud quod ad Deum credentium chorus loquitur: Post te in odorem unguentorum tuorum currimus . Hunc odorem commendat Apostolus Christianis cum dicit: Deo autem gratias, qui triumphat nos in Christo Iesu, et odorem notitie sue manifestat per nos in omni loco, quia Christi bonus odor sumus Deo . Considerate quantum apostoli profecerint sentiendo odorem Christi, [l 1Kb] et cum predicationis innocentia et sanctitate uite etiam ceteris preferendum, qui, dum odorem suaui fragrantie  Christi [m 1Kb] undique diffundunt, ipsi quoque bonus Deo odor effecti sunt. Quod etiam in uobis, fratres dilectissimi, cupimus impleri; ut cum ipsi bonum odorem Christi notitie ceperitis, suauissimus Deo odor [n 1Kb] ex uite etiam uestre sanctitate conscendat. Per Dominum, etc.



TRACTATUS II. DE BAPTISMO [1 1Kb] .


 713 Promisimus [a 1Kb] primo tractatu nos de omnibus que per ministerium nostrum et Christi gratiam consecuti estis, mysteriis locuturos, ne qua nobis de ignorantia negligentia nasceretur. Sed consuluimus labori uestro et memorie, prouidentes ne aut lassatus audiendo animus omnia intelligere non posset, aut multorum simul cognitione memoria pregrauata, etiam que intellexisset, cito oblita deperderet. Prima ergo predicatione de his tantum locuti sumus que uobis, priusquam ad fontem sanctum ueniretis, iuxta catholice regule instituta tradidimus; et quid significaret unctio que, diuersis corporis uestri adhibita partibus, diuersum intellectum designat, prout Dominus donare dignatus est interpretati sumus, cum ostenderimus uos per oleum sanctificationis ad auditum  [b 1Kb] fidei preparatos et bonum Christi odorem uocatos, ex toto corde abrenuntiandum [c 1Kb] esse commonitos. Nunc uero de interioribus mysteriis locuturi sumus que in ipso sancto fonte celebrata sunt. Emissa enim certissima cautione, qua uos abrenuntiare omnibus pompis et operibus eius, et omni fornicationi diabolice spopondistis, [d 1Kb] descendistis in fontem sacrum, fontem uite, fontem redemptionis, fontem sanctificatum uirtute celesti, et ita sanctificatum, ut homines per multa peccata diluendo sanctificet. Non enim debetis illas aquas oculis estimare, sed mente. Nam etsi substantia illius aque de communi aquarum natura sit, [e 1Kb] effectus tamen ipsius ex Dei gratia et uirtute procedit, qui creauit aquas ut secreta potentie sue uirtute peccata que non uidentur ablueret. Spiritus  enim sanctus in illa aqua operatur, ut qui ante baptismum diuersorum criminum rei tenebantur, et cum diabolo in gehenna eterni ignis arsuri erant, post baptismum in celorum regnum intrare [f 1Kb] mererentur. Unde Dominus in Euangelio potentiam tanti exprimens sacramenti ait: Nisi quis renatus fuerit ex aqua 714 et Spiritu sancto, non potest intrare in regnum Dei . In hoc ergo fonte antequam uos toto corpore tingeremus, interrogauimus: Credis in Deum Patrem omnipotentem? Respondistis: Credo. Rursus interrogauimus: Credis et in Iesum Christum Filium eius, [g 1Kb] qui conceptus est de Spiritu sancto, et natus est ex Maria uirgine? Respondistis singuli: Credo. [h 1Kb] Iterum interrogauimus: Credis et in Spiritum sanctum? respondistis similiter: Credo. Hec  autem fecimus iuxta Domini nostri Iesu Christi Saluatoris  imperium, qui cum ad Patrem in celos ascenderet, [i 1Kb] discipulis, id est apostolis demandauit dicens: Euntes baptizate omnes gentes in nomine Patris, et Filii, et Spiritus sancti, docentes eos seruare omnia quecunque mandaui uobis . Nemo autem cum audit Patrem, et Filium, et Spiritum sanctum, tres Deos nos estimet confiteri. Quod sacrilegium absit longe a fide nostra! [i 1Kb] quia unum Deum tantum esse, ipso attestante, cognouimus. Ego, inquit, Deus, et non est alius preter me; iustus et Saluator non est preter me. Conuertimini ad me, et salui eritis, quia ab extremo terre ego sum Deus, et non est alius preter me  Et in alio libro. Audi, Isrel: Dominus Deus tuus, Deus unus est . Et rursus: Dominus Deus tuus hic est in celo sursum  et in terra deorsum, et non est alius preter ipsum . Tres ergo personas tenemus et credimus, id est Patrem, et Filium, et Spiritum sanctum, unius potentie, unius substantie, unius eternitatis, unius uoluntatis, unius etiam deitatis, et totam Trinitatem unius Dei appellatione ueneramur. Credere autem plures Deos gentilis impietas est. Et iterum. Non credere tres personas unius substantie in una deitate atque equalitate, uel ceternitate, heretica dementia est; cum manifesta hec sit, quam diximus, auctoritas Christi: Baptizate omnes gentes in nomine Patris, et Filii, et Spiritus sancti . Quod autem interrogauimus: [k 1Kb] Credis in sanctam Ecclesiam, et remissionem peccatorum? 715 non eo modo interrogauimus, ut quo modo in Deum creditur, [l 1Kb] sic in Ecclesiam  sanctam catholicam. Propterea sancta et catholica est, quia recte credit in Deum. Non ergo diximus, ut in Ecclesiam quasi in Deum crederetis, sed intelligite nos dicere et dixisse, ut in Ecclesia sancta et catholica conuersantes in Deum crederetis. Crederetis etiam resurrectionem carnis, que futura est. Sicut ergo in Trinitatis mysterium credidistis, et unum Deum in Patris, et Filii, ac Spiritus sancti nomine suscepistis, sicut uobis credidistis dimittenda esse peccata, et nunc iam per baptismum creditis esse dimissa; ita etiam resurrectionem carnis futuram [m 1Kb] esse credite, quod certe uos credere spopondistis. In hoc enim Christianorum spes tota consistit, ut huius non alterius corporis resurrectionem in ueritate futuram esse credamus. Et quemadmodum nunc stamus  in Ecclesia ante altare Dei, ita nos in die iudicii  [a 1Kb] staturos credamus ante tribunal Dei, dicente beato apostolo Paulo: Omnes nos manifestari oportet ante tribunal Christi, ut referat unusquisque propria corporis sui, prout gessit, siue bonum siue malum . Et id est quod infideles anime non credunt futurum. Et sunt aliqui qui labiis credere promittunt, sed corde desperant; qui grandem omnipotenti Deo iniuriam faciunt, a quo homines post mortem suscitari et uiuificari posse non credunt. Nos autem, qui diuinis uocibus adhibemus fidem, de resurrectione nostra dubitare non possumus. Credimus enim quod Deus, qui fecit homines, cum ante non fuissent, facile possit reficere qui fuerunt. Qui celum, et terram, et maria, et que in eis sunt, atque omnia elementa fecit ex nichilo, quomodo non potest reparare homines,  quos ideo fecit ut in hac uita agerent unde in alia iudicarentur, et uel pro bona uoluntate premia, uel pro mala supplicia mererentur? Hec est enim Christianorum catholicorum fides, ut credamus nos cum hac in qua nunc sumus anima resurgere, habentes [b 1Kb] idoneum future nostre resurrectionis exemplum Dominum nostrum, uerbum Patris, qui cum sit Deus et Dei Filius, [c 1Kb] seu uerbum, et secundum substantiam diuinitatis Patri ceternus et consubstantialis, ideo nature nostre suscepit hominem, iuxta quem de uirgine nasci, et postea pati, et mori uoluit, et die tertia 716 resurrexit, [d 1Kb] et ascendit in celum, ut nos ad spem resurrectionis accenderet, ut sic nos credamus ex mortuis suscitandos, quemadmodum Christum [e 1Kb] ex mortuis resurrexisse confitemur. Unde beatus  Apostolus infidelium animos increpat dicens: Si autem Christus predicatur quod resurrexit a mortuis, quomodo quidam dicunt in uobis quoniam resurrectio mortuorum non est ? Hoc ergo tenete constanter et credite, quod diuinis uocibus affirmatur, quia resurrectio sit futura, in qua sanctis omnibus qui Christum diligunt et eius faciunt uoluntatem immortalitas gloriosa donanda est, ut in conspectu Dei cum angelis et celestibus uirtutibus in perpetuum glorientur. Infideles uero et peccatores, et qui Dei precepta non faciunt, ad hoc resurgere ut immortalis eorum facta caro eternis incendiis deputetur; ut  semper ardeat, et nunquam ardendo deficiat. Hoc enim et Domini nostri Iesu Christi sermo testatur, qui in Euangelio de peccatoribus pronuntiauit: Tunc ibunt impii in supplicium eternum, iusti autem in uitam eternam . [f 1Kb] Hec autem que hucusque diximus, postquam uos credere promisistis, [g 1Kb] tertio corpora uestra in sacro fonte demersimus. Qui ordo baptismatis duplici mysterii significatione celebratur. Recte enim tertio mersi estis, qui accepistis baptismum [h 1Kb] in nomine Iesu Christi, qui tertia die resurrexit a mortuis. Illa enim tertio repetita demersio typum dominice exprimit sepulture, per quam Christo consepulti estis in baptismo, et cum Christo resurrexistis in fide, ut peccatis abluti in sanctitate uirtutum Christum uiuatis imitando. Unde beatus Apostolus  ait: An ignoratis quoniam quicunque baptizati sumus in Christo Iesu, in morte ipsius baptizati sumus. Consepulti enim sumus cum illo per baptismum in mortem, ut quomodo surrexit Christus ex mortuis per gloriam Patris, ita et nos in nouitate uite ambulemus. Si enim complantati facti sumus similitudini morti eius, simul et resurrectionis erimus, hoc scientes quod uetus homo noster simul crucifixus est, ut destruatur corpus peccati, ut ultra non seruiamus peccato . Considerate, [i 1Kb] fratres, qua conditione Apostolus nos esse dixerit baptizatos, ut ultra, inquit, non seruiamus peccato. Que enim tanta est, non dico, negligentia, sed amentia, cum per baptismum acceperis remissionem peccatorum, obligari uelle peccatis: 717 ut qui factus fueras ex peccatore sanctus, rursus ex sancto uelis  esse peccator, et post sacrum illum fontem, quo nonnisi semel ablui licet, iterum ad uitiorum sordes reuerti. Attendite ergo, dilectissimi, ut quod accepistis, quodque iam ulterius a uobis accipi non potest, usque ad finem integrum immaculatumque 718 seruetis; et semel effecti absque peccato, in perpetuo a peccatis omnibus recedatis. Christus enim, qui uos pollutos ac diabolica suasione sordidatos sua miseratione mundauit, non uult mundatos iterum sordidari. Huic gloria et honor cum Patre, et Spiritu sancto in secula seculorum. Amen.



TRACTATUS III. DE BAPTISMO [1 1Kb] .


 Hucusque de mysteriis locuti sumus que uel ante baptismatis sacramentum, uel in ipso baptismate celebrantur. Nunc uero de his acturi sumus que [i 1Kb] in iam baptizatis sancta institutione complentur. Impleto enim baptismate, caput uestrum chrismate, id est oleo sanctificationis infundimus, per quod ostenditur  baptizatis regalem et sacerdotalem conferri a Domino dignitatem. Nam in ueteri Testamento hi qui legebantur in sacerdotio uel in regno, sancto ungebantur oleo et unctione capitis; alii [k 1Kb] regnandi, alii sacrificia offerendi accipiebant a Domino potestatem. Sicut sanctum Dauid et ceteros reges unctos legimus  a prophetis, et de priuatis in reges [a 1Kb] oleo sanctificationis mutatos. Sicut et sanctum Aaron a Moyse unctum legimus, ex laico in sacerdotem Domini sancto oleo consecratum. Unde et in psalmo canitur: Sicut unguentum in capite quod descendit in barbam, barbam Aaron . Sed illud in ueteri Testamento oleum temporale regnum, temporale sacerdotium conferebat [b 1Kb] : in hoc enim uita erat ad ministrandum paucorum annorum curriculo terminata; hoc autem chrisma, id est hec unctio que uobis imposita est, [c 1Kb] illius sacerdotii contulit dignitatem, quod cum semel collatum fuerit, nunquam est finiendum [d 1Kb] . Mirum certe quod diximus, uos illo chrismate regnum future glorie, et sacerdotium esse consecutos [e 1Kb] . uerum non ego uobis, sed apostolus  Petrus, imo per Petrum Christus collatam hanc pronuntiat dignitatem. Sic enim loquitur ad fideles, id est ad eos qui baptismate abluti et chrismate consecrati sunt: uos autem genus regale et sacerdotale, gens sancta, populus acquisitionis, ut uirtutes annuntietis eius qui de tenebris uos uocauit in admirabile lumen suum . Considerate ergo honorem quem in illo estis mysterio consecuti, et cauete ne forte qui post peccata per baptismum filii regni facti estis, rursum peccando, quod absit, uelitis effici filii gehenne [f 1Kb] . Impletis autem omnibus sacramentis, etiam [g 1Kb] mandatum Christi uobis et exemplo et sermone tradidimus. Lauimus enim singulorum pedes, ad imitationem uos nostram, imo ipsius Domini et Saluatoris nostri uos prouocantes; ut quemadmodum  nos uestros pedes lauimus, ita etiam uos pedes fratrum et hospitum lauare debeatis. Non solum uos hospitales esse docemus, sed etiam humiles, ita honorantes quos in uestra suscepistis hospitia, ut erga eos seruorum [h 1Kb] exercere non erubescatis officium. Quod ne sibi iniuriosum quis putet, et diabolico inflatus tumore, mandatum Domini facere ne dedignetur; [i 1Kb] et quamuis ille in seculo nobilis sit, pauperis et in hoc seculo contemptibilis Christiani lauare pedes non erubescat. Qui et hoc precepit et fecit, imo antequam preciperet, facere dignatus est. Siquidem premisit exemplum, ut facilius commendaret imperium. Sic enim in Euangelio legimus de Domino Iesu: Sciens, inquit, quod omnia dedit ei Pater in manus, et quia a Deo exiuit, et ad Deum uadit,  surgit a cena, et posuit uestimenta sua; et cum accepisset lienteum, precinxit se. Deinde misit aquam in peluim, et cepit lauare pedes discipulorum, et extergere  linteo quo erat precinctus . Et rursum: Postquam autem lauit pedes eorum, accepit uestimenta sua; et cum recubuisset, iterum dixit eis: Scitis quid 719 fecerim. uos uocatis me magister et Dominus, et bene dicitis. Sum etenim. Si ergo ego laui pedes uestros Dominus et magister, quanto magis et uos debetis alterutrum lauare pedes? Exemplum enim dedi uobis, ut quemadmodum ego facio uobis, ita et uos faciatis. Amen amen dico uobis, quia non est seruus maior domino suo, nec apostolus maior eo qui misit eum. Si hec scitis, beati estis, si feceritis ea . Considerate ergo, fratres dilectissimi, cuius infelicitatis, cuius insanie sit, ut dedignetur seruus conseruo, discipulus condiscipulo lauare pedes, quando omnium dominus et magister seruorum et discipulorum  suorum pedes lauare dignatus est [i 1Kb] . Quod non aliunde quam de incredulitate euenit futurorum. Si enim uere et toto animo crederemus, per hec Domini precepta, que breui toto uite nostre tempore custodimus, ad eterna et celestia nos premia peruenire; non solum non erubesceremus omnia opera humilitatis implendo, uerum etiam gloriaremur. Commendate ergo firmiter memorie uestre quod audistis a nobis, et quod nobis, imo Domino promisistis. Nec ulla unquam tribulatio presentis uite recordationem uobis uestre auferat sponsionis. [k 1Kb] Implete omnia que audistis imperari. Nolite similes effici populo Iudeorum, qui cum audissent precepta Dei, recte quidem dixerunt: Omnia que mandauit nobis Dominus audiemus, et faciemus ea  ; sed quod bene promiserant neglexerunt. Placuerunt enim Deo [l 1Kb] quoniam se mandata eius seruaturos promiserunt. Sic quidem legimus dixisse ad Moysen populum Isrel: Accede, tu, et audi omnia [m 1Kb] quanta loquitur Dominus Deus noster ad te; et tu loqueris ad nos omnia quanta loquitur ad 720 nos Dominus Deus nsoter; et audiemus, et faciemus. Et dixit ad Moysen Dominus: Audiui uocem sermonum populi huius, quanta locuti sunt. Quis dabit cor eorum sic esse in eis, ut metuant me, et obseruent precepta mea omnibus diebus? Placuerunt ergo, ut diximus, Deo, [n 1Kb] quoniam polliciti sunt se mandata eius esse facturos, sed displicuerunt, quoniam posita sibi mandata, et que promiserunt seruare, transgressi sunt. De ipsis enim propheta loquitur dicens:  Dilexerunt eum in ore suo, et lingua sua mentiti sunt ei . Hoc est enim [o 1Kb] ore eum, et non corde diligere: quod promittunt se Dei uoluntatem  esse facturos, mentiuntur lingua, et ad faciendam diaboli refugiunt uoluntatem; omnipotentem Deum ad iracundiam prouocantes, qui se irrideri non patitur. Qui cum et opera hominum quamlibet in occulto facta conspiciat; qui cum uerba omnia quamlibet secreto insusurrantis audiat; qui cum omnis omnium cogitationes intelligat et cognoscat, seuerissime iudicabit. Qui hic ideo non semper contemptores suos punit, quia in futuro decreuit esse iudicium, ubi eterna condemnatio et perpetua seruatur peccatoribus pena: ibi erit fletus oculorum, et stridor  dentium ; ubi sicut ipse Dominus ait: uermis eorum non morietur, et ignis eorum non exstinguetur . [a 1Kb] Nos autem, fratres dilectissimi, credimus in nomine Domini, quod non transitorie audiatis uerba nostra, imo diuina, quia, quod uobis dicimus, ex sanctis et diuinis eloquiis mutuamur. Speramus in Domino quod facietis omnia que promisistis, [b 1Kb] adiuuante uos in ipsis sanctis operibus Domini nostri Iesu Christi gratia: cui est gloria et honor cum Patre et Spiritu sancto in secula seculorum. Amen. Explicit.



TRACTATUS Iu. CONTRA PAGANOS.


 721 Est consuetudo seruis Dei omne opus bonum in dicto uel in facto, in nomine Christi assumere, quod perficiendum sit ad gloriam Dei, monente ita Apostolo et dicente: Omnia quecunque facitis in dicto uel facto, omnia in nomine Christi facite . Hodie iuuante Domino in ipsius nomine Christi Saluatoris nostri contra Paganos aciem instruimus et celestia tela portamus, inimicos Christi ueritatis iaculis ferituri, et contrarios hostes, et perfidie castra, et superuacuas turres crebro ariete fidei prostraturi, sequentes Christum ducem, Dominum scilicet Christum, qui et per Iesum filium Naue, successorem Moysi, Iericho superbe ciuitatis muros destruxit, et per apostolos suos huius mundi elationem extollentem se aduersum scientiam Dei, usque ad fundamenta  deiecit. Age nunc contemplemur istos paganos, et eorum assertiones in medium proferamus. Aiunt pagani fato omnia fieri, [1 1Kb] et nichil preces, nichil orationes ualere; et idola ad deorum honorem et similitudinem coli, uel uniuersa elementa dicunt etiam deos et deas esse, et habitare in celis, et in signis, et in stellis. uidemus igitur, fratres, istos paganos et astrologos uere fatuos, et astra hec inanibus telis armata, et in isto prelio sine mora casuros. Putant enim se superbis et elatis arrogantie sue armis indutos, [2 11Kb] allophylorum socios aciem Dei, et Isreliticam uirtutem posse turbare, et non putant Dauidico lapide se facile posse prosternere. Lapis hic Christus est Dominus noster, qui et ipsi Dauid uictoriam  dedit, et Golie superbam frontem fastu temeri tatis erectam, potenti uirtute deiecit. Hic Deus noster, hic Christus est, Dominus conterens bella, Dominus nomen est illi , qui pro suo nomine pugnantibus 722 seruis suis, et prelium pro ueritate sumentibus semper adiutor esse consueuit. Aiunt ergo pagani fato omnia fieri, et circa genus humanum totum esse fixum et immobile quidquid fatum habuerit uel decretum, et nichil preces, nichil orationes ualere. Quibus primo breuiter dicimus, uelut uno aratro fidei, et secure ueritatis totam erroris eorum circum abscindimus et subuertimus siluam. Si nichil ergo preces uel orationes ualent, o pagani, et totum fixum est, ut dicitis, quod fatum dederit uel decretum, cur uos deos et deas colitis? Cur idolis  immolatis? Cur preces, et thura, et uictimas, cur uniuersa dona in templis inferitis, si totum fixum est et decretum, et nichil precibus, nichil postulationibus indulgetur uel impetratur? Cur ergo supplicatis?

Sed dicunt: Facimus ista, ne noceant. Quibus dicimus: Quomodo possunt nocere, qui non possunt prestare? [3 1Kb] Et quia uere nichil nec nocere nec prestare possunt, canum custodia circa eos deos quos dicitis uestros, et custodum uigilantia contestatur. Quando enim eos inueniunt fures, abripiunt atque confractos distrahunt. Tu dicis fato omnia fieri; sed que tu dicis fato fieri, nescio qua opinione incerta; ego dico uoluntate uel permissu Dei fieri; quia Deus  Pater omnia posuit in sua potestate , et nichil fit quod Dominus ipse uoluerit, uel fieri posse permiserit. uis uidere prophetas et apostolos nostros, quanta faciebant, non fati uirtute, sed fidei et adiutorio summi Dei, et diuina potentia Christi. Ecce et confractos restituebant, quos dicitis fato uexari; pariter et infirmos curabant, mortuos suscitabant, cecos illuminabant et claudos erigebant; et nichil a fato petebant, sed totum, ut dixi, sinceritate 723 fidei et diuinis opibus, et miserationibus adimplebant. Fato dicis omnia fieri? Sed stultus stulta loquitur, et cor eius uana intelligit, et, sicut ille aiebat Tullius in Hortensio dicens: Auia mea dicebat hoc quod dicis, fato omnia fieri; mater autem mulier sapiens non existimauit. Et nos possumus dicere in ueritate, quia  auia nostra, id est error antiquus et gentilis stultitia hoc dicebat. Nam mater mulier sapiens, mater scilicet Ecclesia, que nos spiritali genuit partu, nunquam hoc arbitrata est, que scit Filium accepisse a Patre omnem potestatem in celo et in terra. Ideo in nomine eius tantas uirtutes fecerunt discipuli ipsius, qui et dicebat: Petite, et accipietis; querite, et inuenietis; pulsate, et aperietur uobis . Utique quando hoc dicebat erroribus et demonibus opponebat, qui fata fingunt, et nichil preces ualere contendunt, ne Deus rogetur, et eorum opera dissoluantur. Ideo populus Dominus ad se trahebat, ut fides in Deum plurimum posset, et non diffidentia preualeret. Fato dicis, impudens, omnia fieri? Addis et nichil preces, nichil orationes ualere? Quantum  uero preces uel orationes fidelium ualeant, sacra omnium diuinorum uoluminum monumenta loquuntur, et uolentibus noscere facilis aditus conceditur ad salutem. Ergo non fato quidquam geritur, sed omnia factoris mundi prouidentia gubernantur.

Nam de idolis, uel de elementis, que pagani estimant deos, audite breuiter, fratres, beatum prophetam nostrum paganos istos deridentem de superuacuis eorum, et dicentem: Idola gentium argentum et aurum, opus manuum hominum: os habent, et non loquuntur; oculos habent, et non uident; aures habent, et non audiunt , et cetera que ibi sequuntur. Interrogo te, pagane, si uelis talis esse quales illi quos colis, sine anima, sine sensu, sine motu, sine aliquo uitali intellectu. Hoc ergo maledictum  putas; desine igitur tales colere quorum te similitudo sollicitat, et quorum cultus te honestat. Sed dicunt pagani: Nos solem et lunam, uel stellas, et uniuersa elementa colimus et ueneramur; quibus iterum dicitur: uani autem sunt omnes homines quibus non subest scientia Dei, et de his que uidentur bona, non potuerunt intelligere eum qui est; nec operibus attendentes, agnouerunt quis esset artifex; sed aut ignem, aut spiritum, aut citatum erem, aut gyrum stellarum, aut nimiam aquam, aut solem, aut lunam, [1 1Kb] deos putauerunt ; quorum si propter speciem hoc estimauerunt, sciant quanto his Dominus  speciosior est; speciei enim Creator omnia constituit, 724 aut si in uirtute et operibus eorum mirantur, intelligant ab ipsis quoniam qui hec constituit fortia, fortior est illis. Et Paulus apostolus dicit: Inuisibilia enim Dei a creatura mundi, per ea que facta sunt, intellecta conspiciuntur, sempiterna quoque eius uirtus atque diuinitas, ut sint inexcusabiles; quia cum cognouissent Deum, non ut Deum uenerati sunt, aut. gratias egerunt, sed euanuerunt in cogitationibus suis, et obscuratum est insipiens cor illorum: dicentes enim se esse sapientes, stulti facti sunt. Et mutauerunt gloriam incorruptibilis Dei in imaginem corruptibilis hominis et uolucrum, et quadrupedum, et serpentium , etc. Ergo aut ignem, ait, aut spiritum, aut citatum erem, aut gyrum stellarum, aut nimiam  aquam, aut solem, aut lunam, deos putauerunt. Ignem colunt pagani, et deum dicunt, qui aqua restinguitur, aut terre iactu comprimitur. Ignem colunt pagani, qui ligni fomento nutritur. Ignem colunt pagani, eterno igne arsuri. Sed forte fulgura colunt: ut quid ista colunt? non enim motibus, sed imperio Dei aguntur, sicut sol et luna, pluuie eque et stellarum cursus, uentorum motus et nubium transitus. Spiritum ergo eris et uentorum uenerantur. Sed ista rerum Domino famulantur, sicut scriptum est, flabit spiritus eius, et fluent aque . . . . . . . . . . . . . . . . . . . . . ignis, grando, nix, glacies, spiritus procellarum, que faciunt uerbum eius . Gyrum stellarum colunt pagani ab artifice Deo perfectum, ad mundi ornatum  discriminato decore compositum. Aquam colunt, que ad usum non solum hominum, sed et pecorum, et ceterarum rerum largitate Creatoris effunditur. Solem et lunam colunt, cum uideamus et orientem et occidentem solem sic currere ut ei constitutum est. Unde intelligitur neminem posse indesinenter currere, et seruitio suo insistere, nisi qui sub Domino sit, et qui habeat imperantem. Nam neque luna crementum uel detrimentum pateretur, nisi uoluntate et arbitrio Conditoris; et sol si in sua potestate esset, perpetua luce fulgeret . . . . . . . . . . . . . . . . . . . . . . . . . . . . . . . . . . . . . . . . . . . . famulari, et stellas suum ordinem sequi; mare etiam suis finibus contineri. Et ideo clamat propheta sanctissimus,  dicens ad Dominum Deum nostrum: Quam magnificata sunt opera tua, Domine! omnia in sapientia fecisti; repleta est terra creatura tua. Hoc mare magnum et spatiosum, illic repentia, quorum non est numerus, animalia pusilla et magna . 725 Hic est Dominus Deus noster, de quo quidam sanctorum dicebat: Qui celum alta sublimitate suspendit, terrena deiecta mole solidauit, maria soluto liquore diffudit, et hec omnia propriis et condignis instrumentis plena et ornata digessit. Cum ergo uideris . . . . . . . . . . . . . . . . . . . . . . . . . . . . . . . .  . . . . . . . . . . . . . . . . . . . . . . . . . . . . . . . . . . Colunt adhuc pagani montes, et arbores, et fontes, et flumina, ubi et boues, et oues, et uniuerse bestie pascuntur, et ambulant, atque labantur. Nam simulacra et idola eorum digno honore ab araneis obteguntur, et a tineis uel uermibus perforantur, et a muribus habitantur, et a muscis conculcantur; nec se ab igne uel a pluuia defendunt, nec a latronibus uel furibus uindicant. Et ideo S. Cyprianus ad Demetrianum paganum bene dicebat: Pudeat te eos colere quos ipse defendis; pudeat te de eis auxilium sperare quos tueris. Aut quid enim prestare colentibus se possent, qui se de non colentibus uindicare non possunt; sicut enim ad eos non pertinet quo coluntur; sic non sentiunt  quo leduntur. Sed dicunt pagani: Nos deos colimus, uel deas que in celo habentur. Quibus dicimus: Si deos illos dicitis uel colitis quos in uestris libris audimus recitare, id est Saturnum, Iouem, Mercurium, Martem, Apollinem, uulcanum, Aesculapium ceterosque innumeros; et deas dicitis Iunonem, Mineruam, Dianam, Cybelem, Latonam, uel ceteras; ergo si omnes illos dicitis deos, cur aliquos in stellis ponitis, et aliquos non ponitis? Dicitis enim Saturnum, Iouem, Martem, uel Mercurium in celo esse, et Neptunum, Apollinem, uulcanum, Aesculapium et ceteros non dicitis. An forte isti aliquid peccauerunt, et illi nichil peccauerunt, ideoque supernas regiones asseritis possidere, cum magis constet omnes. . . . homines, et. . . . . . hominibus. Ecce Saturnum,  uel Iouem, Martem etiam, et Mercurium, etc., nefanda facinora commisisse scimus. Nonne uirgilius [1 1Kb] uester peta ille precipuus, cuius carmina hodieque ueneramini sic clamat de Saturno dicens:

Arma Iouis fugiens, et regnis exsul ademptis;
unde et Latium de latebra eius nomen accepit, eo quod latuisset tutus in oris, id est fugiens in Italie finibus latuisset; et iterum ait: 726

. . . . .Fauno Picus pater; hisque parentem
Te, Saturne, refert, tu sanguinis ultimus auctor [2 1Kb] .
Hic litteras imprimere, et signare nummos in Italia primus instituit; inde erarium Saturni uocatur; et rusticitatis hic cultor fuit, inde falcem ferens pingitur.  Hic, cum uesano furore raperetur, filios deuorauit suos; qui et operto capite, ne agnosceretur, effugit et ita in delubris uestris formatur. Iouem eius filium a matre subtractum. . . . . . . . . . . . . . . . . . . . . . . . . . . . . . . . . . . . . . . . . . .  . . . . . . . . . . . . . . . . . insula habet sepulcrum. . . despectus iacet. . . . unde uirgilius dixit: cre. . . . . . medio iacet insula. . . . . . . . . . . . . de criminibus. . . . breuiter commemorat dicens: [3 1Kb] Iouisque et soror, et coniux, et rapti, inquit, Ganymedis honores. uide quam exsecrabilis habendus sit, imo potius quam detestabilis iste Iupiter, qui sororem uoluerit habere uxorem, ut de ceteris eius criminibus taceamus. Proh dolor! que inter homines sanctos habentur pietatis nomina, inter deos paganorum facta sunt feda sacrilegia. Nam de Marte quid dicam, qui apud Thraces natus. . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  . . . . . . . . . . . . . . . . . infernis, sed. . . . . . dicitur possidere. Ergo iste nullas proprias habet sedes, sed ut. . . . et miser incertis, et nullis. . . . . . sedibus fisus semper ex. . . citis filios et filias genuisse, quod non ex legitimis nuptiis, sed de nefandis incestis et adulteriis, sicut et ipsi nati sunt; adhuc autem non erubescitis et solem dicere filiam habuisse, et lunam amasse Endymionem. Quis fidelium ad tantam insaniam uestram non irascatur? Quis uos in talibus perseuerantes non omni pena dignos existimet? sicut et Saturnum dicitis filium celi, et Iouem eius filium iterum dicitis, uel potius mentimini Mineruam ex capite genuisse. . . femore, et multa alia. . . . . . Nam dee uestre. . . . asseritis ueneranda, obscenitatis uitio continentur;  ex quibus unam solam uenerem dicitis esse in celo, et in astris ponitis. [4 1Kb] Cur non  et Iunonem, et Mineruam, uel Dianam, uel ceteras? 727 An quia uenerem dicitis speciosam, ideo eam in celo habitare memoratis. . . . . . feditatis terrenis sedibus deputatis? Quid illam impudentissimam feminam inter tot uiros facitis in celo, quid sibi uindicat? Uxor est alicuius, an mater, an soror, an filia? Sed si nichil horum est, et propter pulchritudinem tantum eam dicitis esse in celo, que fuerit fornicaria, uide quam nefarium sit criminosam pulchritudinem dicere esse in celo, et Mineruam non dicitis, quam dicitis castam et sapientem? Apparet uos quia carnales estis potius quam spiritales. . . . . . . . . . . . . . . . . . . . . . . . . . .  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . religionem qu. . . . . . . a uobis antiqui lib. . . . . . lumina cum bu. . . . . . . . . picturis et signis et insa. . . . . uestris talibus delectamini. [5 1Kb] Cur hodie  que in theatris ad acclamationes uestras impurissimi histriones exprimunt ipsam impudicam uenerem et adulterum Martem, Iouem illum principem uitiorum in terrenos amores cum suis fulminibus, id est magiis immutatum albescere; nunc aureo imbre defluere . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . Quicunque enim sine lege peccauerunt, sine lege peribunt, et quicunque in lege peccauerunt, per legem iudicabuntur ; et non erubescunt pagani tot deos et deas dicere, Saturnum genuisse et Iouem uel ceteros. Sed si tunc nati sunt dii, cur non hodieque  nascuntur? nisi forte, ut iterum sanctus Cyprianus dicebat, aut Iupiter senuit, aut partus in Iunone defecit. Item pagani uolatus auium obseruant et uoces coruorum uel cornicularum, et in fibris. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . tionibus in. . . . . . . . quirunt sed din. . . . . . . . . mus quod cauer. . . . . . . . . preterire nec es. . . . qua imminent ui. . . . . . clinare, quibus dicimus; si ergo 728 uitari possunt per obseruantiam que futura sunt, iam ergo non sub fati sorte agitur homo et immobilis decreti, qui arbitrio suo et cautela poterit declinare quod imminet. Sed dicunt: Non poterunt declinari. Dicamus ad eos iterum: Cur ergo inquiritis?  cur frustra sacrificia celebratis? cur uoces auium? cur uolatus attenditis. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ingemueris. . . . . uis scire quantum preces ualeant, quantum placeant Domino Deo orationes fidelium; inquire in libris nostris, in libris clara ueritate perspicuis; inquire de Ne, inquire de Moyse, inquire de Iesu filio Naue, inquire de Elia uel Eliseo, inquire de Iona uel ceteris sanctis prophetis et beatis apostolis Christi discipulis, quibus totum Dominus dedit quidquid eorum fidelis oratio postulauit; inde ergo inuenies quanta a te poterunt impetrari. . . . . . . . . . que. . . . . . . . . iloto. . . . . . . naufragio inter furentes  undas et strepitus. . . . . ludentium etiam undique procellarum, per maris. . . discrimina perexcellentium aquarum metuenda cacumina fretus de Domini pietate feliciter euaserit, . . . . quique precibus fusis ad Dominum meruerit incolumis, cum suis omnibus reseruari, ut miraretur et ipsa tempestas, omnibus ubique pereuntibus, unum solummodo cum suis superstitem euasisse. Dicant pagani, si possunt,  quid hic fatum facere potuit: nunquid omnes in illo diluuio fatum occidit, aut isti uni fatum uitam donauit? [1 1Kb] Si omnes fatum occidit, cur non et istum? si huic fatum uitam donauit, cur non et omnibus? Sed uere uirtus et potentia omnipotentis Dei hec sine dubio fecit, qui peruicacibus et contemnentibus tribuit penas, et iustis et sua precepta seruantibus salutem. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . dicam qui a magistro Moyse nullo uirtutis merito degenerasse cognoscitur, quique ad debellandam Iericho ciuitatem profectus, precibus 729 suis, uelut  quodam fulmine, Iericho muros sine mora deiecit, et usque ad fundamenta prostrauit; qui etiam solis citatissimos cursus supra Gabaon orando tenuit , et lune uias supra phalanges, sua interdictione compressit, usquequo omnes aduersarios superaret. Quid de Elia sanctissimo dicam, qui merito fidei clauem imbrium gestabat in labiis, de qua clausum . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . naufragorum ab opinione non destitit; et totum a Domino quidquid postulauit accepit, et uelut nauis fidelis illa salua fuit, et perductum ad ripam, sicut acceperat, integrum representauit. Omnes etiam sancti  prophete merito fidei sue, ut diximus, multas uirtutes et multa mirabilia perfecerunt. Beati etiam apostoli et confractos uiribus restituebant, et nichil a fato petebant, et infirmos curabant, et mortuos suscitabant; sed omnia Dei uirtute, et Christi auxilio adimplebant. . . . Diis pagano . . . . . dilectissimis dicamus. . . . . . . . . . . est et fidei nostre . . . . . . . . . . . loquamur unus est . . . . . . . . . . . Dominus Deus, et sanctus . . . . . . . . . est dicens . . . . . . . . . . . . . . limitas potest. . . . . . . . . . . . . em cum sola habeat potestatem, hunc unum Deum credit et ueneratur Ecclesia, qui omnia quecunque sunt, uerbo maiestatis sue et sapientia format, ratione  et omnipotenti uirtute consummat; hic non uideri potest; uisu clarior est, nec estimari; sensu maior est; et ideo sic eum digne estimamus, dum inestimabilem dicimus. Hic est, inquam, Dominus Deus noster, quem et ipsi ratione superati paganorum philosophi, etsi non uenerantur, tamen agnoscunt Deum. Ideo quidem non uenerantur, quoniam in iniuriam ipsius Creatoris multos asserunt deos, et honorem,  ut diximus, Creatoris deferunt creature. [1 1Kb] Ergo nunc Dominum Deum nostrum uelint nolint et ipsi philosophi ueritate compressi, et inuisibilem asserunt, et omnium prepotentem, in quo precipuus Sostenes formam huius mundi negat conspici posse, et angelos ueros sedi eius dicit assistere, in quo et Plato pari ratione consentit, et unum Deum predicans, ceteros angelos uel demones dicit. Hermes quoque Trismegistus unum Deum fatetur, eumque inuisibilem 730 atque incomprehensibilem confitetur. Hunc ergo nos in ueritate confitemur, et nouimus, et fatemur. Omnipotentem Deum, cuius opus est mundus, qui celum suspendit ut cameram, qui terram fundauit super aquam, maria soluto liquore diffudit, et miro libramine ex omni parte compositam  totam huius mundi molem ipse continet fabricator. Ipse solis uaporiferos . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ipse cuncta animalia cum uniuersis fetibus suis benigne utiliterque preparauit? ipse fontes, et flumina concauosque torrentes? ipse spatiosum mare. . . . rum campos mar. . . . fluctibus longe lateque. . . . et uisibilia, et inuisibilia cuncta. . . Christo Filio suo Domino nostro perfecit: sicut scriptum est, quia in Christo creata sunt omnia, attestante apostolo Paulo, que sunt in celo et que sunt in terra uisibilia et inuisibilia . Ergo unus Deus, fratres, adorandus est solus, sicut scriptum est, Dominum Deum tuum adorabis, et ipsi soli  seruies ; ipse diligendus est, dicente Scriptura: Diliges Dominum Deum tuum ex toto corde tuo, ex tota anima tua, et ex omni mente tua, et ex omni sensu tuo, et proximum tuum sicut teipsum . Quis etenim, rogo, proximus noster? quam Dominus noster iehsu Christus, qui cum in forma Dei esset constitutus, formam serui accepit? Et uerbum caro factum est, et habitauit in nobis , quique dicebat: Hec est uita eterna, ut cognoscant te solum uerum Deum, et quem misisti Iesum Christum . Iste iehsu Christus . . . . in principio erat uerbum apud Deum. . . a Sibylla , Greco nomine, quod significat piscis, operatus est, eo quod mundi uel seculi huius mare ingressurus esset. Nam et litterarum ipsarum Grecarum considera ingens  mysterium iota, hoc est iehsu; chi, id est Xptos; theta, Theu; Yios, sigma Soter; quod Latine explanatur iehsu Christus Dei Filius Saluator: in capite harum quinque litterarum Grecarum mysterium hoc est, queri ergo magno. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . de Domino Christo ipse beatus Petrus. . . . .  . . . sermonem, uere propheta uelit recipere, aut nolit etiam . . . . nus eius, id est mandata. . . . habet in sua potestate liberi, 731 inquit, sumus arbitrii; si hoc esset audientes eum iam non haberent in potestate aliud facere quam audierant. uis erat quedam nature, per quam liberum non esset ad aliam migrare sententiam; aut si rursus ex audientibus nullus omnino reciperet, et hoc nature uis erat, que unum aliquid fieri cogeret, et alteri parti. . . . . . . . . . . . . . . . quia librum . . . . . . . . . . . . . uelit partem declinare . . . . . . . . . . suum, et quam . . . . . . . . . . . . uiam constat . . . . . . . . . . . . . . . . . . . . . . . . . . . . . .  . . . . . . . . . . . . . . . . . Ab initio enim dum regna . . . . . . . et potestatem dedit . . . . . hominum; ut illius regni fiat portio, cui se ad obediendum ipse subiecerit: et quia definitum est apud Deum non posse unum hominem utriusque regni esse seruum, omni studio date operam in boni regis fedus ac iura concurrere. Propter hoc denique uerus propheta cum esset presens nobiscum, et quosdam ex diuitibus negligentes erga Dei cultum uiderit huius rei, ita aperuit . . . . . . . . . . . . . . . . . . . . . . . . . . . . . et reliqua, usque hic prosequitur S. Petrus. Christus ergo dicebat: Hec est uita eterna, ut cognoscant te solum uerum Deum, et quem misisti Iesum Christum  ; in hac agnitione, fratres, est uita eterna. Nam audi Scripturam sanctorum Euangeliorum referentem de summo Deo Patre, et Filio eius Iesu Christo: In principio, inquit, erat uerbum, id est Filius, et uerbum erat apud Deum , apud genitorem suum . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  in sequentia . . . . . . . . . . . . . dicens, et uerbum caro factum est, ad uelamen . . . . . . . interpretem ser. . . . . . . . docuit uoluntatem Patris, ipsumque summum Deum credendum tradidit, et sic passione completa, ipsum, quem assumpserat, hominem sacrificium obtulit Patri, totius mundi faciens redemptionem. Iterum S. Petri interponimus expositionem: Ac noscite, inquit, ueritatem, et separamini . . . . . . . decipere ho. . . . . . . . . . . . . . scriptiones. . . . . . . . . . . . . .  Deorum. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 732 sicut enim unus . . . . . . . . . . habet sub se multos, tu dicis uerbi gratia prefectos, consules, tribunos, et ceteras potestates. Similia arbitramur, modo cum unus sit maior omnium Deus, et iam istos ad similitudinem earum quas diximus potestatum ordinatos esse in hoc mundo deos; illi quidem maiori subiectos; nos tamen, et quia in hoc mundo sunt, dispensantes. Audite ergo ad hec uos, pagani, quomodo in his ipsis que ad deceptionem . . . apponitis ueritatis rationibus confitemini. Dicitis siquidem: Cum Cesaris  teneat Deus  iudicium uero eius; et potestatum speciem seruent ii qui dicuntur dii, seruate ergo, ut proposuistis, exemplum Cesaris; et scitote quia sicut nulli ex iudicibus uel administratoribus, id est prefectis, uel proconsulibus, uel ducibus, uel tribunis fas est Cesaris nomen imponi, alioquin et ille qui susceperit, et illi qui detulerint, pariter interibunt: ita et de hoc debetis aduertere. Quod si qui nomen Dei alicui, quam preter ipsum imposuerit, et ille receperit unum eumdemque sortientur interitum, multo deteriorem forte quam ministri Cesaris. Hic enim qui delinquit in Cesarem, interitum suscipiet temporalem; qui uero in unum, qui solus est uerus Deus, delinquit, in seculum . . . . . . . . . . . . . . . . . . . . . . . . .  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . Alii pagani dicunt, nos adhuc melius facimus, qui et ipsi summo Deo, et omnibus cum ipso gratias agimus, quibus dicendum est. Tale est hoc quale si quis eger ad medelam sui et medicum et uenenarium uocet, cum illi quidem nocere quidem possint uenenarii, et curare possint. uerus autem medicus uenenis illorum recuset sua medicamenta miscere, ne aut pernicies bono aut san. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  . . . . . . . . . . . . . . . . . . . . . . . . . . . . . . . . . . mundi . . . . . . . . . . . . . . . ri largiatur . . . . . . . . . . . . . doloris sui lucem . . . . . . . . . . . ceteraque elementa exhibent seruitutem. Denique . . . . . contra bonitatem Conditoris fatigata sceleribus impiorum uincuntur 733 elementa; exinde est, quod aut terre fructus corrumpitur, aut eris temperies temeratur, aut supra modum ardor solis incenditur, uel imbrium aut rigorum uis immensa diffunditur. In . . . . . et mortis facies diuersa percurrit; festina enim creatura in impios moueretur ad uindictam; Dei tamen bonitas reprimit  eam, et ab indignatione impiorum refrenat, ac sue misericordie . . . . . . obedire magis quam peccatis hominum et sceleribus inflammari. Exspectat enim patientia Dei, dum in hoc corpore sunt, hominum conuersionem, quod si usque ad exitum uite in impietate perstiterint, tunc iam discedens anima, que immortalis est, pro impietatis sue perseuerantia luit penas immortales. Nos uero, ait ipse sanctus Petrus, cuius hanc assumpsimus disputationem de historia beati Clementis eius discipuli, et nostris in adiutorium sociauimus dictis. Nos ergo, ait, ad hoc missi sumus, ut prodamus uobis latebras antiqui serpentis, et absoluentes inimicitias reconciliemus uos Deo . . . . . . . . . . . . . . . . et placeat isti . . . . . sed fortasse. . . .  . nichil curare, et Deo. . . . . ad notitiam . . . . . possumus peruenire, quomodo. . . . . gerat humanarum rerum . . . . . . . . . . . . . . . . . . . . . . . . . . . . . . . . . . . . . . . . . . . . . . . . Dei esse . . . . . nisi enim potestate ex . . . . . nunquam potiora inferioribus ministraren, et per hoc non solum curam Dei erga homines, sed et grandem quemdam habere docetur affectum, quorum ministerio tam preclara mancipauit elementa. Sed dices: quid enim leditur Deus, si et ista coluntur a nobis, si quis uestrum honorem . . . . . . . . . . . . . . . . . . . . . . . . . . . . . . . . . . . . . . . . . . . . . .  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . uel alia . . . . . . . . . . . Deus non sit . . . . . . . . . in his que facile deprehendere potuistis animum ad discutiendum noluistis intendere, 734 certum est quia in agnitione Dei impediti estis, non impossibilitatis, sed ignauie uitio. Nam si uoluissetis, ex his ipsis inutilibus simulacris profecto accepissetis intelligentie uiam . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  . . . . . ad nocendum . . . . . . . tandum, seducentibus . . . . . monibus, ut quasi mir . . . . . utilia perficerent . . . . . . de est ambulare statuas . . . . . . canes ereos, et lapides, . . . . . per erem ignis effici, mutari per uarias figuras, et cetera, que Simonem illum Magum uel ceteros fecisse accepimus; nam et Iamnes et Mambres faciebant magias contra Moysen . . . . . est . . . . . diabolo in . . . . tempus aliqua facere ad seducendum infideles, ut ma . . . in fide . . . fidelium mens, et perficiat in dilectione et timore Dei, nec uincatur a malo . . . . tate. Et pithones futura et occulta loquuntur, et no. . . .  colendo aliquoties . . . . . . . futura et occulta dicunt, faciunt quidem hec, non Diuinitate, sed malignitate uel curiositate; ideo, sicut dictum est, ut seducant, ut decipiant; spiritus sunt uagi et insinceri, peruolantes et perscrutantes. Nam uere illi sunt sancti famuli, et uere illi ministri Dei, qui signa faciunt salutis, et uitam mortuis tribuunt, demones fugant: unde et uere ad Deum pertinere noscuntur, cuius lumine illuminant cecos, uirtute sanant infirmos, misericordia mortuos resuscitant, qui in nomine  Christi ad similitudinem eius multa et faciunt et fecere uirtute fidei. Ergo sectemur horum caritatem, sequamur horum innocentiam, ut indulgentiam et mansuetudinem eorum seruemus, et a sempiterno adiuti Deo, eterno et beato Filio eius semper honorem deferamus et laudes eternas; ipsum Patrem et Filium adorantes et confitentes in Spiritu sancto, cui gloria et maiestas in secula. Amen. Deo gratias, semper.



TRACTATUS u. CONTRA IUDAEOS.


 735 Dicunt secundum litteram Iudei non secundum . . . . . adhortatur nos ratio . . . . . fratres aliquantulum pre . . . . . ore contra Iudeos, uel . . . . . eis cum uestra sanctitate con. . . . . . et primo illud mihi ostendendum est, quod hic populus a mundi exordio diuina Prouidentia reprobatur, et sequens populus eligitur, atque assumitur ex gentibus, id est populus Christianus, et ut certius approbetur quod dicimus, ab ipso primo homine Adam sumamus exordium. Adam genuit Cain et Abel. Cain natu maior populum designabat Iudeorum. Iste repellitur ob facinus suum, et Abel minor natu assumitur, qui populum Christianum ostendebat; reprobauit enim Deus sacrificia Cain, et Abel sacrificium assumpsit. Occiditur ipse  Abel a Cain; et nascitur alius filius Ade in loco eius nomine Seth. Considera mysterium. Abel luctus interpretatur, Seth resurrectio. Ergo in istis his duobus fratribus minoribus. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . quia mandatur, et ut relinquat priores errores et uetusta uitia, et exeat inde, efficiaturque in gentem magnam, id est in populo fideli Christiano, toto terrarum orbe diffuso; unde Scriptura annuntiabat dicens: Eritis gentes in caput Christiani, incredulus autem populus in cauda, id est Iudei. Genuit Abraham duos filios, Ismel et Isaac. Ismel maior natu  fuit ex ancilla Agar, Isaac minor natu ex libera Sara, quod apostolus noster Paulus, qui et ipse ex Iudeis crediderat, dicebat: Iam non sumus ancille filii, sed libere . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . uides quia prior reprobatur, et sequens assumitur;  et ipse Iacob benedicit filios Ioseph filii sui minoris. Iam intelligis, et in Ioseph 736 minori filio populum Christianum ostendit. Benedicit ergo Iacob illos duos pueros, et ponit manum leuam, id est sinistram super caput maioris natu, et dexteram super caput minoris, ut ostenderet minorem futurum esse honorabiliorem atque maiorem. Moyses quoque accipit tabulas, et propter culpam populi proiecit eas; secundo alias conscriptas accipit et reseruat, [1 1Kb] atque sacris uoluminibus . . . . . . . . . . . . . . , . . . . . . . . . . . . . [2 1Kb] Prophetam de gente tua, et de fratribus uestris; sicut me illum audite. Erit enim: omnis anima, que non audierit prophetam illum, interierit de populo suo . Prophetam dixit Christum, quia propheta est sui Patris  et Dei. Dominus autem et Deus est omnis creature: de ipso dicebat iterum Moyses in libro Geneseos : In principio fecit Deus celum et terram; hic principium Filium taxans, in quo Deus Pater fecit celum et terram, quod apostolus noster Paulus Moysi prosecutionem attestans, dicebat, quia in Christo creata sunt omnia que sunt in celis, et que sunt in terra, uisibilia et inuisibilia, siue sedes, siue dominationes  et cetera, que ibi sequuntur. In principio ergo fecit Deus celum et terram. Principium Christus est, qui dicebat per Salomonem: [3 1Kb] Dominus creauit me principium uiarum suarum in opera sua . . . . . . . . . . . . . . . . . . . . . . . . . . . . . . . . . . . . . . . . . . . . .  aut fundatus est orbis terre . . . . . pararet celum . . . . . Christus Dominus Filius Dei ipse est. . . . . . . . . . . . . . . . . . . dicebat . . . . . . . Firmamentum, et factum est firmamentum, fiant luminaria in firmamento celi, sic ut luceant super terram, et fecit duo luminaria maius et minus. Luminare maius in inchoationem diei, et luminare minus in inchoationem noctis . Ergo Deus dixit, et Deus fecit. Audi adhuc, dicit Deus: Faciamus hominem ad imaginem  et similitudinem nostram; et fecit Deus hominem, ad imaginem Dei fecit illum . Dicit forte Iudeus: Ad angelos Deus dixit. Conuincitur in eo quod dicitur et Deus fecit hominem; non enim angegeli, 737 dixit, fecerunt, sed Deus, inquit, fecit hominem. Deus dixit, et Deus fecit; id est Pater imperauit, et Filius adimpleuit. Et illud considera quod scriptum  est de Abraham, qui [F. quia] apparuit illi Deus ad quercum Mambre; et postmodum habet Scriptura  in exustione Sodome et Gomorrhe, quod Dominus a Domino pluerit ignem et sulphur super easdem ciuitates. Ergo est Pater et Filius, a quo Patre, id est ex cuius iussione pluit Filius ignem et sulphur. In Filio ergo fecit Deus celum et terram, qui erat ante celum et terram: nonne ante facti sunt  angeli, archangeli, omnesque spiritales uirtutes et potestates? Ergo quod ait, In principio fecit Deus celum et terram, in Christo dixisse declaratur, ex cuius persona et Dauid dicebat: uerbo Domini celi firmati sunt, et spiritu oris eius omnis uirtus eorum ; iste est Filius Dei, de quo iterum ipse Dauid dicebat in secundo psalmo: Dominus dixit ad me: Filius meus es tu, ego hodie genui te. uide secundum mysterium: in secundo psalmo hoc dicitur . . . . . . . secundus Filius . . . . . sed die . . . . . . certissime Deus Filium, quem genuit, non sicut homines, sed sicut decuit Deo generare impassibiliter, incorruptibiliter de se ipso; unus unum genuit, solus solum, Deus Deum, rex regem, ingenitus [1 1Kb] ingenitum, Pater Filium,  auctor uerbum, creator creatorem, eternus eternum, Spiritus Spiritum, lux lucem, splendor splendorem, pius pium, bonus bonum, misericors misericordem, perfectus perfectum. Ad hunc Filium iterum Dauid loquebatur dicens: [2 1Kb] Thronus tuus, Deus, in seculum seculi; uirga equitatis, uirga regni tui. Dilexisti iustitiam, et odisti iniquitatem; propterea unxit te Deus, Deus tuus . uidete quia ad Deum loquens dicebat ei: unxit te Deus, Deus tuus, id est te Filium unxit Pater tuus illo unguento eterne letitie, eterni sacramenti et celestis mysterii, aut adhuc . . . . . . . . . . . . . . . . . Dixit Dominus Domino meo: Sede a dextris meis  . . . . Dominum habuit iste rex, ad quem Dominus suus Deus dixerat: Sede a  dextris meis. Quis est iste Dominus ad quem dixerat Deus Pater, nisi Dominus noster Christus Filius eius? Nam et iterum audi de Christo suo Patrem dicentem: Paraui lucernam Christo meo; inimicos eius induam confusione . Paraui lucernam Christo meo, id est Ecclesiam lumine eius splendentem, atque 738 ardentem, fidelium numerum, qui, lumine ueritatis et credulitatis in corde percepto, incredulitatis  et ignorantie tenebras non derelinquit. Paraui lucernam Christo meo: iterum in Ioannem sanctum dici, intelligimus lucernam populum illuminantem de isto Domino Saluatore et de eius aduentu in carne futuro. Et Isaias sanctissimus loquebatur: Confortamini, inquit, manus resolute et genua debilia et post pauca ait: Deus noster iudicium retribuet; ipse ueniet, saluabit nos: tunc aperientur oculi cecorum, et aures surdorum audient , et cetera. Et Baruch dicebat de Christo: [3 1Kb] Hic Deus noster non existimatur alter ad alterum. Qui inuenit omnem uiam prudentie, et dedit eam Iacob puero suo, et Isrel dilecto sibi; post hec in terris uisus et inter homines conuersatus est : ut idem non Deus Pater uisus est, et conuersatus inter homines, sed Filius Dei,  de cuius incarnationis aduentu iterum Isaias annuntiabat dicens: Reuelauit Deus brachium suum illum sanctum in conspectu omnium gentium, et uidebunt omnes gentes ipsum super terram salutarem a Deo . Adhuc autem repetit iterum et dicit: Ecce uirgo concipiet in utero, et pariet filium, et uocabitis nomen eius Emmanuel, quod est interpretatum nobiscum Deus . Nobiscum Deus, id est Deus in homine, uerbum in carne, maiestas in corpore. Descendit sicut pluuia in uellus ; non cum ambitu, non cum strepitu; sed rex celestis humilis mundum ingressus est; triumphos immortalitatis et pacis omnibus donaturus corpus humanum assumpsit, ut suum fulgorem interim per uelamen corporis obumbraret, et ad hominem Deus per interpretem hominem loqueretur.  In illo templo corporis Deus erat, ut mortalem hominem faceret immortalem. Sed non credit Iudeus, sed nec paganus, nec uirginem genuisse sine uiri coniunctione credunt. Audiant et credant de natiuitate Saluatoris ex uirgine, sanctum angelum missum a Deo Patre dixisse ad ipsam sanctissimam uirginem Mariam: Spiritus sanctus, inquit, superueniet in te, et uirtus Altissimi obumbrabit tibi; ideoque et quod nascetur ex te sanctum uocabitur Filius Dei . Carnem humanam de sancta Maria assumpsit ille Spiritus immaculatus, id est Filius Dei mundus, sanctus, securus in se sibi sua potentia et possibilitate carnem effecit. Si enim hoc aliquantis auibus dedit, ut de uento aut de puluere concipiant sine maribus, et cernerent, quanto magis ipse sibi, ut dictum est,  739 potuit corpus fabricare, et si iterum aues de ouis obumbratione alarum animatos pullos producunt, [4 1Kb] et terra sine coitu producit aliquanta animalia, ut uermes et cetera, quanto magis Deus potuit sibi inter homines mirabilibus modis templum construere corporis sui: qui si uoluisset, et ex lapide, uel ligno, uel aqua, uel terra, posset sibi corpus efficere, ut pote qui et primum hominem Adam eo limo terre plasmauerat,  carnem humanam assumere, ut ostenderet se pro hominibus aduenisse. Nam et nasci propterea ad similitudinem nostram et mori uoluit atque resurgere, ut et nos et mori et iterum resurgere in semetipso monstraret, atque spem nobis future resurrectionis ostenderet. [1 1Kb] Sed dicit Iudeus: Ergo ex femina habuit nasci Deus. [2 1Kb] Caro Christi ex femina nata est, quam Deus fecit, nec pollui potest maiestas Christi in carne; si enim sol fulgens non inquinatur tactu quolibet, multo magis Dominus solis inquinari non potuit, licet mundus mundam tetigerit. Hunc ipsum habemus itineris ducem, quia uia est ad Patrem; lucis principem, quia ueritas est, qui nobis lumen ueritatis infudit; salutis auctorem, quia quod factum est in eo uita est, qui cum Patre uiuificat omnia: per  ipsum Deo Patri semper gratias agimus, fratres. Sed adhuc increduli Iudei audent aliquoties et fidei Christiane uelle detrahere, et fideli Dei populo insultare; unde denuo recensenda sunt nobis diuina uolumina, que eos aperta ueritate confundant et intelligant manifeste sese sine spe et sine fide esse. Isti sunt Iudei, quos clara uoce sanctus Stephanus increpabat dicens: Dura ceruice, et incircumcisis cordibus et auribus, uos semper Spiritui sancto resistitis, sicut et patres uestri, ita et uos. Quem enim prophetarum non sunt persecuti patres uestri? Et occiderunt eos qui pronuntiabant de aduentu Iusti huius, et uos proditores et interfectores estis . Hec sanctus Stephanus ait, de quibus dicit et beatus apostolus Paulus: Semper discentes, et nunquam ad ueritatis scientiam peruenientes.  Sicut enim Iamnes et Mambres restiterunt Moysi, ita et ii resistunt ueritati, homines corrupti mente, sensu reprobi . Dicunt enim: Nos circumcisionem habemus, et filii sumus Abrahe; quibus merito Dominus dicebat: Si filii Abrahe essetis, opera utique Abrahe faceretis. Circumcisionem, inquiunt, habemus; quibus dicimus: Utinam haberetis odorem fidei Abrahe, 740 et non perfidie uestre! uos filii estis potius uiperarum, in uobis ipsis uenena portantes: qui parentibus infertis necem, et ex hoc ipso quo alios occiditis, uobis ipsis interitum preparatis. De uobis, o Iudei, dicit propheta Dauid: Errauerunt a uentre, locuti sunt falsa. Ira illis secundum similitudinem serpentis . Et apostolus noster Paulus ait: Quorum Deus uenter est, et gloria in  confusionem eorum qui terrena sapiunt . Ergo errauerunt a uentre, locuti sunt falsa, ira illis secundum similitudinem serpentis: qui uipereis morsibus uiscera parentum sanguinemque fundentes, et sceleris uestri lubrico dilapsi, in alienis uulneribus uoluebamini; quique legis precepta contemnendo per uarias criminum culpas, uelut per precipitia multa diuersis casibus corruistis. uide iam, si potes, quam fedus sit quamque turpis qui se sanguine commaculat  aliorum. Nam legimus . . . . . . . . . . . . . . . . . . . . . . . . . quod nullum . . . . . mei luminis contineat intellectum, nec per sp. . . . . . ostendat, ait Dominus ad eos: uos de diabolo patre nati estis, et desideria patris uestri facere uultis . Nam et diabolus in serpente mutatus fallacibus linguis, nouorum hominum piam rudemque innocentiam in paradiso factiosa malignitate decepit: cuius et isti insaniam subsecuti, serpentina generatio, nunc usque Christum Filium Dei negare conantur. Contra quos auxiliante ipso Domino Christo hanc disputationem suscepimus, quibus adhuc dicendum est: quod uobis assumitis, dicere patrem uestrum Abraham, et eius circumcisionem uos asseritis suscepisse? Abraham  fide iustificatus est, non circumcisione. Ita enim dicit Scriptura: Credidit Abraham Deo, et deputatum est illi ad iustitiam, et amicus Dei appellatus est . Ergo Abraham non ex circumcisione iustificatus est, sed ex fide. Credidit enim uerbo Dei, et iustificatus est, et benedictionem a Deo consecutus est, et ipse, et semen fidei eius. Nam considera, ne putes circumcisionem signum esse fidelium, ante Abraham omnes sancti incircumcisi fuerunt, et puritate mentis Domino placuerunt, et populum Christianum magis ipsi in se monstrarunt. Percurre ordinem in sacrosanctis Litteris positum, et inuenies omnes ita esse ut dicimus. Primus ipse Adam, qui manibus Dei plasmatus est, 741 incircumcisus permansit; deinde Abel iustus, Enos et Enoch, Ne et Melchisedech  sacerdos summi Dei: iusti omnes, neque circumcisi, ut dicimus, secundum carnem fuerunt, neque discretiones escarum habuerunt. Nam de Abraham, quod circumcisionem dicitur accepisse, illa circumcisio non habet premium salutis, sed signum datum fuerat generis . . . . . . . . . . . . . . . . . . . . . . . . . . . . . . . . . . . . . . . . . . . . . . . . . filios Isrel, secundo . . . . . . habuit iam primo circumcisi . . . . . dere, sed spiritualiter intelligi oportet, quia per legem, id est per precepta legis circumcidi ab idolorum cultu oportet, secundo per Euangelium circumcidi. Dicunt adhuc Iudei: Filii sumus Abrahe; quibus dicimus: Filii Abrahe estis, [3 1Kb] sed ex ancilla de qua scriptum est:  Eiice ancillam et filium eius; non enim heres erit filius ancille cum filio libere ; nos in gloria Dei filii libere sumus. uester Ismel pater est, unde genus ducitis: noster pater Isaac est, unde ducimus genus. [4 1Kb] In Isaac, inquit, uocabitur tibi semen; ille sanctissimus Isaac, quem desiderantibus parentibus . . . . . . . . . . . . . . . . . . . . . . . . . . . . . de quo dicitur: Quia in semine tuo benedicentur omnes  gentes ; non dixit in semine tuo, quod est Christus. [1 1Kb] Iste est sanctissimus Isaac, qui patiens ad uictimam ducebatur clementissimi patris precipua proles; qui, ut diximus, Christi imaginem gestans, neque genitoris imperio contradixit, nec uictimam suscipere recusauit. Ergo iste pater noster probatur; uestra Hierusalem, terrena ciuitas, mater est; nostra Hierusalem, celestis ciuitas, mater; illa uestra, que periit; hec nostra, que permanet semper; uos priores, nos sequentes; quia et Ismel prior, deinde Isaac: quia qui primi nouissimi, et qui nouissimi primi. Scriptum est: [2 1Kb] Eritis gentes in caput, incredulus autem populus in cauda . Nam et ipse Isaac duos filios genuit Esau et Iacob, de quibus dictum fuerat ad Rebeccam coniugem Isaac diuino  responso: Due gentes in utero tuo sunt, et duo populi de uentre tuo diuidentur; et populus populum superabit, et maior seruiet minori; quia Iacob, inquam, 742 dilexi, Esau autem odio habui . Sed hoc iam superius memoratum est; nam ipse etiam Iacob duas describitur habuisse uxores, unam Liam maiorem natu, oculis infirmam; aliam Rachel, minorem, speciosam: illa Lia, figuram Synagoge portabat, infirma, ut dictum est, oculis. Quare infirma oculis? quia uisus Synagoge languebat, et se in filiis infidelibus sepe plangebat. Hec uero Rachel, que figuram portabat Ecclesie, de qua scriptum est: [3 1Kb] Speciosi oculi tui sicut columbe : et iterum noster apostolus Paulus dicit de ea: non habens maculam aut rugam , aut aliquod huiusmodi;  huius perspicuus et spiritalis fuerat uisus. Nam et illud quod in mysterio loquitur apostolus, intellige quam populo Christiano conueniat: [4 1Kb] Primus, inquit, homo de terra terrenus, secundus uero homo de celo celestis . Qualis terrenus, tales et terreni; et qualis celestis, tales et celestes, et lex que secundum litteram accipitur, occidit, spiritus autem uiuificat . Moyses, nam ut commemorauimus, accipiens priores tabulas confractas proiecit, ideo ut ostenderet uestrum lapideum cor confractum, et reprobatum; Christianorum uero diuinis legibus aptum atque seruandum. Unde dicit Scriptura de Christiano populo: Qui ostendunt opus legis conscriptum in cordibus suis : Cognoscens omnia hec, et ex lege et prophetis, adhuc maiora considerans sanctus  apostolus Paulus, separauit se a uobis, nec iugum cum infidelibus ducere uoluit; quia non est societas lumini ad tenebras, nec pars fideli cum infideli ; conuertit se ad Christum maxime, quia ab eo erat admonitus, ut . . . . credulitatis iur. .  . . . . . discederet . . . . . populum Christianum . . . . . . . . . . . . . . . . . . . . . . . . . . . . . . Sed dicunt Iudei . . . . . . . . . . . . . . . . . . . . . . . . . . . . signum salutis apud nos . . . . . . in signo Domini omnes pariter masculi femineque signantur, signo Domini signamur in fronte super duos postes de sanguine Agni Dei, qui tollit peccata mundi, de quo iam tunc in lege fuerat scriptum; quod in sancto Euangelio completum esse dignoscitur, quando clamabatis dicentes: Sanguis 743 eius super nos et super filios nostros . Sed nobis hec salubriter competit dicere: sanguis eius super nos et super filios nostros, uobis ad condemnationem, nobis  uero ad salutem; quia alio uos proposito, alio nos dicimus intellectu; uos furendo, nos orando; uos insultando, nos suppliciter postulando; uos ex odio, nos ex amore; uos ut tristes, nos autem ut semper gaudentes. uos latronem elegistis, quia omne animal ad sibi simile conuertitur; nos Domino elegimus seruire. Nos ergo, inquit Apostolus, Domini sumus; uos secuti estis latronem Domino improperantem, nos secuti sumus latronem Dominum adorantem et confitentem in cruce: Domine, memento mei cum ueneris in regnum tuum. Cui Dominus ait: Amen, dico tibi: hodie mecum eris in paradiso . O beatum ipsum latronem, qui tantam repente meruit sanctitatem, et sub ipsa morte transiuit ad lucem. [5 1Kb] Et ipsi duo latrones, unus uestram, alter nostram ostendebat  imaginem. Occidistis Dominum, et gratulamini: occidistis quidem, sed non occidistis, tamen occidistis uoluntate, sed non occidistis in ueritate, quia Christus in eternum manet. Iacuit quidem corpus in monumento, sed Christus regnabat in celo. Non enim poterat includere . . . . . . . . . . . . . . . . . . . . . . . . . . . . . . . . . . . . . . . . . . . . . non includitur in monumento cum corpore, multo magis diuinitus includi non poterat. Ergo uiuit Christus in eternum; sicut et sanctus angelus Gabriel dicebat ad gloriosam Mariam: Regnabit in domo Iacob in eternum, et regni eius non erit finis : et septuagesimo primo psalmo de ipso dicitur: Orietur in diebus eius iustitia et abundantia pacis. Quando dicebat:  [6 1Kb] Qui te percusserit in dextram maxillam, prebe illi et alteram; et ei qui uult tecum iudicio contendere et tunicam tuam tollere, dimitte illi et pallium. Quid iustius, quid utilius, quam impatientem patientia superare, et damnis potius opprimi quam lucrando peccare!  Sunt enim precepta iustitie Domini Saluatoris in sancto Euangelio designata. Et ne longum sit totum dicere, post aliquanta sequitur: et abundantia pacis, donec auferatur luna . Abundantia pacis, quia ipse est fons purissimus pacis, in quo nulle sunt turbulente lites, nulla amaritudo malitie, sed omnis plenitudo dulcedinis omnisque tranquillitas bonitatis. De isto ipse Dauid propheta alio dicebat in loco: Gustate et 744 uidete quoniam suauis est Dominus. Beatus uir qui sperat in eum ; quia Dominus dicebat: Pacem meam do uobis, pacem meam relinquo uobis. Iu hoc enim scient omnes homines quod discipuli mei estis, si inuicem diligatis . Et iterum dicebat: Beati pacifici, quoniam ipsi filii Dei uocabuntur. Beati pauperes spiritu, quoniam ipsorum  est regnum celorum . Et abundantia, inquit, . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . Sed postmodum extollitur et erigitur, cum ad celestia regna Domino auxiliante perducitur. Sequitur in psalmo: Et dominabitur a mari usque ad mare, et a fluminibus, usque ad terminos orbis terre : hoc est per uniuersas gentes, et per totum mundum, qua se longe lateque diffusus Oceani ambitus ducit, et omnium terrarum fines includit. Sequitur: In conspectu eius procident Aethiopes, et inimici eius terram lingent . Aethiopes illi sunt spiritus tenebrarum qui in conspectu Domini, id est in aduentu  eius turbati . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . sed lambere terram dicuntur, quomodo et isti . . . . . et terram lambiunt? hoc est terrenam litteram et carnalem astutiam diligunt, spiritalem uero gratiam non requirunt? Sequitur in psalmo: Reges terre et insule munera offerunt. Reges Arabum et Saba dona adducunt . Oriens ergo et Occidens, quod manifestatum est denuo in sancto Euangelio, quando magi uenerunt portantes munera, aurum, thus, myrrham: aurum offerentes ut regi pretiosam fidem; thus suaue, sacrificium laudis ut Deo; myrrham ad indicium et obsequium sepulture. Item aurum regi,  thus sacerdoti, myrrham sacrificio: quia Christus Dominus et rex est, et sacerdos, et sacrificium. Quia rex est, ipse ait: Ego autem constitutus sum rex ab eo ; quod sacerdos: Tu, inquit ad eum Pater, es sacerdos in eternum secundum ordinem Melchisedech . Sacrificium apostolus Paulus ait; qui seipsum obtulit oblationem et hostiam Deo in odorem bone suauitatis . Aurum, thus et myrrham. Aurum rex querit, id est electa corda; thus Deus orationes castas et bonas in odorem bone fragrantie; myrrham ad sepulturam sanctorum eius. Ergo undique populi ad Christum  745 munera perferunt. Sequitur in psalmo: Et adorabunt eum omnes reges terre; omnes gentes seruient ei : quod impletum uidemus; quia ubique nomen Domini Christi adoratur ab omnibus regibus, duntaxat Christianis, omnibusque gentibus. Sed et si sunt aliqui reges aut gentes alique que nolunt adorare, sicut et uos Iudei, manet carcer eternus, manet iudicium Dei: Deus, ait propheta, manifestus ueniet Deus noster, et non tardabit ; qui uenit in humilitate occultus, ueniet in potestate manifestus. Tunc uidebit eum omnis caro, id est omnis homo, quia omnes stabimus ante tribunal Christi, ut recipiat unusquisque propria corporis, prout gessit, siue bonum siue malum ; nam et in ipso psalmo in capite ait: Deus, iudicium tuum regi  da, et iustitiam tuum filio regis ; quia rex et filius regis ipse est Dominus Christus; et in conclusione psalmi dicit: Replebitur gloria eius omnis terra: fiat fiat . Et nos dicimus consentientes sancto prophete cum Domini uoce: Amen, amen, hoc est uere fideliter. Iteratio autem sermonis ista confirmationem in se continet ueritatis. Deo gratias. Ergo conuincuntur euidenter Iudei: Deo iuuante sic dicamus contra eos, non studio nocendi, ut eos deuictos perimamus, absit a nobis; spiritale prelium pro hominum salute geritur: arma nostra non sint carnalia, sed fortia a Deo. Itaque saluare eos cupimus et sub regis nostri Christi . . . . . conuertere. Non ergo litem queramus, quia ueritatem inquirimus; militamus sub rege pacifico, et pacis castra sectamur.  Ideoque eos, ut dixi, uolumus de tempestiuis fluctibus erroris ad portum salutis perducere, et per atrium ueritatis in domum regalem Domini nostri introducere, ut fiant de inimicis amici, et de antichristis Christiani. uideant pascuam spiritalem; uideant, si merentur, celeste conuiuium; uideant dominicam mensam, et cantent nobiscum cum Dauid propheta sanctissimo dicentes: Dominus pascit me, et nichil mihi deerit; in loco pascue ibi me collocauit ; et iterum: Quam amabilia sunt tabernacula tua, Domine uirtutum! concupiscit et deficit anima mea in atria Domini . Sed huic persuasioni contendunt impii Iudei, maluntque mori quam uinci, dicentes: Nos unum colimus Deum, sicut scriptum est in libris Moysi: [1 1Kb] Non erunt tibi dii alii absque  me, et Dominum Deum tuum adorabis, et illi soli seruies; et: Audi, Isrel, Dominus Deus tuus, Dominus unus est . Hoc preceptum, clamant, patribus 746 datum est, quod nos seruare oportet et conuenit. Quibus dicimus: Dicite ergo cur patres uestri, relicto isto uno Deo, ad idola conuersi sunt? Et fecerunt uitulum in Horeb, et adorauerunt sculptile, et immutauerunt gloriam suam in similitudinem uituli manducantis fenum ; et seruiebant militie celi? Adiungunt: Illi uiderint; nos nescimus. Quibus dicimus: Audite ergo, et discite: ideo ista admonitio a Deo dabatur, ut ad se conuerteret . . . . . .  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . care. Inde sibi lucos , inde sibi illicita sacrificia presumpsere, inde deos multos, inde falsa figmenta et inania idola. Idcirco uolens eos, ut diximus, Dominus a tantis erroribus ad cultum sue maiestatis conuertere, sacro frequenter intonabat eloquio, dicens: Non erunt tibi dii alii absque me, et Dominum Deum tuum adorabis, et illi soli seruies; et: Audi, Isrel, Dominus Deus tuus, Dominus unus est . Nam, ut certo sciatis que sit fides Christiana, nos ipsum unum Dominum inuisibilem, incorporabilem, immortalem, sine origine et sine fine credimus, colimus et ueneramur . . . . . . .  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . mereamini . . . . . studium gerimus predicande ueritatis; ideoque post que diximus adhuc diuina sumimus testimonia; ut probemus Christum Deum et Dei Filium esse, sicut iam in aliquantis exposuimus. Dicit Deus omnipotens Pater ad Moysem in Deuteronomio  de Christo Filio suo: Prophetam suscitabo illis de fratribus eorum sicut te; et dabo uerbum eius in os eius, et loquetur ad eos quecunque dixero illi. Et si quis non audierit prophetam illum, ego uindicabo. [1 1Kb] Et iterum in Regnorum legimus: Suscitabo mihi sacerdotem fidelem, qui in omnia  que sunt in corde meo faciet ; et in Euangelio ipse Pater dicit: Hic est Filius meus dilectissimus, in quo bene complacui; ipsum audite  . . . . . . . . . . . . . . . . to, ait; et . . . . . . . . . . . . . . . . . illum . . . . . . . . . . . . . . . dicit ipsum audite . . . . . . . . . . . lis sibi sermo, et conueniens ipsis sit, ipse probatur esse, et propheta, qui est Christus Dominus 747 Filius Dei, Propheta dicitur Patris; sed est Dominus prophetarum Patris; merito Propheta, ut auctoris sui predicator, ceteris autem gratiam prophetie ipse contribuens. Nam sicut Propheta et Angelus uocatur a Patre, ita scriptum est: Ecce mitto Angelum meum ante faciem tuam, qui preparabit uiam tuam, obserua  eum, et obaudi ei, et ne fueris inobediens ei: non enim deerit tibi; nomen enim meum est in illo ; unde et ipse Dominus Christus dicebat in sancto Euangelio: Ego ueni in nomine Patris mei, et non suscepistis me; cum alius uenerit in nomine suo, illum accipietis ; et Dauid dicebat: Benedictus qui uenit in nomine Domini . Sed dicitur . . . . . . . . . . . . . . . . . . . et ceterorum prophetarum litteras, et inde ueritatis regulam perquiramus, et que iam protulimus repetamus.  Dicebat beatus Moyses in libro Geneseos  illuminatus Spiritu sancto: In principio fecit Deus celum et terram. Attende statim illud, quia a principio cepit, et principium nominauit, quod nos intelligimus Christum principium dictum, in quo Deus Pater fecit celum et terram; celestia pariter et terrena in Christo fecit, id est in ipsius uirtute, qui iubentis imperio ministrabat, in ipso fecit, quidquid iussum est adimpleuit; quia de Patre scriptum est: Ipse dixit, et facta sunt; ipse mandauit, et creata sunt omnia ; ergo in principio, id est . . . . . . . . . . . fecit Deus celum et terram . . . . . . . . . . . . . . . . . . . . . . . . . . . . . . . . . . creauit me principio uiarum suarum in opera sua.  Ante secula fundauit me, et iterum ex persona sapientie ipse Christus de se dicit per prophetam: Ego ex ore Altissimi prodiui primogenita ante omnem creaturam . Ergo in isto Filio et per istum, sicut sepius dictum est, Deus Pater omnipotens omnia fecit, sicut iterum in psalmo dicebat: In capite libri scriptum est de me . Sed, dicit Iudeus, ipse qui dixit, ipse et fecit. Cui dicimus: Et quid necesse erat ut diceret? si non erat alius qui audiret et faceret, nunquid sibi dicebat, fiat? Sed iterum dicit Iudeus: ad angelos dixit; quibus dicimus: Sed non . . . . . . . . . . . . fecerunt angeli, sed habet, et fecit Deus . . . . . . . . . . . . Iudeus; et dicit: Quomodo . . . . . . . . . filium habere Deum  . . . . . . . . Iudeus inuisibilis, et in cor- . . . . . . . . quibus iterum . . . . . respondemus sicut Dominus: Nonne dictum est in lege uestra, quia: Ego dixi: Dii estis, et 748 filii Altissimi carissimi. Si illos dixit deos et filios Altissimi, ad quos sermo Dei factus est, et non potest solui Scriptura; [2 1Kb] Mihi, ait Dominus, irascimini, quia dixi Filius Dei sum? Si non facio opera Patris mei, nolite credere mihi; si autem facio, etsi mihi non uultis credere, operibus credite . Deinde dicimus: Quid uidetur dictum Iudeis illud, quod ait Dauid ex persona sine dubio Christi: Dominus dixit ad me: Filius meus es tu; ego hodie genui te? Et iterum ex persona Patris dicit ipse propheta sanctissimus Dauid ad Filium: Tecum principium in die uirtutis tue in  splendoribus sanctorum, ex utero ante luciferum genui te . Quem genuit . . . . . . . . dicit, ergo creditis, quia . . . . . . . . . respondemus, sic Propheta . . . . . . . . et nos ita credimus genuit . . . . . . . . sed ut . . . . . . . . . . . . . . . . . . . . . . . . . . . . . . sancte diuine gen. . . . . . . . . ut Deo generare, genuit Dominus Dominum, lux lucem, splendor splendorem, potens potentem, rex regem, unus unum,  solus solum, eternus eternum, uirtus uirtutem, creator creatorem. Hec iam diximus, et dicimus, ut ualemus. Ceterum illud inexplicabile est et indicibile, quod est Pater et Filius, Filius Patris, uerbum Patris, uirtus et sapientia Patris, in quo et per quem fecit Pater omnia. Hoc uerbum intellige Filium Dei, quem misit pro salute mundi, sicut propheta dixit: Misit uerbum suum, et sanauit eos . Ergo Filius Dei dicitur, qui est uerbum Patris, non ut tu carneo et culpabili sensu intelligis Deum carnaliter nos dicere genuisse. Nam audi Isaiam  sanctum prophetam de Christo dicentem: Generationem autem eius quis enarrabit? Nunquid dici uel explicari potest, quomodo Pater Filium genuerit, Deus uerbum protulerit? . . . . . . uolo intelligere  quemadmodum ista de Christo credatis; ad quem dicimus: Audi: scriptum est Patre dicente: Tecum principium in die uirtutis tue in splendoribus sanctorum, ex utero ante luciferum genui te ; qui dicit te, alium ostendit esse, hoc est secundum a se Filium suum, ad quem dicit te: te qui dicit, et sui loquentis, et ad quem loquitur duas declarat esse personas. Ex utero, ait, ante luciferum genui te. Uterum hic maiestatis sensum intelligo, inenarrabilem plenitudinem, profundumque mysterium, Dei incomprehensibilem sapientiam: ante luciferum genui te; uel, ante celi ornatum, uel ante Spiritus sancti initium, [1 3Kb] quia ipse Spiritus sanctus lucifer dicitur, 749 qui lucem ueritatis et bone fidei mentibus humanis infundit; quique per prophetas eterni solis Christi  ut lucifer aduentum sepissime nuntiauit. Nam iste Dominus Christus Filius Dei multis sanctis, et ante uisus est, et prius apparuisse dignoscitur: Abrahe, et Iacob, et Moysi, et filiis Isrel in columna ignis et nubis, de quo Deus Pater dixerat: Ecce ego mitto angelum meum ante faciem tuam, qui parabit uiam tuam ante te ; et filio Naue ipse uisus est, qui et dicebat: Ego sum princeps militie uirtutis Domini , utique et Filius est Patris; et Angelus eius dicitur, id est nuntius, et propheta, et sacerdos, et puer, et aduocatus, et uirtus, et sapientia, et cetera. Nam quia Abrahe uisus est, audi Scripturam  dicentem: uocauit angelus Domini Abraham de celo, et ait: Abraham, Abraham, non extendes manum tuam super puerum . . . . . .  . . . . . . . . . . . . . . . . . . . . . . . . . . . . . . . . . . unde in sequen. . . . . . inuenies scriptum,  quia pluit Dominus a Domino ignem et sulphur super duas ciuitates Sodomam et Gomorrham . Audis quia Dominus a Domino pluit? Qui Dominus? A quo Domino, nisi Filius a Patre? Nam ipse apparuit et Iacob, et colluctatus est cum eo; unde ait ipse Iacob: uidi Dominum facie ad faciem, et salua facta est anima mea ; utique in figura corporis Christum uiderat quam erat postea suscepturus, cum quo est colluctatus. Nam de Patre scriptum est: Quem uidit hominum nemo, neque uidere potest ; et iterum. Non potest, ait ipse Deus Pater, [2 1Kb] homo faciem meam uidere et uiuere . Ipse Angelus Domini, qui est Christus, apparuit Moysi in rubo, in igne; ipseque dixit: 750 Ego sum Deus Abraham, et Deus Isaac, et Iacob; qui dictus  est Angelus primo Domini in igne apparuisse; ipse . . . . deinde dicitur  et dixisse: Ego sum Deus Abraham, et Isaac, et Iacob . . . . filio Naue in ripa fluminis stanti ad Iericho apparuisse . . . . . . ipsum Dominum Christum gladium tenentem in manu, cui cum diceret iehsu: Dominus noster es, an aduersariorum? ait Dominus ad eum: [3 1Kb] Ego sum princeps militie uirtutis Domini ; iste est princeps principatum querens, ipseque rex a Patre constitutus, ipso testante et dicente: Ego autem constitutus sum rex ab eo . Nam et in quodam psalmo ex persona ipsius Christi loquentis dicebat Dauid: Immola Deo sacrificium laudis, et redde Altissimo uota tua, et inuoca me in die pressure, et eripiam te, et glorificabis me . Admonet  in istis uersiculis immolari deberi Deo Patri, et se inuocari, ut auxilietur supplicibus suis, prout diceret: redde Patri obsequium laudis, et ego tibi prestabo auxilium protegentis; honora genitorem, et me inuenies adiutorem. Unde ipse et in sancto Euangelio dicebat: Ego honorifico Patrem meum, et uos inhonorastis me . Nos ergo Christiani unum Deum Patrem credimus et confitemur, et unum Dominum nostrum Iesum Christum Filium eius, quem et lex et prophete locuti sunt, et per ipsum Deum Patrem oramus, et ipsi gratias agimus, quia et ipse Saluator ita nobis mandauit, dicens, et omnibus credere uolentibus: Hec est uita eterna, ut cognoscant te solum uerum Deum, et quem misisti Iesum Christum . Ergo cognoscentes precepta  Saluatoris nostri Christi, unum Deum Patrem per ipsum semper laudemus, cui est gloria in secula. Amen.





SANCTI MAXIMI EPISCOPI TAURINENSIS EXPOSITIONES DE CAPITULIS EuANGELIORUM. *





ADMONITIO.

751 Olim Gennadius in Catalogo quem primus condidit de operibus S. Maximi Taurinensis adnotauerat eum de Capitulis Euangeliorum et Actuum apostolorum multa sapienter exposuisse; et post ipsum Ioannes Tri themius doctissimus monachus Benedictinus alter Maximianorum operum relator, primo loco de Capituli Euangeliorum mentionem fecit. Huc usque capitula illa in tenebris ita iacuere sepulta, ut ex posterioribus scriptoribus nullus eorum meminerit; nec ullus ex sacrarum Scripturarum commentatoribus se probasse aut uidisse indicium dederit. Spes tamen aliqua nobis effulserat diu. Thomam, qui Catenam ex Patrum sententiis super quatuor Euangelia concinnauit, Maximi aliquas interpretationes afferre. Habet quidem nonnullas presertim in Lucam, sed eas non ex Capitulis de quibus agimus hausit. At posterioris hoc etatis silentium nichil nobis obest quin Maximum horum Capitulorum auctorem asseramus. Compertum enim est processu temporis multa adinuenta esse Patrum scripta, que in ueteribus mss. occulta erant, curamque et diligentiam recentiorum criticorum exspectabant. In his edendis Sirmondus Mabillonius, Leo Allatius, Lucas Acherius, Benedictini monachi congr. S. Mauri, ut alios bene multos omittamus, claruerunt, doctrinamque ecclesiasticam magnis presidiis munierunt. Nos quidem, preter duo illa Gennadii et Trithemii testimonia, permouent rationes que non leue pondus apud nos faciunt. Imprimis eadem nobis occurrunt argumenta a Maximo suis in homiliis et sermonibus illustrata. 2o Usus perpetuus ueteris Itale uersionis diuinorum Librorum, qui constans est apud Maximum. 3o Admirabilis sacrarum Scripturarum connexio; et, aut litteralem, aut mysticum sensum explanet, non tam perfectam uerbi Dei intelligentiam, sed singulare etiam mentis acumen ostendit. 4o Expositionum stylus, quem etsi planiorem habeamus, attamen modi eius dicendi plurimi elucent, ut ex eadem uena fluxisse uideantur. 5o Tandem addimus singularem, siue homilias, siue tractatus Maximi accipias, cum illis consensum; quod perdifficile est effici, si mens alia et manus egisset. Interpolata diuersis in locis ex cod. ueronen. sign. num. 49 antiquitate ad nos uenerunt huiusmodi capitula; sed lacunas aliquas ex Scripture indicatis sententiis suppleuimus. Errata preterea non pauca amanuensis, que uetustati temporum donanda sunt, emendauimus, ut quantum in nobis erat puriorem integrioremque textum redderemus. Rem gratam sacris studiis deditis facturi speramus, quod S. Maximum de interpretatione Euangeliorum optime meritum eis consulendum prebeamus. Fortasse exorietur aliquis qui eiusdem Maximi Expositiones in Acta apostolorum ab obliuione uindicabit.



I. De lectionibus sanctorum Euangeliorum, Marc. uI, 38.


Hodie recitatum est [1 1Kb] in sancto Euangelio, quia Dominus iehsu in deserto de quinque panibus et duobus piscibus saturauerit quinque millia uirorum. Ubique Dominus iehsu omnes sanat, omnes saturat, apud eum inueniunt oculos ceci, auditum ab eo accipiunt surdi, leprosi mundantur, mortui suscitantur, demones effugantur, paralytici, resolutis membris, iterum confirmantur; claudi firmis gressibus currunt, et omnes eius muneribus gloriantur; aque etiam eum maris, et tumentes fluctus fixis in sese motibus ambulantem famulanti obsequio 752 reuerentur. Ergo hodie, ut lectum est, de quinque panibus et duobus piscibus a Domino saturantur quinque millia uirorum,  et colliguntur duodecim cophini fragmentorum pleni. Consideremus, fratres, mirabilia Domini Iesu. Tangit panes, et sicut pluuias multiplicat super terram; ita crescunt cuncta in multitudinem copiosam. Accipit augmentum panis, et mirabilibus modis inter comedentium turbas candida seges exoritur fragmentorum. Fiunt omnia plena, saturantur populi; colliguntur  adhuc duodecim cophini pleni, [2 1Kb] ad numerum dilectorum duodecim discipulorum, ut semper abundet Ecclesia de ueritate  apostolorum et doctrine eorum panibus saturetur. Et cetera.



753 II. Item de lectione S. Euangelii, uel de capitulo ubi Dominus ait, Ioan. uII, 28: Qui sitit ueniat ad me, et bibat; qui credit in me, flumina de uentre eius fluent aque uiue.

Merito ad eum dicebat sanctissimus propheta Dauid, quem uidebat in spiritu, religiosa siti suspensus, et nimio ardore succensus: Sicut ceruus desiderat ad fontes aquarum, ita desiderat anima mea ad te, Deus . Tali ardore flagrabat et illa beata soror Marthe Maria, quam sacris Dominus sermonibus nutriebat.  . . . . . . . . . . nullo modo recedebat . . . . . . . . . . . . . . . . . . . . . . . . . . . . . . . . . . bona ista femina sine dubio gerebat partem que ei nunquam posset auferri. Non enim poterat aliquando perdere quod ei beneficio suo Dominus concesserat possidere, quia sitientibus ipse tribuit  spiritalem aquam, qui hodie dicebat: Qui sitit ueniat ad me, et bibat . Hec igitur Maria, cuius fecimus mentionem, ut mihi uidetur, personam ostendit fidelis Ecclesie, que mauult Domino adherere, quam alloquio suo Dominus semper edificat, que de fontibus Christi frequenti inundatione perfunditur, quam assidentem sibi Dominus, et suis uestigiis adherentem non aspernatur, sed potius consolatur; qui et pedes discipulorum lauare dignatus est: ut quod ei Abraham aliquando fecerat, hoc ipse filiis Abrahe exhibere curaret. Nonne tibi uidetur, rogo, hanc Mariam uestigiis Domini assidentem . . . . . . dicimus personam perdere. . . . . . . In Psalmis sermo diuinus alloquitur: Audi, filia; inclina aurem tuam, et obliuiscere populum tuum, et domum  patris tui; et concupiscet rex speciem tuam, quoniam ipse est Dominus Deus tuus, et adorabis eum . Ergo de fontibus Christi, ut dictum est, irrigatur Ecclesia. Diligit enim et dilexit Dominus Christus Ecclesiam, probante Apostolo et dicente: Christus dilexit Ecclesiam, et semetipsum tradidit pro ea, ut eam sanctificaret, mundans eam lauacro aque in uerbo uite , etc. Ergo qui sitit ueniat ad me et bibat. Bibamus, obsecro uos, fratres, aquas illas celestes de Christi fontibus uenientes, et cantemus eidem Domino nostro canticum nouum. Innouatus enim Ecclesie populus nouum cantet et canticum. Incedamus psallentes uia regali, ut perueniamus ad Patrem Domini. Dicis mihi: que est ista uia regalis? Audi ipsum Saluatorem dicentem: Ego sum  uia, et ueritas, et uita; nemo uenit ad Patrem, nisi per me . uia regalis dicitur, quia ipse est rex noster; et propheta ait: 754 Deus, iudicium tuum regi da, et iustitiam tuam filio regis . Ista est uia regalis, iste est fons uite de quo, dum uiuimus, anima satietatem omnium bonorum accipit. Ex ipsius persona Domini loquebatur iterum propheta dicens: uenite, filii; audite me, timorem Domini docebo uos . uenite, filii. Filii ait, quia quotquot receperunt eum dedit eis potestatem filios Dei fieri . Ergo uenite, filii, audite me; uenite ad me uiam, ut ab erroribus et anfractibus seculi liberati, tecto itinere pergatis ad Patrem. Ego sum, inquit, uia, in qua nulli sunt scelerum tortuosi flexus, nulla peruersitatis malitia, non petrosa, non spinosa  loca; sed totum limpidum, totum suaue, totum innocens atque securum, ubi uestigia fidelis anime non ledantur. Non est aliquid, fratres, apud Dominum asperum, non est quod horreat apud Christum, ubi totum suaue paterna clementia preparauit. Ergo ex huius persona euangelista  docet melius esse cum uno oculo, et una manu, et uno pede introire in regnum Dei, quam habentes duos oculos, et duas manus, et duos pedes mitti in gehennam ignis, ubi uermis eorum non morietur, et ignis non exstinguetur. Hoc qui audit, sine dubio conteretur, et utinam uehementius terreatur; quia timendo precepta  diuina liberatur a peccato; timor enim Dei, sicut dicit Scriptura, expellit peccatum . Nam qui sine timore est non poterit iustificari; ergo si oculus tuus scandalizat te, erue illum et proiice abs te ; melius est enim plagam corporis sustinere quam pati naufragium castitatis, ubi anima pariter cum corpore interibit. Sed ne te, quisque ille es, fragilis sensus sollicitet ista precisio, ut putes membra tui corporis, et maxime necessaria amputare debere; non membra plane, sed uitia Dominus precepit resecanda, et motus omnes frangendos, atque impetus peccatorum: ut ibi ad precipitium damnationis mentem incutit inimicus, ibidem, resistente sibi maceria castitatis, pereant eius machinamenta peccati. Si oculus tuus dexter scandalizat te, hoc est, si intentione  illicita delectaris uidere quod possit occidere, et gladios tibi curiosis luminibus preparare; cum magis debeas laudabili pudore digitis ipsis oculos custodire, decoreque uelamine castitatis coopertos, nullis lasciuientibus uitiis relaxare, sed rapere ipsos, ut dictum est, uisus tuos diuinique uigoris frenis subiicere; ne miles Christi fluxis uincatur cogitationum illecebris, neue casta femina ludentibus oculis serpentinis nexibus teneatur. Cauenda sunt ista, carissimi. Ego sum, ait Dominus, lux mundi; qui me secutus fuerit, non manebit in tenebris, 755 sed habebit lumen uite . Eligamus igitur, carissimi, candidam lucem, quam tenebrarum errorem, ut in luce manentes, ut lucis auxilio, communi bone conscientie gaudio repleamur, semper gratias agentes Domino,  qui est benedictus in secula. Amen.



III. Item recitatum est in sancto Euangelio, Marc Iu, 14: Qui loquitur, uerbum seminat [1 1Kb] .

Hinc, carissimi, de Domini sermone, ipso Domino adiuuante, loquamur: Qui loquitur, uerbum seminat. Certissimum est quia qui loquitur, uerbum seminat; spargit quidem uerba ut semina, sed Deus incrementum prestat. Nam accipe comparationem: semen cum tenetur in manu, ipsum solum manet; si uero iactatum fuerit, et seminatum celesti imbre perfusum, diuina Prouindentia radicatur et crescit. Ita et nos dum uerbum tenemus in ore, ipsum solum manet: si uero iactatum fuerit, et quodammodo seminatum, per Dei gratiam radicatur in cordibus singulorum, et crescit, atque multiplicatur in fructibus. Ergo merito dictum  est: Qui loquitur, uerbum seminat, et quos fructus afferat semen Dei, uerbum spiritale, audi: Fructus autem spiritus, inquit, spes, caritas, gaudium, pax , et cetera. Affert fructus terra cordis, que suscipit semen dominicum et in corpore letos, et in spiritu. Unde et apostolus Paulus auditoribus dicebat: Nos uobis spiritualia seminauimus; magnum est, si uestra carnalia metamus ? Ergo fecundetur ager pectoris nostri, ut suscipiat semen dominicum, et fertili fruge locupletet; non sint in terra cordis nostri spine et tribuli maleuolentie secularis, ne bonum semen necet noxium germen: non sint  uobis petrosa loca, et lapidum infecunda pernicies. Nam talem uiam exhorret Dominus, qui dicit, inhabitabo in eis, et inter eos ambulabo ; sed sit terra, ut dixi, cordis nostri bona, que affert fructus tricesimos, et sexagesimos, et centesimos; hoc est, multiplicetur in omnibus bonis, habeat in se fructus frumenti, uini, et olei. Fructus uini, hoc est fides et confessio passionis et resurrectionis Domini nostri Iesu Christi, qui lauit in uino stolam suam, et in sanguine uue opertorium suum , et torcular uindemie salutari feruore perfudit: cuius calicis sacramento uiuentes, ita inebriantur eius spiritali feruore, ut non sentiant seculi tempestates, non iniurias, non persequentium penas; ut declamant et dicunt: Et calix tuus inebrians 756 quam  preclarus est . Ergo fructus frumenti, uini et olei. Olei fructus sunt letitia, pax, dulcedo, mentis serenitas, que, ut oleum, superfertur et supereminet; unde et caput ungi mandatur, ut caput cordis nostri fidei fulgore resplendeat. Istis ergo mens nostra bonis spiritualibus semper abundet, ut Patri per Filium semper gratias agamus. Amen.



Iu. Item de lectione sancti Euangelii Marc. uI, 31.

Recitatum est, postquam occisus est Ioannes Baptista ab impio Herode, allocutum esse Dominum discipulis suis, ut transirent in desertum locum, et requiescerent pusillum. Occisus Ioannes ab Herode, sanctus ab iniquo, benignus ab impio; sed non gaudeat inimicus, quia iustus quacunque morte preoccupatus fuerit, erit in refrigerio . Merito dicebat  propheta, quanta malignatus est inimicus in sanctis suis . In conuiuio autem iubetur occidi. Quid non mortalia pectora cogunt luxuriosa conuiuia? Quid non temerarios animos facere compellunt tumulenta ludibria? O scelus! Inter effusionem uini sanguinis iusti effusio flagitatur. Parum fuit nefande libidini quod luxuria tanta in conuiuio gerebatur: occiditur homo sanctus. Lasciua puella saltando illexit Herodis impii mentem. Didicerat impudicitiam ab impia matre sectari. Placuit talis Herodi, cui magis possit luxuria quam adultero complacere. Inuenit artem diabolus qua hominem Dei occideret, ut accusantem luxuriam ab ipsa luxuria trucidaret. Sed nescit infelix quia pretiosa est in conspectu Domini mors sanctorum eius . In tantum  pretiosa est, ut uitam eternam moriendo possideat. Audiens uero Dominus de Ioanne, abiit in desertum locum cum discipulis. Collegit ad se gregem suum, ne lupi feritatibus uexarentur; ne iustitie persecutor Herodes iterum quos perderet inueniret. Transit ad desertum, ut impiorum societatem abnueret, et uirtutum suarum mirabilia demonstraret. Desertum namque Ecclesiam indicat, que nondum habebat culturas apostolorum nec fruges uerbi diuini, sed inculta adhuc uitiorum, et ignorantie sentibus squallebat. De qua dictum est: [1 1Kb] Letare, eremus sitiens, et multi filii deserte magis quam eius que habet uirum  . uenit ibi Dominus iehsu, multiplicat quinque panes, ut Ecclesia Dei multiplicibus diuine gratie muneribus abundaret. Quinque illos panes, qui multiplicantur, possumus quinque 757 sensus corporeos intelligere, qui multiplicantur in spiritualibus sensibus. Duos pisces Nouum et uetus Testamentum, per quod nutriuntur homines, sed cum pane, id est cum Christo, qui est panis uite. Benedixit ergo, et fregit panes, et dedit discipulis suis ut ponerent ante eos, et duos pisces diuisit omnibus ; et panis incrementa succedunt, piscesque pariter multiplicantur, dulcedine munerum Christi saturantur quinque millia uirorum. Et colligunt adhuc fragmentorum duodecim cophinos plenos; sed isti duodecim cophini duodecim discipulorum candidam plenitudinem  monstrant; quemadmodum et in alio loco septem sporte plene sublate, septiformes, Ecclesie imaginem ostendebant. Sunt enim septem dona Spiritus sancti, quibus Ecclesia munitur et instauratur. Numerantur ab Apostolo . Hoc donum, hanc hereditatem Christus populo suo donauit, ut semper qui eum sequitur bonis celestibus de eius copiis saturetur. Amen.



u. Item de lectione euangelica Matth. IX, 18

Ubi uenit quidam princeps, et adorauit Dominum dicens: Domine, filia mea modo defuncta est; sed ueni, impone manum tuam super eam, et uiuet. Et surgens Dominus sequebatur eum, et cetera . . . . . . . . . . . . . . . . . . . principis, fratres. Dicebat enim intra se: Misit Deus Filium  suum, et omnia dedit in manu eius; ideoque dicebat: ueni, impone manum tuam super eam, et uiuet. uita Christus mortuos uiuificat, infirmos sanat, leprosos mundat, demones fugat, paralyticos firmat, claudis gressum donat, cecos illuminat, et multa mirabilia gerit. Defuncta fuerat puella, et ad infernas sedes iam iamque migrauerat. uidens uero pius puelle pater artus exsangues, contra mortis perniciem et rapinam, defensionem Domini Christi rogabat. At uero clementissimus Dominus postulantis suggestionem libenter audiuit. Et surgens, sequebatur eum. Surgens ait; ergo paulo ante sedebat exspectans si quis ueniret beneficia postulare. Surgens, sequebatur eum. Festinabat pater pro una filia; festinabat et Dominus pro una ancilla, plus curam gerens pro omnibus  quam unusquisque pro suis. Ecce autem in turba mulier quedam quam molesta infirmitas sepius conuexabat, et profluuius sanguinis uehementissime macerabat, et iam neque corporis firmitatem haberet; fidem tantum, lassata omni humana substantia, in corde retinebat, 758 quam aduentus Domini puto eius repente sensibus intimauerat. Accessit, intra se dicens: Si tetigero fimbriam uestimenti eius, salua ero . Intra se hoc dicebat, ut intra se citius sanaretur. Adfuit Christus cogitanti, et statim in ipso fimbrie tactu sanatur. Tetigit fimbriam, et consecuta est medicinam, et modice uestis solatio magnam  reperit sanitatem. Sic Dominus Christus remunerator fidelium de paruis magna concedit. uenit igitur et ad domum principis, dicit plangentibus: Non est puella mortua, sed dormit. O Domine Iesu, quomodo non est puella mortua, sed dormit, in qua non est spiritus uite? Mihi, inquit, Dominus dormit, qui suscitabo eam; apprehensaque eius manu, leuauit eam, et splendoris sui luce restituens uiuentem piis parentibus in conspectu omnium commendauit. Ipse est qui omnium pariter resurrectionem facturus est: ipsi gloria in secula. Amen.



uI. Item de lectione sancti Euangelii ubi mulier a profluuio sanguinis curatur, Matth. IX, 20.

Ait Dominus et Saluator noster Christus, cuius hodie mirabilia opera audiuimus in sancto Euangelio:  Ego sum uia, et ueritas, et uita; nemo uenit ad Patrem, nisi per me . Accedamus ergo ad eum, fratres, ut per eum tam beato itinere ambulantes, peruenire possimus ad Patrem. Accedamus ad eum, sicut ista mulier hodie accessit fideliter, et fide tangamus. Et licet semper in turbis sit positus Dominus iehsu, et omnes circa eum non solum apostoli et prophete, sed et martyres, et iusti omnes, angelorum quoque omniumque celestium uirtutum turba consistat; tamen si fimbriam uestimenti eius tangamus, et per ipsum indumentum, id est per uelamen corporis . . . . . . est propitiatorium . . . . . . . . maiestatis auxilium inuocemus, atque supernis eius muneribus adiuti operemur; statim etiam, et ex nostra infirmitate saluabimur, nec  nos ultra sanguinis unda, id est carnalium uitiorum periculosa tempestas occidet. Fecit hoc mulier ista fidelis, de qua paulo ante retulit sanctum Euangelium: et consideremus quid designet huius persona mulieris. Hec mulier, ut mihi uidetur, totius fragilitatis humane figuram in semetipsa monstrabat, que ante in carnis uexatione posita, id est in uitiis peccatorum constituta, non aliter curari poterat, nisi a Christo remedia percepisset. uel iterum Synagoge in se imaginem monstrabat, que in sanguine 759 membrorum suorum, id est filiorum circumcisione multo tempore laborabat. Erogauerat quidem plura quasi in medicis, hoc est in scribis et Phariseis, quorum falsa et inania doctrine eloquia expetebat, et plus magis inde infirmabatur. Posteaquam Christum uidit  Saluatorem gentibus aduenisse, elegit meliorem partem, et transiuit ad fidem, et cepit intra se cogitare, dicens: Si tetigero fimbriam uestimenti eius, salua ero. Et statim credens Deum in corpore accepit, fidei uiribus cucurrit ad Christum, et tangens fimbriam uestimenti eius, plenissimum de diuinis fontibus remedium salutis accepit. Et ideo ad eam Dominus ait: [1 1Kb] Constans esto, filia, fides tua te saluam fecit: uade in pace: id est ambula secura in pace; respue bella uitiorum, que dilacerabant animam tuam, et tene semper  pacem fidei et timoris Dei, et esto sana a plaga tua. Plagam in se habebat peccatorum omnis homo, non solum ex Iudeis, sed et ex gentibus; ad Christum ueniens ab ipso saluatur; per fidem et eius benedictionis auxilio communitur: ipsi gloria et imperium in secula. Amen.



uII. Item de sancto Euangelio Luc. XI, 27.

Cum diceret Dominus ad turbas, et uerba pietatis atque salutis cunctorum pectoribus seminaret, quedam mulier de turba exclamauit ad eum et dixit: Beatus uenter qui te portauit, et ubera que suxisti. Cui Dominus ait: Beati qui audiunt uerbum Dei, et custodiunt.

Beatus, inquit, uenter qui te portauit, et ubera que  suxisti. Hec mulier, fratres, pio sensu commota, laudauit uterum matris, laudauit ubera genitricis; uere Spiritu sancto perfusa merito laudem Domini contulit matri, que talem ediderat partum, talemque lactauerat prolem. Cui matri ipse Dominus precipuam beatitudinem in hoc profecto contulerat, quod uterum eius maiestati sue, quasi domum quamdam regalem elegerat, in qua ipse Rex celestis descenderet. Beata satis et multum, beataque mater Domini esse meruit, et ex ancilla assumpta maternum nomen accepit. Ergo beatus, inquit, uenter qui te portauit, et ubera que suxisti. Beatus uenter qui artificem mundi portauit, beata ubera que mundi Dominum lactauerunt. 760 Et Dominus: Beati, ait, qui audiunt uerbum Dei, et custodiunt. Qui uerbum Dei audiunt, id est Christum  Dei uerbum; et custodiunt, hoc est preceptum eius custodiunt. uerbum Dei Christus est Dominus, qui in principio erat uerbum, et uerbum erat apud Deum, et Deus erat uerbum . Ergo beati qui audiunt uerbum Dei, et custodiunt, id est uel preceptum Dei, et cauta obseruatione custodiunt. Summa atque perfecta beatitudo in hoc precipue ponitur, si quod dicitur impleatur. Beati qui audiunt uerbum Dei, et custodiunt; quia audientibus auribus toto corde uerba diuina conseruant, gestorumque operibus a se impletum esse manifestant, quod predicatio diuina sepe mandauerat. Beati qui audiunt uerbum Dei, et custodiunt: ubi dicitur: Non occides, non furaberis, non adulterium facies, et non concupisces, non falsum testimonium dices, non peierabis; honora patrem  tuum et matrem, et quod tibi non uis, alteri ne feceris; et que uultis ut faciant uobis homines, bona eadem et uos facite eis. Beati, inquit, qui audiunt uerbum Dei, et custodiunt, ut custodiendo et faciendo premium consequantur. Post hec refertur, dicente Domino: Generatio ista nequam signum querit, et signum non dabitur illi, nisi signum Ione prophete . Ionas iste propheta sanctissimus figuram passionis et resurrectionis Domini in semetipso gestabat. [2 1Kb] Istum precipitem aliquando naute cum in mari iactarent,  susceptus a ceto, et limosis faucibus raptus, portam ferini uentris intrauit, tribusque diebus itidemque noctibus carnei carceris tenebris occupatus, tandemque redditus luci, dominici, ut diximus, mysterii futura sacramenta monstrauit. Hoc ipsum Dominus commemorans, de sua passione et resurrectione signauit. . . . . . . . . . . . . . Et de regina Austri, que uenit audire sapientiam Salomonis , erubescant Iudei et confundantur; femina requirit sapientiam hominis, et scribe et Pharisei contemnunt Dei sapientiam. Illa peregrinatur ut discat Salomonem filium Dauid; isti presentem contemnunt et Dominum Salomonis et ipsius Dauid, ipso Dauid dicente: Dixit Dominus Domino meo: Sede a dextris meis . Deinde et de  Niniuitis qui egerunt penitentiam in predicatione Ione: [1 1Kb] Et ecce plus quam Ionas hic: penitentiam egerunt Niniuite, predicante seruo, et Iudei, Domino predicante, 761 contemnunt, nec uolunt agere penitentiam, quia nec saluari merentur. uere sunt aspides surde et obturantes aures suas , que non exaudiunt uocem incantantium, et medicamenti quod medicatur a sapiente; quos ipsa Sapientia Patris Dominus Christus frequentius edocens, et per Moysen uel ceteros prophetas, nequaquam ad rectum uite tramitem reuocauit; quia ipse liberum quod homini dedit arbitrium, noluit iterum abrumpere, ne a se nuper concessam, ut diximus, animi libertatem infringeret. Ergo dimisit in uniuscuiusque iudicio, pro quibus examen futurum sibimet reseruauit,  ut puniatur qui fuerit reus, et saluetur qui crimen noluit ne puniretur admittere. Et ideo, fratres, in precepto diuini sermonis, eloquia omni mentis intentione scrutemur: Deoque Patri omnipotenti semper per Christum Dominum nostrum laudes et gratias referamus, cui est gloria in secula. Amen.



uIII. Item de lectione euangelica Luc. XuIII, 10.

Lectum est de phariseo et publicano, quorum duorum dum merita, preces, personasque considero, satis admiror bonitatem Dei iustumque iudicium Christi. Confusa superbia, meruit iustificari humilitas; lacryme inuenerunt misericordiam, iactantia reprobatur. Erubuit phariseus, qui gaudebat; gauisus est publicanus, qui plangebat, et audit iustitiam; quia omnis, inquit Dominus, qui se exaltat humiliabitur,  qui autem se humiliauerit exaltabitur ; et qui seminant in lacrymis, in gaudio metent ; prope est semper Dominus iis qui tribulato sunt corde, et humiles spiritu saluabit . Consideremus, fratres, huius lectionis textum. Ascenderunt, inquit, in templum ut orarent phariseus et publicanus. Bene dictum est ascenderunt . . . . . . . . . . . .tatione et tamen . . . . . . . . . . . qui erigit mentem suam ad Deum nonnisi in humilitate iustificabitur. Ergo consideremus: ascenderunt uiri illi in templum ut orarent, phariseus precabatur apud se, dicens:  Deus, gratias tibi ago quia non sum sicut ceteri homines, raptores, iniusti, adulteri, quomodo et publicanus iste, etc. Publicanus autem de longinquo stabat, et neque oculos uolebat ad celum leuare; sed percutiebat pectus suum dicens: Deus, propitius esto mihi peccatori. Et descendit hic publicanus in domum suam iustificatus, magis quam ille phariseus; quia omnis qui se exaltat humiliabitur. Primo in istis duobus duorum populorum intelligo designari personam, Iudeorum 762 et gentium. Ergo dicebat phariseus, Deus, gratias ago tibi quia non sum sicut ceteri homines, raptores, iniusti, adulteri, sicut publicanus iste. Bene gratias ageres . . . . . . . . . . . . . . . . . minime accusas . . . . . . . . . . . . bene ageres si non superbis uocibus  extulisses; cum enim alios accusas, te ipsum reprobas; quia ex aliorum culpis tibi laudem ascribis; noli altum sapere, sed time; Deus, gratias ago tibi quia non sum sicut ceteri homines, raptores, iniusti, adulteri, quomodo et publicanus iste. Tu quis es, qui iudicas seruum alienum? Domino suo stat aut cadit. Potens est Deus statuere illum . Adhuc dicis: Ieiuno bis in sabbato, decimas do omnium que possideo; in propria laude odiosa iactatio. Ieiuno bis in sabbato: Qui ieiunat, manducantem non iudicet, et qui manducat, ieiunantem non spernat; quia et qui manducat, Domino manducat, et gratias agit Deo; et qui non manducat, Domino non manducat, et gratias agit Deo ; et tamen, cui hec dicis? Non intelligis quia ad eum loqueris cui omnia  nota sunt, et antequam fiant? Decimas do omnium que possideo. Decimas das: sed plus accipis quam das: nimium possides; fruges tibi multe pluuiis diuinis accrescunt, et cui de multo des paruum, adhuc improperas. Publicanus autem de longinquo stabat; personam gentium, ut diximus, portans, quia gentes a Deo peccatis longius tenebantur. Ergo de longinquo stabat, et neque oculos uolebat ad celum leuare. uides, iam postulantis fit sibi iudex conscientia; punit in semetipsa peccata, non audet proximius accedere, non audet oculos ad celum leuare, nec uult pollutis oculis uidere candidam lucem, quia oculos in dolore positos lux serena perstringit et percutit; ideoque inclinatus ad terram percutiebat pectus suum dicens: Deus, propitius esto mihi peccatori  Et Dominus ait: Amen dico uobis, descendit hic iustificatus in domum suam, magis quam ille phariseus; quia omnis qui se exaltat humiliabitur, et omnis qui se humiliat exaltabitur. Ideoque et nos, fratres, humilitatem sectemur, et miti corde et humili prece Domino supplicemus, ut eius misericordie auxilium consequamur, cui est gloria in secula. Amen.



IX. Item de lectione euangelica Matth. XXI, 1.

Destinauit Dominus iehsu discipulos ut adducerent ad se pullum asine, in quo sederet; quique discipuli abierunt. Ut inuenerunt pullum alligatum, soluentes duxerunt ad Saluatorem, et sedebat super eum.  763 Audite, fratres; sancti Isaie ueridica uaticinatio in Domino nostro Iesu Christo completa est; sic enim ipse Isaias propheta plenus Spiritu sancto locutus est de Saluatore, dicens: Gaude ualde, filia Sion: ecce Rex tuus uenit tibi mitis et lenis sedens super pullum asine . Quid dicimus, fratres? Primo admiranda est Domini tanta humilitas; sciens superfluum esse ambitum mundi, non equis delectatus est superba ceruice frementibus, neque altis passibus incedentibus, sed uilis pulli uoluit dorso uectari, ostendens quia magis non elatos et extollentes se, sed mites diligit et quasi uiles, qui uelut stercora mundi habentur; quia, sicut dicit Apostolus: Ignobilia huius mundi elegit Deus, ut confundat fortia, et abiecta elegit Deus que non sunt,  ut que sunt destrueret . Ergo adducunt discipuli pullum asine, soluentes eum. Est hic carissimi, grande mysterium. Pullus iste asine gentium populus intelligitur, qui uilis et abiectus habebatur, et ligatus tenebatur uinculis peccatorum; soluitur a discipulis precepto Domini ad salutem et libertatem gentium destinatis, et adducitur ad obsequium Saluatoris, id est ad fidei mysterium, ut portet in sese Dominum, atque in eo requiescat et habitet; facturus per suam dignitatem de uilissima plebe pretiosissimum populum, genus regale atque sacerdotale, ut segnes antea animos uigilanti precepto componat, et honesto deuotionis iugo submittat, ut sibi seruiant, et in quibus sedeat Dominus, a ceteris honorentur, sicuti hodie uidemus in honore Domini religiosos, et  in se Christum gestantes, atque in moribus eius disciplinam habentes a ceteris plebibus honorari. Deo gratias.



X. Item de lectione sancti Euangelii Matth. XIu, 20.

Recitata est lectio ubi Saluator de quinque panibus saturauit quinque millia hominum, et de duobus piscibus, et collecti sunt duodecim cophini pleni. Deinde quod iterum de septem panibus saturauit quatuor millia hominum, et collecte sunt septem sporte plene fragmentorum. Curatur et homo mutus, et surdus: Exspuit Dominus, et tetigit linguam eius, et misit digitos in auriculas eius: et aspiciens in celum ingemuit, et ait: Ephetha, quod est adaperire; et solutum est uinculum lingue eius, et aperte sunt aures eius, et loquebatur recte . Curat et cecum  impositis manibus, et ceteras uirtutes efficit sanitatum. Ubique, fratres, Christus Dominus omnibus est sanitas, omnes pascit, 764 omnes curat, omnes uiuificat, omnes subuenit, omnibus miseretur, utpote Deus omnis creature, qui a Patre missus imaginis sue dolores, uaria morborum uexatione remota, curare dignatus est. Benedicit panes pariterque et pisces, ut ostenderet se esse terre marisque opificem, qui omnia et in terris, et in aquis diuina largitate concedit. Duodecim cophini, et septem plene colliguntur sporte, ut et apostolorum numerus et Ecclesiarum largitate Christi exuberare noscatur.  Curatur deinde homo mutus et surdus; duo membra debilia accipiunt medicinam. Exspuit Dominus, et tetigit linguam eius, in auriculas eius digitos misit, et ait: Ephetha, quod est adaperire; et aperte sunt continuo ianue oris eius et aures eius. Inuenit uox qua erumperet, inuenerunt et aures qua sonum audirent. Impedimenta lingue fugata sunt, et aurium tegmina ceciderunt. Meruit per mirabilia Saluatoris ut et ore Domino gratias ageret, et uerbum Dei a predicante audiret; fidem ex auditu suscepit, corde credidit ad iustitiam, et ore confessus est ad salutem. Quid et de ceco? Curatur et cecus, claritatem luminum per manus accipit Saluatoris: cedunt lumini tenebre, et uirtutibus Christi omnis cecitas effugatur; redditur desideranti lumen,  et tam claro splendore percepto, letatur cecus, erigitque oculos apertos ad celum, et dulcem uisum accipiens, gratias omnium referet Deo: in manibus Christi omnia beneficia manent. Impositis primo manibus, interrogabat cecum si aliquid uideret. Ait: uideo homines sicut arbores ambutantes . Adhuc nutabat uisus, adhuc caligabat aspectus. Deinde iterum impositis manibus, remoto omni tenebrarum errore, lumen clarum suaui splendore suscepit. Huic Domino nostro Iesu Christo semper gratias referamus, cui imperium in secula seculorum. Amen.



XI. Item de lectione euangelica Marc. XII, 42.

Recitatum est hodie, quia cum Dominus sedisset in templo contra gazophylacium, uidit turbas iactantes in gazophylacio; et diuites multa uidit mittere,  et unam uiduam pauperculam iactantem duo era minuta. Et conuocans discipulos suos ait illis: Amen dico uobis, quoniam uidua hec pauper plus omnibus misit. Omnes enim ex eo quod sibi abundauit miserunt; hec uero de pecunia sua omnem quem habuit uictum misit. O amatorem misericordie, qui non copias diuitum, sed pauperum laudat angustias! Opus precipue paupercule 765 pre ceteris commendauit; et inter abundantium copias plus ualere modicum; quoniam ab illo non multitudo pecunie, sed mentis deuotio comprobatur. O beatam et iustam uiduam, que meruit ante iudicii diem laudari! Misit in gazophylacio era minuta duo, et tantille eleemosyne munere, magnum mercedis premium acquisiuit; et, ut mihi uidetur, duobus istis, uelut quibusdam  duabus alis cleuata atque suspensa ad altiora peruenit. Inuenit locum in celo, que angustias tolerabat in seculo. In conspectu discipulorum et Dominus exhibuit testimonium, ut probaret etiam exiguam eleemosynam magnam apud Dominum se habere mercedem; quod dicit et beatus Apostolus quoniam [1 1Kb] qui large seminat, large et metet; et qui seminat in benedictione, in benedictione et metet . Hilarem enim datorem diligit Deus; qui enim miseretur, misericordiam consequetur, et qui communicat indigentibus, celestibus premiis cumulatur. Iunior fui, inquit Dauid, et senui, et non uidi  iustum derelictum, neque semen eius querens panem. Tota die miseretur et commodat, et semen eius in benedictione erit . Unde beatus Isaias propheta commonet uniuersos, et hortatur ad misericordie opera, dicens: [1 1Kb] Frange esurienti panem tuum, et egenos sine tecto induc in domum tuam. Si uideris nudum, uesti, et domesticos seminis tui non despicies. Tunc erumpet temporaneum lumen tuum, et uestimenta tua cito orientur, et preibit ante te iustitia; claritas Dei circumdabit te , et cetera. Ergo, fratres, de quo Dominus largiri dignatur, demus esurienti cibum, sitienti potum, nudo indumentum, peregrino hospitium, infirmo exhibeamus ministerium, afflicto solatium, in gazophylacio, prout ualemus, sepius operemur; oculi enim Domini semper  nos intuentur semperque adsunt, et in omni loco speculantur bonos et malos, reddituri unusquisque rationem secundum opera eius: ipsi gloria in secula. Amen.



XII. Item de lectione euangelica Ioan. XI, 1.

Recitatum est nobis hodie in S. Euangelio quod suscitatus sit a Domino Lazarus quatriduanus, orante ipso Saluatore ad Patrem et dicente: Pater, gratias ago tibi quia audisti me; et ego sciebam quia semper me audis; sed propter populum qui circumstat 766 dixi, ut credant quia me misisti; et post [2 1Kb] lacrymauit: Lazare, ueni foras; et statim prodiit qui fuerat mortuus, ligatus pedes et manus institis; et facies eius sudario erat colligata; et iussit eum solui et ire . Audite, fratres: iacebat Lazari corpus mortuum,  atque exanime in sepulcro, et languida membra, in quibus uita non fuerat per quatriduum, paulatim dissoluebantur in tumulo. Orat Christus ad Patrem, et mortuus recipit uires; supplicat Genitori, et ille firmatur. Clamat deinde: Lazare, ueni foras, et expauescit mors, contremiscit infernus, statimque in uoce Saluatoris animatum excutitur corpus, et obuoluta linteaminibus membra uitali motu feruescunt. Iubet eum Dominus solui et abire, ne phantasma reputaretur. Solui iubet, ut et ligamenta iam humida et corpus agnoscerent, atque recentia membra recenti pallore uiderent. Ostendit Dominus in Lazaro future resurrectionis indicium, sicut et in filio uidue, et in filia archisynagogi. Poterant quippe, carissimi, ad unam uocem Saluatoris omnes pariter  mortui suscitati exsurgere, nisi nominatim singulos conuocasset; ideo singulis dicebat: Lazare, ueni foras; Adolescens, tibi dico, surge. Tibi, inquit, dico tantummodo ad presens tempus, tu, surge: Talitha cumi, quod est, puella, surge. Ergo singulos, ut dixi, nominatim. Et amauit ut quod in singulis uidetur, in omnibus generaliter futurum intelligatur: ipse est Dominus noster, qui uenturus est iudicare uiuos et mortuos, cuius uocem audituri sunt omnes; et resurgent  qui bona gesserunt in resurrectionem uite, qui autem mala in resurrectionem iudicii . Ipsi gloria et imperium in secula. Amen.



XIII. Item de sancto Euangelio Matth. XXuI, 7.

Dictum est quia, discumbente Domino in conuiuio, uenit quedam mulier peccatrix, portans alabastrum unguenti, et stans ad uestigia Domini, lacrymis rigabat eius pedes, et capillis tergebat, et osculabatur, et unguento ungebat. Non audebat se sanctissimis aspectibus impudenter ingerere; nec in tenebris constituta peccatorum, tantillum in his poterat radios sustinere, sed ad pedes stabat nouissimam partem eius corporis adorans, et uelut sub umbraculo pedum refrigerium 767 peccatorum suorum ardoribus conquirebat; credens quoniam corpus propter  remissionem peccatorum susceperat, pedes osculabatur, et lacrymis irrigabat, et tergebat capillis, quibus peragrabat diuersa loca, et sese cunctis infirmitatibus lumen salutiferum offerebat. Ergo mulier ista peccatrix et oculis, et crinibus, et labiis, quibus maxime peccatorum uitia contraxerat, ipsis penitebat, et indulgentiam conquirebat. Dominus uero, qui semper uult penitentium medicare languores, ait ad eam: [3 1Kb] Dimittentur tibi peccata tua; et iterum: Dimittentur ei peccata multa, quia dilexit multum . O pietas inestimabilis! reddidit pro fletu letitiam, et egrotantem in malis suis curat medicus iste celestis: ut ubi fuerat desperatio delictorum, fieret securitas gaudiorum. Ait adhuc: fides tua te saluam fecit; uade in pace, fuge uitiorum bella, ambula  in pace pudicitie, in humilitatis, sobrietatis, et cetera.



XIu. Item de lectione euangelica Matth. u, 14.

Ait Dominus: uos estis lux huius mundi. Non potest ciuitas abscondi super montem posita, neque accendunt lucernam, et ponunt eam sub modio, sed supra candelabrum, ut luceat omnibus qui in domo sunt, et cetera.

Ergo uos, inquit discipulis, estis lux huius mundi: non potest ciuitas abscondi supra montem posita. Certum est quia ciuitas supra montem posita omnibus lucet, et omnibus clara est, et abscondi non potest. Hoc Dominus in figura discipulorum per parabolas loquebatur. Ciuitas namque supra montem posita anima intelligitur in Christo sociata, que in  ipso constat, et fide eius erecta longius eminet. Ciuitas ideo dicitur anima, quia in ipsa conscripte sunt leges et iura diuina: Qui ostendunt, inquit, opus legis conscriptum in cordibus suis . Ergo non potest ciuitas abscondi supra montem posita. Mons Christus dictus est a sancto propheta Daniele. uenit, inquit, in terram, et factus est mons magnus, et impleuit omnem terram , crescens in credentium mentibus. Hic  et lapis dictus  est angularis in capite anguli positus, qui duos populos, uelut duos parietes e diuerso uenientes, ex circumcisione et preputio, in una fide copulauit atque coniunxit. Et merito est in capite, quia ipse est caput Ecclesie, qui et fundamentum dicitur. Sic enim ait Apostolus: Fundamentum aliud nemo potest ponere preter id quod positum est, quod est Christus iehsu . 768 Ergo et lapis in capite, et fundamentum deorsum. Cur deorsum? hoc quia Christus de superioribus est et de inferioribus; ipse est Deus et homo, uerbum et caro, uiuus in eternum, et ad tempus mortuus; aliud in Christo impassibile, aliud passibile, aliud ante tempora, aliud in tempore.

Ergo ipse mons dictus, lapis et fundamentum;  ipse et petra erat, inquit, Christus . Super hanc petram edificat omnis sapiens domum suam, id est domum anime sue; et uenientes uenti, et descendens pluuia, et flumina impingunt in domum illam, et non cadit, fundamentum est supra petram. Ergo, ut dicere ceperamus, non potest ciuitas abscondi supra montem posita. Sequitur: neque accendunt lucernam et ponunt eam sub modio, sed super candelabrum, ut luceat omnibus qui in domo sunt. Lucerna super candelabrum posita, mens est in substantia corporis constituta, que fulget et eminet, maxime si non illi desit oleum caritatis uel castitatis, sicut fuit ille beatus Ioannes Baptista, de quo scriptum est: Erat lucerna ardens et lucens . Ardebat et lucebat: ardebat calore Spiritus sancti,  lucebat lumine Christi. Audi istam lucernam clamantem de Christo et dicentem: Hic est Agnus Dei, hic est qui tollit peccata mundi ; et iterum, ait: Homo qui post me uenit, ante me factus est; cuius non sum dignus calceamenta portare . Ergo splendebat mens beati Ioannis lumine Christi, quia de plenitudine eius, sicut scriptum est , omnes sancti accipiunt gratiam pro gratia. De lumine eius accipiunt omnes sancti, et non diuiditur in partes, non minuitur maiestas luminis Christi. Si enim lumen lucerne, accensis inde uerbi gratia faculis mille, uel lucernis quamplurimis, non minuitur ille ignis, neque ex sese in partes diuiditur; quanto magis maiestas Christi plena est, et in omnibus plenitudo eius abundat, et non diuiditur, sed  totus in totis est. Nam et sermo noster dum dicitur, ab omnibus auditur, et non diuiditur in singulis, sed totus integer in omnibus est; et uersiculum in pariete conscriptum si omnes legamus, non eum diuidimus per partes, sed totus in uniuscuiusque sensibus manet; et ideo, fratres, semper sancti de lumine, diximus, Christi fulgentes clamabant dicentes: An experimentum queritis eius, qui in me loquitur, Christi ? Et ideo lucent omnibus qui in domo sunt, hoc est in huius mundi domo; quia in domo magna, sicut scriptum est , non sunt uasa aurea tantum aut argentea, sed lignea et fictilia. 769 Ergo ad illuminationem hominum destinantur omnes sancti, et destinati sunt apostoli uel  prophete ut edificium Ecclesie per eos, donante Domino, construatur: ipsi Saluatori nostro et Domino Iesu Christo gloria et imperium in secula. Amen.



Xu. Item de sancto Euangelio Matth. XuII, 1.

Recitatum est in sancto Euangelio ita: Post dies, inquit, sex assumpsit iehsu Petrum, Iacobum et Ioannem fratrem eius, et duxit illos in montem excelsum seorsum, et transfiguratus est ante eos. Et resplenduit facies eius sicut sol; uestimenta autem eius facta sunt alba sicut nix. Et ecce apparuerunt illis Moyses et Elias cum eo loquentes. Respondens autem Petrus dixit: Magister, bonum est nos hic esse: faciamus hic tria tabernacula, tibi unum, Moysi unum, et Elie unum, et cetera. Post dies, inquit, sex; post sex  dies sabbatum esse intelligimus septimum diem. Primus dies dominica, secundus dies, secunda feria, et sic omnes dies. Post sex dies, ut dictum est, sabbatum numeratur. Hic dies requiem ostendit, quia et in die septimo requieuit Deus ab operibus suis. Ergo in isto die sanctificato demonstrauit Dominus omnes sanctos et in lege et in prophetis cum beatis apostolis secum in sua gloria adfuturos, et secum permansuros. Moyses legislator qui descripsit omnes sanctos ab origine mundi, cum ipso ergo omnes sancti resurgent. Elias numerum prophetarum ostendit, et cum ipso omnes prophete in Moyse et Elia, qui mortui sunt et sepulti, uiui inuenientur, et rapientur in nubibus obuiam Domino in era. Tres ergo apostoli, Petrus, Iacobus et Ioannes credentes secum, omnes  etiam qui sequuntur fidem Petri, Iacobi et Ioannis. De istis scriptum est: Petrus, Iacobus, et Ioannes, qui columne esse uidebantur ; merito columne dicti, qui sustentabant Ecclesie edificium, et erigebant de inferioribus ad superiorem, ut que sursum sunt quererent, ubi Christus est in dextera Dei sedens. Ergo duo, Moyses et Elias, et tres apostoli, ideo ut in duorum et trium testium staret omne uerbum. Et ipse Dominus dicebat: Ubi fuerint duo uel tres congregati in nomine meo, ibi sum in medio eorum . Ostendit et hic Dominus confundendos etiam eos qui non accipiunt legem et prophetas; quia ipse eos sibi adiunxit, et apostolorum numero sociauit. Moyses de Domino scripsit , et in typo Christi, in monte 770 contra Amalech leuauit  manus, sicut Christus in cruce ad expugnandum diabolum. Iterum Elias  ut ipse suscitaret mortuum sese expandit, quod in cruce Dominus fecit, ut mortem fugaret et uitam redonaret. uideamus quid sequatur. Ait sanctus Petrus Domino: Bonum est hic nos esse: faciamus hic tria tabernacula, tibi unum, Moysi unum, et Elie unum. Hec Petrus secundum affectum boni discipuli, qui diligebat ministros et amicos Domini, Moysem et Eliam. Et ecce uenit nubes obumbrans eos, et uox de nube dicens: Hic est Filius meus dilectus, in quo complacui; prout diceret: non tribus uelo fieri tabernacula; sed hic est Filius meus dilectissimus, cuius tabernaculum unum erit, hoc est una Ecclesia, toto terrarum  orbe diffusa, ad similitudinem unius Hierusalem ciuitatis, que in celo est. In ista Ecclesia Moyses, et Elias, Petrus, Iacobus et Ioannes aderunt, semper Domino testimonium perhibentes, cum omnibus patriarchis et prophetis, sanctisque apostolis; cum quibus et nos omnes credentes, semper exsultemus et gloriemur in Domino Iesu Christo Filio Dei, semperque Patri per ipsum gratias agentes: cui est gloria in secula. Amen.



XuI. Item lectio euangelica Luc. XII, 50.

Ait Dominus: Ignem ueni mittere in terram, et quid uolo, nisi ut accendatur? Baptismo autem habeo baptizari, et quomodo coarctor usque dum perficiatur? et cetera. Ignem, inquit, ueni mittere in terram, et quid uolo, nisi ut accendatur? Ignem mittit Dominus in terram pectoris nostri ad excolendum agrum cordis  nostri, ad exurendas spinas et tribulos peccatorum, ut frigus nequitie nostre pellatur, et calore Spiritus sancti omnia fecunda in nobis et prospera oriantur. Nam, accipe comparationem ex igne isto terreno; ait quidam auctor secularium litterarum [1 1Kb] :

Sepe etiam steriles incendere profuit agros,
Atque leuem stipulam crepitantibus urere flammis:
Siue inde occultas uires, et pabala terre
Pinguia concipiunt, siue illis omne per ignem
Excoquitur uitium, atque exsudat inutilis humor;
Seu plures calor ille uias et ceca relaxat
Spiramenta, nouas ueniat qua succus in herbas;
Seu durat magis, et uenas astringit hiantes.
Si hoc prestat atque efficit ignis iste terrenus atque  corporeus, quanto magis ignis ille celestis et sanctus, qui ita penetrat anime recessus, ut uadens etiam per uniuersam substantiam 771 corporis, totum hominem mundum reddat atque fructiferum; et tantos fructus efficit ignis iste in homine, quantos exponit Paulus apostolus dicens: Fructus Spiritus est, spiritus illius ignei caritas, gaudium, pax, patientia, bonitas, fides , etc. Caritas, inquit in capite, quia ignem caritatis nunquam exstinguit frigus iniquitatis; sic iterum dicit Scriptura diuina: Aqua multa non exstinguit caritatem, et flumina non inundabunt eam , ut non eam petram et turrim excisam . Ignem, ait, ueni mittere in terram: et quid uolo, nisi ut accendatur? Accenditur per bonam uoluntatem, per bonum propositum mentis, que in se quodammodo auget atque  inflammat ignem illum diuinum. Accenditur adhuc ignis iste in nobis per frequentem flatum diuinarum Scripturarum; unde et Apostolus sanctus hoc sciens mandabat Timotheo suo discipulo dicens: Attende tibi et lectioni; permane in eis. Hoc enim faciens, et teipsum saluabis, et eos qui te audiunt . Et te inquit, saluabit ignis salubritate fulgentem, et ceteros qui te audiunt illuminabis. Deinde secutus est Dominus dicens: Baptismo autem habeo baptizari, et quomodo coarctor usque dum perficiatur ?  Hoc Dominus de sua passione dicebat. Adhuc addidit dicens: [2 1Kb] Putatis quia pacem ueni dare in terram? Non, dico uobis, sed separationem. Erunt enim ex hoc quinque in domo una diuisi, tres in duos, et duo in tres diuidentur: pater in filium, et filius in patrem suum; mater in filiam, et filia in matrem suam; socrus in nurum suam, et nurus in socrum suam . Ista diuisio a fidelibus fit contra infideles. Cum enim alii consentiunt ad fidem Domini, alii dissentiunt, a fide separantur; et ista separatio credentes saluat, incredulos uero damnat. Iustum est enim ut fidelis discedat, quia non potest societas esse luci cum tenebris, nec dulce amaro misceri, nec fidelis cum infideli. Ideoque, fratres, in fide Domini perseuerantes demus operam, et ut incredulos ad fidem Domini  perducamus, omnesque in Christo saluemur: cui est gloria et imperium in secula. Amen.



XuII. Item de lectione euangelica Marc. II, 15.

Recitatum est ubi Dominus dicitur habuisse conuiuium apud Leui cum publicanis et peccatoribus. Non prohibebat Dominus publicanos et peccatores, ut uel occasione conuiuii docerentur. Non repellebat impios et iniustos iustus et pius, qui omnes ut sanaret aduenerat, sicut ipse dixerat: 772 Non est sanis opus medico, sed male habentibus . In multis desideriorum febribus constitutis, dulcia sermonum suorum refrigeria infundebat. Aderat abundantia ciborum et potus; sed Saluator, uidens eos in ipsis intentos, iungebatur cum illis in terreno conuiuio, ut eos ad celestia monuisset conuiuia festinare, ubi  sunt ille non temporales, sed eterne delicie, quas nec oculus uidit, nec auris audiuit, nec in cor hominis ascendit, que preparauit Deus diligentibus se . Non est, inquit, opus sanis medico, sed male habentibus. Qui egrotas animo, quocunque uitiorum morbo detentus; qui febres habes aut superbie, aut luxurie, aut concupiscentie male, aut iracundie, aut auaritie, curre ad medicum Christum et rogans dic ad eum: Ego dixi, Domine, miserere mei; sana animam meam, quia peccaui tibi ; ut et ipse dicat . . . . . si audis uerba mea . . . . . . . . . . . . . . . . . . diligis et nec . . . . . . . . . . . . . . . . . . . . . . . . . . . . . . . medicinam senties opem diuini auxilii, si deuotionem  tue mentis in diuinis preceptis tota obseruatione contuleris. Magnum et bonum est, fratres, parere celesti mandato; et inde salus acquiritur, ubi obedientie famulatur auditus. Ergo pareamus diuinis preceptis, ut bonorum substantiam consecuti, semper Patri per Filium gratias referamus: cui est gloria in secula. Amen.



XuIII. Item de sancto Euangelio Luc. Xu, 12.

Audiuimus hodie in sancto Euangelio recitatum de duobus filiis iuniore et maiore, quibus pater distribuerat substantiam; et quod iunior peregrinatus a  patre, luxuriose uiuens in peccatis perdiderit omnia, et postea penitentia ductus et multum afflictus redierit ad patrem; cui pater et stolam, et annulum, et calceamentum iussit dari, et uitulum in conuiuio occidi pro redemptione eius . . . . . . . . . . . . . . ueniente . . . . . . . . . eo consola . . . . Fili, tu semper mecum es, et omnia mea tua sunt. Epulari autem et gaudere oportet, quia frater tuus hic mortuus erat, et reuixit; perierat, et inuentus est. Isti duo fratres, ut exiguitati mee uidetur, carissimi, duorum populorum significantiam gerunt. Senior potest intelligi antiquus populus patriarcharum uel prophetarum, qui cum Deo Patre perseuerabat seruieus ei; iunior, populus gentium, qui 773 elongans se a Deo, uelut peregre  profectus, in multis erroribus uixit, quique postea ueniens ad patrem penitens et rogans accepit stolam primam, ornamentum scilicet redemptionis primum; quia scriptum est: Eritis gentes in caput . Annulus in manu, sponsalium signum; sponsa uero secundum Apostolum uni uiro desponsata, tanquam uirgo casta exhibetur; calceamenta in pedibus, et hoc ad signum est nuptiarum, quoniam sponse Christi calceantur pedes in preparationem Euangelii pacis. uitulus etiam in conuiuio iubetur occidi. Saginatus uitulus ipse est Saluator noster, quem Pater uoluit immolari pro redemptione generis humani. Quod autem dictum est, irasci fratrem maiorem pro fratre minore, illic iracundia pro admiratione ponitur; quia antiquus iustorum populus admiratus  est susceptionem gentium. Et licet aliquanti ex his uere irati sint, id est populi Iudeorum; tamen diuinis preceptis admonentur debere gaudere, quia consilium indulgentis Dei benigne debet accipere humane fragilitatis parua consideratio. Ergo gentium populus ad Dominum conuersus iucundetur se Domini benignitate saluatum, semperque Deo Patri per Christum eius gratias referat: cui est gloria in secula. Amen.



XIX. Lectio Euangelii sancti Luc. XuI, 19.

Audiuimus hodie in sancto Euangelio recitatum: Homo quidam erat diues, qui induebatur purpura et bysso, et epulabatur quotidie splendide; et erat quidam mendicus nomine Eleazarus, qui iacebat ad ianuam eius  ulceribus plenus, cupiens saturari de micis que cadebant de mensa diuitis. Sed et canes ueniebant, et lingebant ulcera eius. Factum est autem ut moreretur mendicus, et portaretur ab angelis in sinum Abrahe. Mortuus est autem et diues, et sepultus est in inferno. Eleuans autem oculos suos cum esset in tormentis, uidit Abraham a longe, et Eleazarum in sinu eius; et ipse clamans dixit: Pater Abraham, miserere mei, et mitte Eleazarum, ut intingat extremum digiti sui in aquam, et refrigeret linguam meam, quia crucior in hac flamma. Et dixit illi Abraham: Fili, recordare quia recepisti bona in uita tua, et Eleazarus similiter mala: nunc autem hic consolatur, tu uero cruciaris. Et in his omnibus inter nos et uos chaos magnum firmatum est; ut  hi qui uolunt hinc transire ad uos non possint, nec inde huc transmeare.

Consideremus, fratres, quod diues ponitur et mendicus. Diuitis nomen tacetur, 774 et sine nomine est, uelut corpus sine capite: in capite nomen agnoscitur; ille merito sine nomine, quia sine capite fuit, qui Christi in se, qui caput est, nec fidem, nec misericordiam habuit. Deinde Eleazarus nominatur mendicus, tamen eius nomen in libro uite continetur, quod et in Euangelio non tacetur. I. Mortuus est et ille diues qui induebatur purpura et bysso, et epulabatur quotidie splendide; et sepultus est in inferno. II. Eleazarus autem mendicus mortuus est et portatus ab angelis in sinu Abrahe ponebatur. III. Iudicium Dei statim in utrisque ostensum est: sumpsit pauper  post labores et dolores multos desiderata refrigeria; sumpsit et diues post elationem suam condigna tormenta; unde diues cum uideret Eleazarum in sinu Abrahe quiescere, exclamans dixit: Pater Abraham, miserere mei, et mitte Eleazarum, ut intingat extremum digiti, ut refrigeret linguam meam, quia crucior in hac flamma. Et dixit illi Abraham: Fili, recordare quia recepisti bona in uita tua, et Eleazarus similiter mala: nunc autem hic consolatur, tu uero cruciaris. Querebat se diues extremi digiti Eleazari rore contingi, et non ei permittebatur, quia scriptum est: In morte quis memor sit tui; in inferno autem quis confitebitur tibi ? Et modo si uolunt diuites consulant pauperibus; habent et uident Eleazaros multos; cum eis fecerint misericordiam, in futuro sibi  preparant refrigeria, quia qui miseretur misericordiam consequetur. Neque enim mereri Dei misericordiam poterit qui misericors ipse non fuerit; humilientur magis in prosperis, elatio habet . . . . . . . . . . . . . . . . . . . . . . . . . . . . . . . . . . . . . . . . seculi precipue non superbe sapere, neque sperare in incertum diuitiarum, sed in Deum uiuum, qui prestat nobis omnia. Unde ad fruendum in operibus bonis, largos esse, faciles tribuere, communicatores esse, thesaurizantes sibi thesaurum bonum in futurum docet Apostolus, ut apprehendant ueram uitam . Sunt multi diuites, et non culpabiles, qui non sibi solis, sed multis habere uidentur que possident, multis pie largiuntur, multis bene distribuunt.  Ille est uere diues Dei qui dat pauperi suspiranti, et non histrioni saltanti. Sunt multi diuites e episcopi, et presbyteri, et diacones; sed diuitias suas qui bene dispensat, nec luxurie culpam, nec criminis notam, nec damnationis poterit habere penam. Utique ideo aliquantos Deus diuites esse uoluit, ut sint qui pauperibus tribuant; et ideo pauperes 775 fecit, ut a diuitibus necessaria sumant. Consilium enim Dei in omnibus sanctum est, per omnia uenerandum, semperque laudandum: ipsi Deo Patri semper gloria in secula. Amen.



XX. Item de lectione sancti Euangelii Marc. uIII, 3.

Ecce, inquit, exiit seminans seminare, etc. uenit Dominus iehsu in mundum exiens a Patre ipso, dicens:  Ego a Patre exiui, et ueni in hunc mundum; iterum relinquo mundum, et uado ad Patrem . Ergo de se ait: Ecce exiit seminans seminare. Exiit itaque ut seminaret in mundo Euangelium, ut seminaret fidem, iustitiam, ueritatem, pacem, castitatem, humilitatem, ceterasque uirtutes. Et diabolus econtrario seminare cepit sua, id est superbiam, iracundiam, concupiscentiam, homicidia, adulteria, furta, ceteraque uitia, que in diuinis litteris zizania nominantur. Cum enim dicerent discipuli ad Dominum Iesum: Nonne bonum semen seminasti in agro tuo? unde ergo habet zizania? Ait Saluator: inimicus homo hoc fecit ; ipsum dicens inimicum hominis diabolum, qui inimicitias inter Deum et homines, id est peccata immittit, quibus separet homines a  Deo. Ipse namque et primos illos homines, Adam et Euam, in paradiso constitutos, lubricis nexibus in serpentis forma mutatus, alloquiis quasi hominis circumuenit, et rudes animas incauta credulitate decepit. Ipse et nunc prauas cogitationes immittit, secum arsuras in iudicio Christi. Et ideo consideremus, fratres, semina Domini Iesu Christi, et semina inimici diaboli. Cum enim uiderit unusquisque in corde suo ascendere cogitationes et desideria pietatis, misericordie, humilitatis, castitatis, patientie, ceterorumque bonorum, sciat semina esse Christi. Si uero desiderium adulterii, fornicationis, furti, fraudis, ceterorumque malorum, intelligat semina esse diaboli Et ideo paret cor suum Deo, et non diabolo, sicut dicit propheta in Psalmis: Paratum cor meum, Deus, paratum  cor meum; cantabo, et psallam tibi in gloria tua ; prout suscepi semina iustificationum tuarum, tibi offero laudis fructus et benedictionis. Ecce, inquit, exiit seminans seminare; et dum seminat, aliud cecidit iuxta uiam, aliud in petrosis, aliud in spinis, aliud in terram bonam. Illud quod iuxta uiam, ueniunt uolucres, et auferunt illud. Qui non ambulat in uia, que est Christus, ipse extra uiam positus non poterit in se habere semen uerbi Dei; sed rapitur a uolucribus, id est ab erraticis 776 spiritibus. Qui uero petrosam habet mentem, id est duritiam, perfidia oneratam, radices in se non tenet uerbi Dei; sed cito arescit, quia fructus stabiles de cordis intimo non producit. Qui autem in spinis, angustatur spinarum densitate, hoc est aculeis cogitationum secularium,  que deprimunt uerbum, et effici non potest fructiferum. At uero quod in terram bonam, exuberat fructibus, et crescit in copiam, ut afferat, sicut Dominus ait, fructus trigesimos, et sexagesimos, et centesimos; fructus spei, fidei, caritatis; fructus uiduitatis, uirginitatis, martyrii. Istis fructibus bene crescit Ecclesia, et suas messes digne celestibus horreis parat, quemadmodum generaliter dicitur de omnibus prophetis, uel apostolis, uel diuersis doctoribus. Unde bene ait Dominus: Qui loquitur, uerbum seminat. Et ita est, quoniam qui loquitur uerbum, spargit quidem uerba ut semina, sed Deus incrementum prestat. Nam et apostolus Paulus dicebat: Nos uobis spiritualia seminauimus . Quoniam ergo qui  loquitur, uerbum seminat, et sicuti semen, dum iactatur in terra, celesti imbre perfusum radicatur et crescit in cordibus singulorum; et inde efficiuntur fructus illi qui dicti sunt uoluntatis bone, et trigesimi, et sexagesimi, et centesimi.



XXI. Item de lectione euangelica. Marc. uII, 25.

Ingressus, inquit, Dominus iehsu in domum, neminem uoluit scire, et non potuit latere, etc. Primo hoc consideremus quid est hoc, fratres: Ingressus, inquit, Dominus in domum, neminem uoluit scire, et non potuit latere. Si enim neminem uoluit scire, cur non potuit latere? Utique Dominus sic se non uult ostendere, ut tamen nolit se latere. Nunquid enim quia nunc non uidetur oculis nostris diuina substantia, ideo abest a nobis, aut non uult adesse nobis? Ipse enim lumen  scientie sue omnibus infundit, qui est lumen uerum, illuminans omnem hominem uenientem in hunc mundum. Ingressus est domum, sed nec in publico defuit; erat in corpore, sed non deerat celo; uidebatur . . . . . . . . . . . . . . . . . . . . . . . . . . . . . . . . . . . . de quo loquitur in psalmo per prophetam Dauid dicens: Qui extendit celum ut pellem, qui tetigit in aquis superiora eius; qui ponit nubes ascensum suum, qui ambulat super pennas uentorum, qui facit angelos suos spiritus, et 777 ministros suos ignem urentem . Ergo ipse est qui cum Patre condidit mundum. uenit, inquit, ad eum quedam mulier Syrophenissa, genere gentilis, et rogabat eum ut demonium eiiceret a filia eius . Hec mulier, ut secundum allegoriam  dicamus, et error erat gentilis, et ignorantia antiqua, que genuerat filiam demoni obnoxiam, miseram et infirmam progeniem, que non habebat uirilem, id est fortem in fide sensum, sed in perfidia fluxum. Concurrens hec mulier ad Dominum cum rogaret eum, ait Saluator: Non est bonum tollere panem filiorum et dare canibus. At illa respondit, et dixit: Etiam, Domine; nam et catelli edunt de micis que cadunt de mensa domini sui . Similem se catellis ad mensam dominorum suspirantium comparauit. Non se tantum domino humiliauit, sed etiam ad seruos et filios domini, sese catulis comparauit. Et Dominus ad eam: uade, inquit, propter hunc sermonem exibit demonium de filia tua. uides ergo quia si quisque de gentilitatis errore uenerit ad Christum,  et eum agnouerit Dominum atque Saluatorem, et sibi proderit, et filiis suis salutem acquirit, ut de demonum potestate exempti, liberationis premium consequantur. Deinde recitatum est quod cuidam surdo et muto Dominus digitos in aures miserit, et sputo suo linguam eius tetigerit, atque continuo locutus fuerit auditumque receperit. Nihil est impossibile Deo , quidquid tetigerit ualet, quidquid aspexerit uiuet; sensit lingua, senserunt aures beneficium Domini sui, caruerunt impedimentis, inertie acceperunt usus . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  ephetha, hoc est adaperire, cum imperio Domini subsecuta sunt beneficia, uinculum lingue solutum est; de sputo suo tetigit linguam eius: de substantia carnis sue largitus est sanitatem; de digitis iterum manuum suarum auribus infudit auditum. Per membra uirtus operabatur Diuinitatis. Ipse et nunc surdos facit audire, id est infideles credere; quia fides ex auditu; auditus autem per uerbum Dei; mutos loqui: qui nesciebant loqui uerbum ueritatis efficit in Ecclesia doctores atque magistros, predicatores ueritatis, ut etiam doctrine aliorum penetrent aures, et patefaciant transpungendo, linguas etiam auditorum faciant disertas, omnesque in unitate fidei roborati exsultent semper in ipso Domino Iesu Christo, cui est gloria et imperium in secula. Amen.



778 XXII. Item de lectione Euangelii Marc. uIII, a uers. 1 ad 26.


Dictum est hodie, recitante sancto Euangelio, quod Dominus iehsu Christus de septem panibus populum saturauerit et de paucis piscibus, collecteque sint plene fragmentorum septem sporte. Rex celestis Dominus noster iehsu Christus et de terra et de mari pascit populum suum. Septem panibus saturantur omnes. Quare putamus, iste scriptus sit numerus in panibus? Arbitror quod dono gratie Christi septem sunt Ecclesie constitute, per quarum septiformem numerum omnes populi in Christo pascuntur; sed et septem sporte supersunt plene, quia nunquam Ecclesiarum minuitur gratia, sed semper Spiritus sancti largitate cumulantur. Hec septiformis Ecclesia perfectum  in se numerum tenet, sicuti et septem dies in mundi perfectione complentur, et septem annorum millia ad ipsius mundi consummationem posita perhibentur. Nam et in Apocalypsi  septem oculi Domini dicuntur, qui speculantes mundum, et septem stelle in manibus Dei. Ita enim septem sporte plene superesse monstrantur, ut semper Ecclesie plene gratia Christi esse noscantur. Item de ceco illuminato in sequentibus dictum est, quod iterum Dominus iehsu Christus uidens cecum a natiuitate sua ita curauerit: Exspuit, inquit, in oculis eius, et imposuit manum suam, et interrogauit eum si aliquid uideret; et dixit ille: uideo homines sicut arbores ambulantes. Et iterum imposuit manum, et uidit clare omnia. Cecus iste, cui natiuitas sua non dederat lucem, sed naufragium  uisus in ipsa natiuitate susceperat, nunc consequitur a Domino medicinam: lux uera Saluatoris nostri, qui eius oculos tenebrasque illuminauit, captiuitatem uisus remouit, libere lucis donauit aspectum. Post longas tenebras luminis impetu radiatus, primo nutantibus oculis, uidebat quasi arbores ambulantes; deinde iterata . . . . . . . . . . . . . . . . . . . . . . . . . . . . . . . . . . . . . . . . . . .



XXIII. Fragmentum super illa uerba: Duodecim apostolorum nomina sunt hec: primus Simon, qui dicitur Petrus, et Andreas frater eius, et reliqua, Matth. X, 3.

. . . . . . . sicut primus . . . . . .  . . acceperunt . . . . . . . . hic primus accepit . . . . . 779 Simon, qui uocatur Petrus; filio . . . . . . . . . et Isrel nomina dinume . . . . . . Moyses non dixit primus haben. . . . . . plici sermone haben. . . . . . Simon . . . . . co omnes nunc autem magnam . . . . . entiam, et singularem honorem prebens beato Petro, Euangelista dicit: Primus Simeon, qui uocatur Petrus, et Petrus interpretatur superindutus super ea que in lege est puritas gratie, propter quod pastor Ecclesie fuit, insuper et pastor gregis. Pasce enim, illi ait iehsu, oues meas . Discipulus igitur, et Ecclesie fundamentum, et apostolus, insuper et martyr capite deorsum Rome est crucifixus; pro  quibus his omnibus dupliciter coronatus est. Propterea ergo digne interpretatur Petrus superindutus. Andreas frater eius interpretatur obstructus . . . . . custoribus dein. . . . . . . . . interpretatur circumuentus . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . tans dolorem, in quo enim . . . . . mortem, et spreuit dolorem. Cum ab Herode caput ei amputatum fuit . . . . . . in hoc circumuenit ipsum . . . . . re iniquum diabolum, cum uelociter ex hoc mundo in regna transiret celestia, et Ioannes frater eius. Ioannes enim interpretatur obediens Domino.  Et quis sic obediuit Domino sicut ipse Ioannes, qui sequi eum iussus est, et super pectus Domini recubuit? Hic et filius tonitrui cum Iacobo cognomi natus est, tanquam spiritali et celesti uirtute in nouissimo in sancta Ecclesia tonaturus. Post hos autem Philippus, qui interpretatur confusus, sed tamen uiuens; unde et Paulus dicit: Spectaculum facti sumus huic mundo; et tanquam purgamenta . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . Nunc et Bartholomeus interpretatur filius carissimus. Ideoque enim eum ad apostolatum uocauit, et carissimum eum filium . . . . . nominaret. Utinam et nos omnes . . . . . filiorum adoptione conuersemur,  ut carissimi filii Dei connumeremur. Deinde Thomas, qui interpretatur abyssus, uel profundum, uel inscrutabilis, sicut uas Spiritus sancti, uelut templum Paracleti, qui omnia scrutatur, qui omnia profunda requirit in his que facta sunt et in angelis, et in hominibus. Et Mattheus, qui interpretatur 780 donum uite. Duplex enim donum uite magnificentissimus Mattheus huic mundo factus est; et ex eo quod apostolus, et ex eo quod euangelista Hebreis singulariter Hebraice hoc Euangelium scripsit, et gentibus singulariter, per quod gentibus hoc enuntiatum est Euangelium. Sed Mattheus, inquit publicanus . . . . . ex patris, uel ex aui, uel ex regio . . . . . natione nominas. Te ipsum uero de publicano,  o beate Matthee: ut quid accusas Mattheum, o beate euangelista? Quare increpas euangelistam? O beate apostole, et uerissime Domini discipule, ut quid tibi ipsi non parcis? Ego, inquit, Mattheus nuncupor euangelista, et apostolus sum certissime. Non ergo Mattheum incuso, sed multo magis magnifico, ut ipse ex publicano apostolus fieret; nec euangelistam increpo, sed magis quasi mirabilem ueritatis preconem laudo. Non tam igitur mirum ut quis inter bonos sit bonus, sed hoc est nimis preclarum, ut quis inter malos bonus demonstretur. Publicanum me scilicet nomino, ut credant omnes quia uerissima hec est scriptio mea, et sine adulatione predicatio. . . . enim de me ipso non loquor . . . . . lio loquar. Si mihi ipsi in adulationem non dico, quomodo  huic dicam in adulationem de quo hanc predicationem facio, hoc est de Unigenito Deo? Mattheus publicanus. Iacobus uero Alphei, quod interpretatur circumueniens doctrinam, non solum hic, sed etiam omnes beati apostoli per spiritalem doctrinam circumuenerunt primo diabolum, deinde omnes sapientes huius mundi. Sapientia enim huius mundi stultitia est apud Deum. Thaddeus in primordiis a parentibus uocatus est Lebbeus, quod est cor, disciplina, mens, augmentum istius nominis accepit. Cum Thaddeus a Domino esset uocatus, quod est laus uite, quasi multis eternam uitam collaudans, uel ipsum Dominum collaudans et euangelizans, qui est eterna uita omnium. Deinde Simon Chananeus, quod est obedientia, uel preparatus, sicut fuit beatus Simon, et omnes apostoli, et obediens, et preparatus. Ideo celeriter  Domino obediuit, et parate post ipsum secutus est, sicut alii. Et nos debemus esse, carissimi fratres, obedientes, et parati . . . . . ne opus est sermonem bonum . . . . . uestigia beatissimorum  apostolorum ambulantes requiem possimus obtinere in die occultationis. Sed et Iudam non taceamus, quatenus beatus euangelista eum non pretermisit. Iudas, inquit, Scariotha, qui et tradidit 781 eum, nouissimus omnium, posterior omnium digne et decenter tanquam ipse sibi hoc preparans, uelut ipse sibi hoc prouidens; et non solum hoc est magnum, quod posterior nominatur, sed est infinita longanimitas, ut et ipse omnino hic uel nominetur. Iudas, inquit, quod interpretatur ultro confessus, quid est confessus? quod tradidit sanguinem iustum. Peccaui, inquit, quod tradiderim sanguinem iustum . Ipse confiteris, o Iuda; sed tarde confiteris, sed male confiteris. Iudas Scariotha, qui et tradidit illum, non solum scilicet ipse confunditur et dehonestatur propter suam  malam audaciam, sed et prouincia eius, et regio ipsius in qua natus est, que Scarioth uocatur, per huius ergo occasionem nominatur, increpationem suffert et maledictionem portat, pro eo quod talem 782 produxit. Sicut ergo sanctorum prouincie et nationes magnifice ex his exaltantur et honorantur, ita scilicet et iniustorum in generationes memorantur ad maiorem increpationem his qui inde orti sunt. Hos nunc duodecim apostolos misit iehsu tenebrosa illuminare, tortuosa corrigere, perdita requirere, hunc mundum illuminare, et in uia uite omnes conuertere. Hos duodecim misit iehsu religiositatem omnes docere, fide omnes illuminare, infecti Patris singularem principatum omnibus commendare, huius missi Filii obedientiam omnibus demonstrare, Spiritus sancti Paracleti singularem illuminationem omnibus manifestare.  Hos igitur duodecim misit iehsu, precipiens eis, et dicens: In uiam gentium ne introieritis, et in ciuitates Samaritanorum ne ambulaueritis .



APPENDIX OPERUM S. MAXIMI EPISCOPI TAURINENSIS COMPLECTENS SERMONES DUBIOS ET SUPPOSITITIOS, NEC NON DUAS EPISTOLAS.





PRAEFATIO IN APPENDICEM.

1 Benedictini monachi congregationis Sancti Mauri ob editiones SS. Patrum semper commendandi, supposita incertaque scripta non penitus abiecerunt, sed cum aliquid utilitatis etiam ab his conferri arbitrarentur, post selectiorem segetem, separato in fasciculo deteriorem dederunt. Hos ergo et nos ductores sequentes, exhaustis pridem quotquot licuit mss. codicibus, haud pauca S. Maximo ascripta, cum probari non posso nouerimus, in calce collectionis nostre edere statuimus. Et quia non omnia iisdem suppositionis notis laborant, sed aliqua plus, alia minus; ideo appendicem nostram duas in partes diuidimus, quarum prima dubia complectitur, secunda deteriora. Plures enim de auctoribus dubitandi rationes oboriuntur; uel dum maior est codicum contradicentium numerus; uel dum qui suffragantes inueniuntur, non omnem fidem merentur; uel dum diuersus dictionis modus, nexusque rerum agnoscitur; uel tandem dum eadem alibi dicta, paucis additis uel mutatis, consuuntur. Ubi ergo aliqua ex his causis occurret; satis erit, ut de Maximi scriptis dubitemus, eaque in prima classe collocemus. De his hec dixisse sufficiet, cum de singulis rationem suis locis reddituri simus.

Quod spectat ad alteram appendicis partem multo maiora sunt momenta que nos permouent, ut ab albo Maximianorum operum illa deleamus, quorum dictis facta non respondent, aut tempora non conueniunt, aut tanta est dictionis inequalitas atque humilitas, ut fieri nequaquam possit, eumdem auctorem modo sublimem et egregium, modo insipientem et rudem exstitisse.

Ex his cur quatuor illos sermones de laudibus sancti Eusebii uercellensis, a Muratorio ex codice Ambrosiano editos, suppositos censeamus dicendum est. Imprimis in hunc priorem sermonem nonnulla translata sunt ex homilia 2 sancti Maximi, in qua de sancto Eusebio uercellensi agitur. At ne eum Taurinensi antistiti ascribam, is me potissimum deterret sermonis eiusdem locus, non historiarum monumentis tantum, uerum etiam orthodoxe doctrine aperte repugnans. Qui sane locus huc demum recidit: Dionysium episcopum Mediolanensium captum Arianorum fraude, postulatis eorum incaute subscripsisse. Tulisse id permoleste Eusebium uercellensem, qui infamie a Dionysio propulsande gratia, mentitus fuerit se hereticum esse; idemque sibi dixerit, atque Arianis placere; at mirari se tamen, quid esset, quod cum illi Patrem anteponi oportere Filio predicarent, tum Dionysio primas in subscribendo partes concedendas esse arbitrarentur;  etsi is honos sibi deferendus esset, qui Dionysium ipsum auditorem olim suum filii loco duceret. Arianos, qui nichil optarent magis quam ut Eusebium socium sibi adiungerent impietatis, letos inde atque alacres eradi e tabula Dionysii nomen curasse, petiisseque ab Eusebio ut, quoniam potior locus uacuus iam erat, prior ipse subscribere ne grauaretur. Petentibus Eusebium respondisse: ne sperarent fore ut eorum sceleribus se unquam pollueret. Sibi satis esse quod eorum artes eluserit, consecutusque sit ut ne Dionysius particeps eorum perfidie haberetur. Undenam sermonis illius auctor hanc duxerit fabulam, ne suspicari quidem possum. Nam scriptorum ueterum, qui tale quidpiam complexus litteris fuerit, esse uideo prorsus neminem. Athanasius, cuius hoc presertim in genere precipua est auctoritas, in Apologia de Fuga sua  , tantum abest ut Dionysium Arianorum dolis circumuentum subscripsisse, affirmet, ut contra illum in exsilium pulsum doceat, propterea quod Ariane heresi non consensisset, neque subscripsisset sycophantiis atque calumniis quas illi aduersus Athanasium ipsum commenti fuerant. Hilarius autem Pictauiensis scriptor sane grauis et equalis temporum illorum, scripsisse quidem Dionysium, narrat, Nicenam fidem propositam ab Eusebio: subscripsisse uero Athanasii condemnationi non item narrat. Nam in primo ad Constantium Augustum libro  , »Conuentus, inquit , ut in Athanasium subscriberet, ait: de sacerdotali fide prius debere constare: compertos sibi quosdam ex his qui adessent, heretica labe pollutos. Expositam fidem apud Niceam, cuius superius meminimus, posuit in medio, spondens omnia se que postularent facturum, si fidei professionem scripsissent. Dionysius 3 Mediolanensis episcopus chartam primus accepit, ubi profiteri scribendo cepit, ualens calamum et chartam e manibus eius uiolenter extorsit, clamans non posse fieri ut aliquid inde gereretur.« Quis hinc non perspiciat, nichil scripsisse Dionysium quam Nicenam fidem, fremente Mursiensium Arianorum episcopo ualente, qui propterea calamum chartamque e manibus Dionysii eiusdem uiolenter extorserit? Quod si quid fuit promissi de damnando Athanasio, id Arianis non a Dionysio, sed ab Eusebio factum scribit Hilarius, ea conditione, ut prius de constituenda Nicena fide ageretur, qua de re paulo post eloquar. Non dissidet Ambrosius  ab Hilario. Ruffini sic fert ratio. »Apud Mediolanum episcoporum concilium conuocatur. Plures decepti. Dionysius uero, Eusebius, Paulinus, Rhodanus et Lucifer dolum in negotio esse proclamantes, asserentesque quod subscriptionem in Athanasium, non ob aliam causam quam destruende fidei, molirentur, in exsilium trusi sunt.« His plane congruunt que perhibent Socrates lib. II  , Sozomenus lib. Iu  , et Theodoritus lib. II  .

Non sum nescius Sulpitium Seuerum sic habere lib. II Histor.: »Mediolanum conuenitur, ubi tunc aderat imperator. Eadem illa contentio  nichil inuicem relaxabat. Tunc Eusebius uercellensis et Lucifer Caralis Sardinie, episcopi relegati. Ceterum Dionysius Mediolanensium sacerdos in Athanasii damnationem se consentire subscripsit, dummodo de fide inter episcopos quereretur. Sed ualens et Ursacius ceterique metu plebis, que catholicam fidem egregio studio conseruabat, non ausi piacula profiteri, intra palatium congregantur. Illinc epistolam sub imperatoris nomine emittunt, omni prauitate refertam. Itaque lectam in ecclesia epistolam populus auersatur. Dionysius, quia non esset assensus, urbe pellitur, statimque in eius locum episcopus subrogatur.« Hactenus ille. Iam quisque cernit que dissensio sit, cum multi scriptores, iique graues imprimis et nobiles, negent subscripsisse Athanasii condemnationi Dionysium; contra uero uix duo affirment, quorum uterque minus accuratus fuit, alter etiam etate recentior. Ac mihi quidem cum Hilario Athanasioque conuenit et temporum illorum equalibus et peritis rerum. Cur enim non his plane assentiar, precipue Athanasio et scienti probe que pro se aut contra se gesta fuissent, et eorum historiam perscribenti? Quod si quis forte aientibus Sulpicio, Luciferoque Calaritano, de quo post disseram, assentiri malit, non admodum nunc repugnabo. Quid enim repugnem, cum nichil sim concessurus, quod aduersariis presidio esse possit? Nam ex Sulpicii loco ecquid concludi efficique poterit, quam consentire se subscripsisse Dionysium in Athanasii condemnationem, posteaquam Lucifer et Eusebius abierant exsulatum? Id uero quo tandem modo quisquam componet cum iis que miscet ac turbat auctor sermonis de quo nunc instituta a nobis est questio? Si enim abierat Eusebius, qui, rogo, is Eusebius presens adire Arianos, mentiri hereticum se, extorquere ab iis denique potuisset, ut subscriptionem Dionysii delerent, quo uacuus ipsi prior subscribendi locus relinqueretur; que omnia sermonis eiusdem auctor tam fidenter iactat? uerum fac manserit Eusebius Mediolani ad exsilium usque Dionysii; falsum id quidem, si Sulpicium Hilariumque audias  , cui certe Hilario plurimum, ut oportet, tribuo auctoritatis; sed fac tamen manserit Eusebius Mediolani, dum mansit Dionysius: fac item Dionysius idem, ut traditum a Sulpicio est, subscripserit se in damnationem Athanasii consentire, dummodo de fide inter episcopos quereretur: sint hec uera, patiar, at que inde existere potest causa, quamobrem Eusebius idem tantopere  commoueretur, curaque adeo sollicita de oblitteranda ea Dionysii subscriptione cogitaret; si quod scripsit Dionysius, id Eusebius ipse  palam dixerat se ultro esse facturum? Sic autem ab Hilario rem efferri, paulo ante demonstratum est. Conuentus  ut in Athanasium subscriberet, ait: »De sacerdotali fide prius debere constare . . . expositam fidem apud Niceam posuit in medio« spondens omnia se que postularent esse facturum, si fidei professionem scripsissent  . Adeone inconstantem Eusebium fuisse credam, ut quod ipse  promisit Arianis sine periculo prodende pietatis, suique dedecore; illud idem arbitraretur, si scriptum a Dionysio esset, dedecori eidem Dionysio, ac religioni detrimento futurum? Profecto ne in cogitationem quidem cadit, ut que promissio facta uerbis uacet culpa; eadem, si litteris sit mandata, non uacet. Quare Hilarius in eo libro quem edidit aduersus Constantium  : Quid existimas, inquit, Christum nonnisi per litteras iudicare; et ad arguendam uoluntatem egere chartula Deum?

Itaque cum Athanasio, Hilario, Ruffino, Socrate, Sozomeno, Theodorito auctoribus, Dionysius 5 non subscripserit; cumque Sulpicius, etsi a tam illustribus uiris dissidens eum subscripsisse affirmet, ea tamen non culpanda conditione subscripsisse moneat, qua Hilarius narrat, usum fuisse Eusebium, dum Arianis promisit, id se in Athanasium, quod ipsi expeterent, facturum: quid ego sermonis de quo agimus auctorem morer, non solum contra tot preclara Patrum, tanta uetustate auctoritateque prestantium, et contra tot illustrium historicorum testimonia, aientem subscripsisse Dionysium, et  de Dionysio,  quasi subscriptione sua uulnus cause religionis inflixerit, statuentem: inque Eusebio ea laudantem que nec ulli unquam scriptorum in mentem uenissent, nec transigi a Christiano quouis, ab episcopo autem multo minus transigi sine dispendio pietatis atque ueritatis possent? Ac miror quidem monachis congreg. S. Mauri, uiris alioqui eruditissimis, illud excidisse, dum de sermone hoc agerent  : dempta martyris appellatione sancto Eusebio attributa, cetera satis historie eius antistitis eumdem sermonem congruere. Quid enim ea historia ferat, ex Patrum historicorumque operibus constitit, in quibus de captiuata simplicitate Dionysii, deque Eusebio se hereticum  mentiente, ne uerbum quidem exstat; exstant autem contra quedam que tam ei sermoni non congruant, ut plane demonstrent, que in eodem sermone de simulatione Eusebii doque erasa subscriptione Dionysii, etc., leguntur, plena esse mendaciorum.

At enim Lucifer Calaritanus, qui synodo Mediolanensi interfuit, Dionysium a Constantio deceptum subscripsisse Athanasii condemnationem docet in II libro  ad eumdem Constantium. Nam is antistes: Quomodo negare poteris  cum sanctissimum Dionysium Mediolanensium episcopum, qui iam tibi falso asserenti credens damnauerat Athanasium, quod Arianus esse noluerit, miseris in exsilium? Sint hec Luciferi, per me licet; sed a quo accepit? Nam presens ipse non aderat, cum antea  una cum Eusebio in exsilium actus esset. Quis autem sibi persuadeat, testibus ipsum melioribus fuisse usum, quam usus fuerit Athanasius, cuius res agebatur, quique Dionysium subscripsisse pluribus in locis nichil hesitans negat? Sed uiderit Lucifer subscribentem Dionysium. Quid? An hunc inde participem factum fuisse, dixit, Ariane impietatis? An pertimuisse Eusebium, ne fides existimatioque Dionysii eiusdem in periculum uocaretur? An mentitum Arianis fuisse, assentiri hereticis se, idque sibi probari, quod illis placeret? An arte sic orationem comparasse suam, ut Ariani inde perciperent, si subscriptionem Dionysii deleuissent, Eusebium ipsum esse priore loco condemnationi Athanasii subscripturum? Si uero nichil huiusmodi dictum usquam de Eusebio est a Lucifero, quid est, quod huius presidio quisquam defendi ab se posse ista commenta congerentem auctorem sermonis speret? Quid? Si Lucifer, qui tam erat seuerus tamque uehemens, ut multo his leuiora ferenda esse non putarit, inuectus acriter fuisset in Eusebium; si is ad artes, simulationes, mendacia, que fidem attingerent, confugisset?

Sed de sermone illo, quam sit a monumentis Patrum historicorumque discrepans, satis dictum est. Restat ut doceam quam etiam aduersetur sane orthodoxeque sententie. Iam nouimus quid Scripture in eos qui mendacium loquuntur, ferant , manetque stabilis diuina illa Christi preceptio : Sit sermo uester, est, est; non, non; nam quod amplius abundantiusue est, id ex malo, ut ipse Christus monuit, proficiscitur  . Quamobrem est ea Patrum consensu firmata, atque ad nos usque continenter propagata ratio: mentiri ullam ob causam, fas esse omnino nemini. Quorum quidem Patrum seriem numeris omnibus absolutam darem, ni longior esse quam prefationis breuitas postulet, uererer. Itaque modum facturus, eos tantum commemorabo, qui mihi instar omnium esse possint. Ordiar autem ab Athanasio. Is cum simulationem erroris detestatus fuerit in Meletianis  , quo demum modo in homine catholico ferendam esse putasset? An qui iure fuisse a Paulo reprehensum ob simulationem Petrum  et cognorat et confitebatur; idem aut laudandum aut saltem excusandum esse duxisset Eusebium sese hereticum simulantem? Accedit Basilius, cuius hec est in Regulis breuioribus ad interrogationem 76 responsio  : »Mentiri rei alicuius utilis causa non permittit sententia Domini, qui precise dixit, mendacium ex diabolo esse, nullo assignato mendacii discrimine.« Eodem reuoluuntur que disputat in Moralibus regula 24  . Multa sunt apud Augustinum generis eiusdem. Illud autem est etiam atque etiam animaduertendum, quod legitur in eius libro qui inscriptus est de Mendacio  . Est id huiusmodi: »Nemo potest conuincere aliquando esse mentiendum, nisi qui potuerit ostendere, eternum aliquod bonum obtineri posse mendacio. Sed cum 7 tanto quisque ab eternitate discedat, quanto a ueritate discedit, absurdissimum est dicere, descendendo inde, posse ad boni aliquid aliquem peruenire; aut si est aliquod bonum eternum quod non complectatur ueritas, non erit uerum, et ideo nec bonum erit, quod falsum est.«

At fuerunt Patres qui mendacio comparari quidquam boni recte posse, defenderent. Concedam fuisse aliquos; sed hos Origenis errore fuisse deceptos noui: cumque eorum opera diu multumque considerarim, plane comperi, nunquam eo fuisse deductos, ut utilitatis ullius, quamlibet magne, parande gratia, fingere quemquam sine ingenti scelere posse, cum hereticis conuenire sibi, idemque ipsi sibi placere quod illis placeat. Fuerit hec in moribus Priscillianistarum peruersistas, ut sibi mentiri religionem dicerent licere, modo aut ipsorum numerus augeretur, aut prospiceretur, ne quid in sectam damni redundaret  . »Non sic certe intellexerunt martyres ueri, martyres sancti. uiderunt quippe, tenueruntque quod scriptum est, Corde creditur ad iustitiam; ore confessio fit ad salutem; et in ore eorum non est inuentum mendacium; ac sic irreprehensibiles abierunt, ubi tentari a mendacibus ulterius non cauebunt  .« Atque in animo penitus ipsis insederat, quod Augustinus deinceps eo libro complexus est, qui inscribitur de Mendacio: »Primum esse ad euitandum capitale mendacium, longeque fugiendum, quod fit in doctrina religionis, ad quod mendacium nulla conditione quisquam debet adduci  .« Itaque certum martyribus ipsis fuit, quiduis esse satius perpeti  , quam in id probrum crimenque incurrere, ut se alienis sacris astrictos mentirentur esse; neque uero id solum, sed interire etiam potius quam non palam confiteri sanctam, quam animo colebant, religionem. Quid? si eos qui, quamuis per se ipsi non sacrificassent inanibus diis, libellos tamen acceperant, in quibus falso scriptum esset ipsos sacrificasse; proptereaque abire liberos oportere; quid, inquam, si eos sancti martyres adeo sunt auersati, ut ad numerum ascriberent lapsorum  ? Postremo quis neget, presides illos sacrorum Christianorum, qui, iussi ab ethnicis prefectis urbium ut diuinas Scripturas darent,  libros in quibus non ageretur de religione dabant, simulantes mentientesue diuinas iis Scripturas contineri; quis, inquam, neget ne presides sacrorum damnatos merito a Patribus fuisse proditionis  ? Nam illi etsi cauerant, diuine ille Scripture in manus hostium inciderent, flammisque per iniuriam exurerentur; mendacio tamen cauerant, quo nichil est fide sinceritateque Christiana indignius. Iam uero cum ex iis que hactenus persecuti sumus plane liqueat, pugnare eos cum Scripturarum Patrumque doctrina, qui boni alicuius, etiam magni, consequendi gratia, mentiri cuiquam fas esse iudicent; idque pugne genus eo esse atrocius, quo licere mendacium arbitrentur, quod attingat dogma religionis; ecquis non fateatur, auctorem sermonis de quo nostra hec omnis est questio, cum doctrina ipsa Scripturarum Patrumque confligere? Nam finxit is quidem, Eusebium uercellensem mentitum fuisse hereticum se; eaque sibi probari dixisse que Arianis placerent; simulasseque uelle se priore loco subscribere. Neque uero hoc finxit solum, sed ueluti recte factum sic etiam extulit, ut presulem in re adeo graui mentientem propterea laudasse uideatur, quod somniarit, tanto mendacio consuli fame existimationique Mediolanensis Dionysii potuisse.

Sed roget quisquam: Si  licuit Eusebio, quamuis facturus nunquam esset, polliceri tamen Arianis, omnia se que ipsi expeterent facturum, dummodo ipsi professi ante fuissent Nicenam fidem, cur non item licuit, Dionysii fame prospecturo mentiri hereticum se, simulareque probari sibi que illis placerent? Dissimile totum. Qui enim, etsi animo dissidet ab hereticis, uerbis tamen signisue aut affirmat, aut simulat sibi cum iisdem hereticis in dogmate conuenire, is graui se, ut uidimus, mendacio illigat, reusque perfidie est, ut qui eam neget, quam debet profiteri fidem. Contra qui aduersariis aliquid se facturum dicit, sed ea conditione, quam quisque cernat, esse ab iisdem aduersariis respuendam; is longe abest a mendacii crimine; cum plane ostendat, tam certo illud se non esse facturum, quam certum est fore, ut ab aduersariis ipsis sua repudietur conditio. Scilicet norat Eusebius, que Athanasii esset in tuenda fide catholica firmitas, que constantia; adducique non poterat, ut uindicem damnaret, assertoremque sancte religionis. Quod si dixit, omnia se que Ariani expeterent facturum, siquidem illi prius professi Nicenam fidem fuissent; eo sane dixit, non quo, incolumi eadem fide, dicturus esset in Athanasium sententiam, quam certo sciret plenam iniustitie et iniquitatis fore; sed quo perspicue palam esset, tam se nichil esse facturum in Athanasium, quam illi peruicaciter recusabant parere decretis Nicene synodi. Illud insuper accedebat, Arianos, qui, nisi ea conditione, nichil se impetrare aduersus Athanasium posse uiderent, facturos tandem fuisse condemnationis Athanasii eiusdem postulande finem. Redeo ad sermonis de quo est questio auctorem. Huic satis non fuit, Eusebium 9 heresim mentientem uel simulantem inducere. Paulum adiunxit: quasi uero is apostolus Eusebio ipsi ad impietatem perfidiamque mentiendam simulandamue impulsor fuerit exemplo suo. Sic enim per summam ignorantiam scribit: »Sicut ait sanctus Paulus: Factus sum Iudeis tanquam Iudeus, ut Iudeos lucrifacerem; ita Eusebius hereticis hereticum se esse mentitus est. Dixit enim eorum se consentire perfidie,« etc. At est quod affert ex Paulo longe discrepans. Nam doctor hic gentium neque fecit, neque facturum se quidquam aut dixit aut simulauit, quod doctrine sane uereque in Deum pietati aduersaretur. Hoc fecit unum, ut Iudeos lucraretur Christo: ritus in se quosdam aliquando, ceremoniasque ueteris legis suscepit  , que tametsi, illato Testamento Nouo, ualere desierant; mortifere tamen nondum erant. At quod Eusebio idem auctor sermonis affinxit iniuria, id sane totum  plenum ut erroris Priscillianistarum, ita sceleris et impietatis fuit. Quid? si auctor eius sermonis, etsi incogitans, adeo tamen iniurius Paulo fuit, ut Paulum ipsum constituerit eius simulationis reum, ob quam ab eodem ipso Paulo legimus fuisse redargutum Petrum?

Hec tam iniuriose in tantum apostolum inque sanctum Eusebium scripta: tam consona errori Priscillianistarum; tam aliena a Christiana sinceritate, fide, religione, cum eo sermone comprehensa sint; mirabile sane uidetur, qui tandem probari aliqua ratione potuerint Tillemontio  . Atque Tillemontius ut ea minus intolerabilia redderet, paulo aliter extulit, quam contextus sermonis ferat. Quo autem id consilio fecerit, non laboro. Idem ueteris auctoris fetum esse illum ipsum sermonem dicit; quis autem is fuerit auctor, non item dicit. Ab Ambrosio scriptum cum alii plures, tum imprimis monachi congreg. S. Mauri, satis explicate negant; cum esse animaduerterint orationem Ambrosii, stylumque dissimilem. His eo assentior uehementius, quo cernam S. antistitem, qui de Eusebio Dionysioque in genuinis suis operibus egit interdum; nichil unquam aut affirmasse, aut innuisse, quod monstrose, quam sermonis auctor decantauit, fabule affine esse uideatur.

Scio fuisse anquos qui cum ab Ambrosio id sermonis genus abiudicassent, tum Maximo esse tribuendum statuerint. Horum est a monachis iisdem Benedictinis reiecta sententia, quod is sermo in uercellensi Ecclesia pronuntiatus sit presente Exuperantio Eusebii uercellensis discipulo. Est id aliquid. uerum multo est grauius argumentum, quod collatis cum eo sermone homiliis Maximi concludi potest. Homilie sunt huius S. presulis de S. Eusebio genuine due. Earum est prior in nostra serie de Sanctis num. 77, altera num. 78. In utraque ita sancti Eusebii religio, pietas, sanctitas, studium religionis, inque asserenda aduersus hereticos ueritate fidei firmitas atque constantia celebratur, nichil ut in eo mendax unquam appareat, nichil duplex, nichil simulatum. Persuaderine uero cuiquam prudenti potest, Maximum, qui tam castigate, tam magnifice, tam etiam copiose de S. Eusebii uirtute dixit, eo deductum fuisse denique, ut mentitum Eusebium eumdem fuisse scriberet, esse hereticum se, Arianorumque consentire perfidie? Ad hec, Maximus de Eusebio sic agit, ut plane indicet, comperta sibi fuisse que Eusebius gesserat; nec usquam mutit, minus esse uersatum se in fungendo ecclesiastico munere. Quid auctor sermonis? Ignarum se rerum ab Eusebio gestarum confitetur, imperitum sacrarum Litterarum, et sacerdotalium functionum rudem. Cui etiam non dicenti crederem: ita omnia peruertit ac miscet, ut uix eo quisquam doctrine atque historie imperitior, inscientior, rudior fuisse uideatur. Et erunt tamen qui illum audeant eumdem atque Maximum dicere? Equidem mihi, ne audeam, cauero. Tam enim eumdem non fuisse comperi, ut plane etiam cognorim, fuisse ipsum Maximo etate posteriorem. Quidquid namque in eius sermone est commode, uereque de Eusebio scriptum, id ille totum fere, ut uideo, ex homilia Maximi 78 de Sanctis ad uerbum pene decerpsit; quod sane plagiarii est, adeoque Maximo recentioris.

At dicet aliquis fortasse: S. Exuperantius Eusebii auditor, idemque episcopus Dertonensium Maximo uetustior fuit. Nam ille an. 381  interfuit synodo Aquileiensi; hic uero octogesimo quarto post anno, hoc  est an. 465, interfuit Romane sub Hilaro  . Iam uero auctor sermonis de quo a nobis instituta disputatio est, cum Exuperantio uixit: hoc enim coram egit de Eusebii laudibus. Fuit ergo is item auctor uetustior Maximo.

Nuge: quasi uero qui plagii conuictus est, is fingere non potuerit presentem Exuperantium, etsi hic diu ante functus uita fuisset. Sexcenta sunt exempla auctorum generis eiusdem, qui uel ut adderent existimationem ac pretium labori suo, uel ut in scribendo se exercerent, libellos, orationes, sermones conscribebant, quibus multa, tanquam euenissent, continerentur, que re sane ipsa nunquam euenissent. Ego interim hoc certum teneo: auctorem eius sermonis accepisse a Maximo, eumque, 11 qui a Maximo acceperit, esse nequiuisse Maximo eodem antiquiorem. Ac de primo quidem sermone, quem in nothorum opusculorum appendicem reiecimus, satis dictum est.

Sequitur, ut de auctoribus reliquorum, qui mox succedunt, pertinentque ad idem de S. Eusebio argumentum, quid statuendum sit, explicem. Principio id mihi nichil hesitans sumo, nullum eorum fuisse scriptum a Maximo. Nam eum, qui secundus numero est, si orationis ac styli habenda est ratio, non ab episcopo, qui dicendi facultate excelleret, sed a monacho fortasse conflatum constat, qui hoc in genere sane tiro esset, uixque declamare cepisset in ludo. Huius animaduersionis mee certissimum documentum dabo. Sic enim legitur in ipso eius sermonis initio: »Licet me, fratres, debitum caritati uestre exhibere sermonem, imperitia pudorque reuocet, et trepida semper rudimenta deterreant; det tamen fiduciam trepidanti amor uenerabilis uiri presentis antistitis: affectionis enim uestre ab incunabulis admodum meis probata dilectio prouidi uim timoris excludit, et per omnia gratia me beate recordationis domni patrisque nostri confessoris impellit quem pro celesti institutione uirtutum pie magis deuotionis oblectat officium quam pompa uerborum. Cui quamuis a me exigua et parua dicantur, placitura non dubito, que dicuntur ab eo quem ipse in Ecclesia sua natum et generatum spiritalis uberi uitali lacte nutriuit.« Quotus porro quisque non uideat, immane quantum id totum distet ab oratione Maximi; neque uero a Maximi solum, sed a cuiusuis etiam mediocris oratoris sacri, quem non delectet uerborum sonitus inanis, cui uix sit ulla subiecta sententia? Erunt fortasse qui alterum hunc sermonem eidem ignoto auctori ascribendum, ac priorem putent. Sed horum non curo, uerane sit an falsa opinio. Illud animaduerti uolo: sermonum tertii et quarti in nostra hac serie, magnam partem ex uno illo conflatam esse, qui exstat in cod. 172 bibl. edil. Maioris Eccl. Florent., nunc Laurentiane; quique et Maximi nomen et titulum in Natali SS. Machabeorum, et S. Eusebii uercellensis episcopi prefert, estque a nobis inter genuinos editus col. 611. Id nos ex collatis cum hoc postremo sermonibus illis duobus cognouimus. Hos autem cum partim Maximi uerbis, partim alienis constent, ecquis erit, qui esse numerandos in sinceris germanisque eius presulis operibus arbitretur? Fateor eos fuisse Maximo ipsi ascriptos a Muratorio. uerum is editor  cum illos in Ambrosiano codice reperisset, eo ipsos publicauit, quod codex idem ferebat, nomine, non admodum contendendum censens, perscripti ne reuera, an contra fuissent a Maximo. Ceterum Gennadius, cuius, propter uetustatem, ualeat necesse est auctoritas, cum catalogum texeret opusculorum Maximi, duorum tantum siue tractatuum, siue sermonum de sancto Eusebio, ut alio loco docuimus, meminit, quos supra in homiliis de Sanctis num. 77 et 78 legere cuique licet, quibusque nec grauitate, nec ordine nec elegantia ullo modo sunt hi quatuor, quos in appendicem merito reiecimus, comparandi.

De reliquis sermonibus hanc in classem traductis nonnulla summatim attingemus, quod multo clarior pateat eorum suppositio. Hos inter est sermo ex Homiliario tabularii basilice Lateranensis erutus, S. Maximo inscriptus, cuius titulus est: In natali unius confessoris pontificis, quique legitur pag. 196. Tres partes fortasse ex tribus diuersis auctoribus complectitur. Prima ab illis initialibus: Homo iste paterfamilias Dominus Christus est, usque ad illa: Nec auris audiuit, nec in cor hominis ascenderunt, a Maximiana elocutione longissime distat, rudemque exhibet euangelici loci explanationem. Secunda pars, cuius initium sumimus ab illis uerbis: Sed homo iste peregre proficiscens seruis suis bona tradidit, usque ad hec: Ut non sit iam quod exterius doleat de corruptione; tota est ex homilia S. Gregorii pape, que habetur in Breuiario Romano de Comm. conf. pont. Et est homil. 9 in edit. ueneta pag. 173. Tertia tandem pars, cuius hoc est initium: Depositionem ergo istius sancti, edita est a Benedictinis monachis congregationis Sancti Mauri inter Ambrosianos sermones num. 57.

Post hunc sermonem sequitur alter In dedicatione Ecclesie, depromptus ex cod. 539 uat. Reg. Non solum dissimilis omnino ratio dicendi a Maximiana puritate, sed humiles quoque sensus uocesque de triuio non raro usurpate nos in eius expunctionem impellunt, atque etiam multo magis quod que de consecrandarum Ecclesiarum ritu perhibet auctor ad posteriora S. Maximo tempora sint referenda. Certum enim est precum illarum ordinem, consacerdotum presentiam, totamque liturgiam, quam exhibet sermo, recentiorem institutionem ostendere. Eodem critices canone etiam sermonem a Maximianis abstulimus, qui agit de soluendis primitiis et decimis; cum Maximi temporibus uix audite in Ecclesia essent. Collecte tantum fiebant, ut ex plurimis S. Leonis Magni concionibus constat, que in templorum cultu ac in pauperum egestatibus subleuandis erogabantur. Nihil inde preterea manat, quod esse Maximi uideatur, cum uix in eo quidquam cernatur non plane impolite scriptum. His adde coaceruata diuinarum Litterarum loca, nulla  expositione illustrata. Ex codice Beneuentano exscriptus fuit hic sermo, et is qui mox sequitur de Honore parentibus prestando. Quamuis autem que continet uera sint, concidit tamen oratio nullo elaborata nitore, 13 nullaque specierum uenustate exornata. Tironem quemdam dixerim, non Maximum, huiusce prolusionis auctorem, decimum uel undecimum seculum attingentem; cum eo tempore humane littere inculte ac pene intermortue iacerent.

Deterior etiam superioribus succedit hac in classe quedam sermocinatio de sancta Christi Resurrectione in codice Casinensi num. 123 sub nomine sancti Maximi reperta. uix primos haustus delibaueris, de reliquo statim, quam insipidum miserumque sit, iudicium feres, scriptorem nempe in illa incidisse tempora quibus plerique omnes, relictis Latini sermonis fontibus, lutulentos riuulos consectabantur. Certius hoc argumentum afferri nequit, quo effici possit, huiusmodi collectiones homiliarum atque sermonum, deprauata iam Latine scribendi elegantia et puritate, factas fuisse, cum bona malis nullo discrimine miscerentur.

Nec longius repetenda est huiusce ueritatis confirmatio, quam abunde prestat sequens sermo In festiuitate S. Stephani protomartyris, ex codice pariter Casinensi 106 pag. 16 depromptus, qui plures alios germanos Maximi aliorumque Patrum fetus complectitur; spurios etiam nonnullos habet; id, quod ceteris nichil officit, cum tantis tamque preclaris notis probentur, ut arguendus leuitatis esset, qui de eorum auctoribus  dubitaret. Hoc unum adnotandum remanet, ut obseruauimus. plerumque infelices huiusmodi productiones nonnisi in uno uel altero codice deprehendi, quod de suppositione dubium facile inducit.

Ad hanc suppositorum classem pertinent tres homilie a nobis educte ex codice Chisiano chartaceo, perscripto quidem nitido charactere, sed multis erratis referto; duoque sermones, quos nobis humanissime suppeditauit iam alibi laudatus Franciscus Antonius canonicus Frisius ex codice basilice S. Ambrosii Mediolanensis. Eorum titulos in indice mox apponendo dabimus. Qui primam ex his homiliis legerit, reliquas se legisse arbitretur. Eadem sterilitas ornate locutionis, roboris atque doctrine commentatoris infecunditatem detegit, tedium fastidiumque parit. Quisnam de Maximo nisi plumbeus et penitus inscius tam male sentire uelit, ut has consarcinatas nugas ei tribuat? Tertia homilia infelicior etiam est duabus precedentibus, cum auctor in errorem facti lapsus uideatur. Que de Herode Christo Domino insidiante, et de admonitione facta Ioseph in somno ab angelo scripsit sanctus Mattheus, relata a sancto Ioanne euangelista memorat. Nihil profecto est in ea nisi simpliciter excogitatum, et pueriliter dictum; et que tradit de legatione Herodis ad senatum Romanum, repugnant cum narratione euangelica. Habemus enim ex Mattheo quod, illusus a magis, quorum reditum exspectauerat ut ubi Christus natus esset intelligeret, a bimatu et infra infantes omnes in Bethlehem et in uniuersis finibus eius occidi mandauit. Immanis illa cedes non biennio elapso, sed duobus uel tribus mensibus uix absolutis peracta est. Mittimus reliqua que putidam suppositionem confirmant.

Peruenimus tandem ad postremos sermones ex codice basilice Sancti Ambrosii Mediolanensis descriptos. quorum prior est de Festo Dedicationis Ecclesie, et exponit illum e Ioannis cap. X locum: Facta sunt encenia Hierosolymis, etc. Alter prefert titulum: In octaua sancti Stephani, et explicat illud Matthei de dydrachma a Petro inuenta. Neutrum Maximo adiudicauimus cum in iis nullum uestigium de eius facundia, rerum delectu, diuinarumque litterarum intelligentia sese offerat. Ad sequiora secula eos cum superioribus infeliciter congestis concionibus amandamus.

Hac de causa, additis insuper certioris critices regulis, sermones quinque a codicibus Bobiensibus acceptos producere omittimus. Duo sunt de natiuitate Domini, sequentes item duo de beata Dei genitrice Maria, postremus de natali sanctorum apostolorum Petri et Pauli. Nec refert ut peculiaribus obseruationibus singulos prosequamur, cum iisdem afficiantur sequioris etatis defectibus, inelegantia nempe, puerili simplicitate, et, quod absurdius est, in concionibus de Maria uirgine uoces alique non tam humiles quam a dignitate argumenti prorsus absone usurpentur. Nequaquam credibile est, sanctum Maximum, qui castigatissime semper locutus est, iis usum fuisse. Eos ergo in tenebris delitescentes relinquimus.

In eadem congerie collocandi sunt sermones duo, tresque homilie ex codice Neapolitano biblioth. Montis Oliueti exscripti, quorum sermonum tituli sunt sequentes. Primus sermo est: De ieiunio, et incipit: Permotus esse uos uolo, fratres carissimi, cura superiori, cur Dominicam Quadragesimam procuremus, etc. Secundus est: De operibus misericordie, cuius hoc est initium: uidete, fratres, quare Christiani dicimini, etc. Tertio loco succedit homilia super euangelium Luce cap. uI: Estote misericordes, sicut et Pater uester misericors est, etc., que ab illis uerbis exordium sumit: Nolite iudicare, ne iudicetur de uobis, etc. Quartum locum tenet homilia in caput uIII Marci: Cum multa turba esset cum Iesu, nec haberent quod manducarent, etc. Incipit autem hoc modo: Dominus iehsu Christus Deus ante secula, etc. Quinto tandem memorabo homiliam in euangelium secundum Lucam cap. u: Cum turba irruerent in Iesum, ut audirent uerbum Dei, etc., queque initio sic habet: De piscibus, quos ad Domini iussionem laxata retia ceperunt, etc.

15 Cur hec opuscula prorsus omittenda esse iudicem, explicabo breui. Prior ipse per sese ostendit sermo quam sit indignus auctore Maximo. Adeo inuolutus obscuritate est, refertusque nugis plane dignis commentatione puerorum. In altero quanquam tot hiatus non sunt neque tanta confusio, nichil tamen occurrit quod non sit Maximiane orationi dissimile. Succedunt homilie. Harum est prima partim excerpta ex secundo magni Augustini libro de Sermone Domini in monte  , partim aliunde fortasse, at certe non ex opere ullo Maximi, cum ne fingi quidem alienius quidquam possit. In altera non uideo quid insit, quod homilie sit proprium. Est enim explanatio quedam continua euangelici loci; non inde nexu, ordineque ornate ducta, neque comparata ad componendos mores oratio. Sic autem composita est, ut eius non Maximum fuisse auctorem, sed Dionysium Carthusianum, aut huius similem quempiam possis agnoscere, qui littere studiosior quam sensus moralis esset, quique pressius angustiusque ageret; cum contra Maximus ut politius, ita etiam copiosius scribere soleret. Hoc item de tertia homilia dico. Huiusmodi uero cum hec opuscula sint, nichil ut afferre utilitatis cuiquam, aut editioni huic nostre addere quidquam ornamenti possint, non equidem uereor fore, ut uitio mihi ab aliquo detur, quod abiicienda omnino esse putarim; cum presertim exemplo sim usus summa eruditione prestantium monachorum S. Mauri, qui perplures sermones S. Ambrosio falso attributos, etsi memorarint, tamen quod neque ad decus conferrent editioni Ambrosiane sue, neque quidquam haberent utilitatis, ex appendice etiam ipsa adulterinorum operum eliminandos esse censuerunt.

Extremum est, ut de epistolis duabus agam, quas Hieronymo falso fuisse ascriptas pugnant post Erasmum  editores quique operum Hieronymianorum; quarumque altera data fertur ad uirum egrotum nescio quem; altera ad amicum de uiro perfecto. De utraque uero me, ut agere instituerem, Ioannes Martianeus monachus Benedictinus congregationis S. Mauri, et Dominicus uallarsius ueronensis presbyter impulerunt. Atque is, quem priore loco nominaui Martianeus in operum Hieronymi uolumine u, quod non multo post initium huius seculi publicauit, epistolam que est ad amicum de uiro perfecto, quamuis nullo teste, documento nullo, imo ne coniectura quidem fretus, scribit tamen, S. Maximo acceptam referri oportere. Animosior autem Martianeo uallarsius, quanquam non est ausus certo affirmare, ueri tamen esse simile censuit, priorem epistolam ad uirum egrotum fuisse perscriptam a Maximo, aut ab uno quopiam saltem, qui episcopi sustineret dignitatem; de altera uero ad amicum de uiro perfecto data, sic fidenter pronuntiat, nichil tam ueritus, quam ne dubitare uideatur: Hec S. Maximi Taurinensis est, nemine iam diffitente. His duobus Hieronymianorum operum editoribus assensus est Dominicus Mansius  , uir ceteroqui eruditus, qui post archiepiscopus Lucensis fuit.

Sed multa sunt que impediant quo minus his ego auctoritatem esse adiungendam arbitrer. Principio quid eos morer, qui cum noui sint, tum de rebus longe a memoria nostra remotis propter uetustatem, suo arbitratu statuant, monumentis antiquis scriptoribusque silentibus? Deinde, cum oratio, stylusque Maximi tam sit ab eo discrepans quem pre se ille ferunt epistole due, ut nichil sit dissimilius; qui demum animum  inducam, ut alterutram Maximo tribui oportere credam? Sed de re tam perspicua non est cur copiosius esse disserendum putem. Conferant epistolas hasce lectores cum genuinis operibus Maximi; equidem mihi polliceor, eorum, qui se in epistolis ipsis quidquam Maximo dignum legisse dicat, futurum neminem. In appendice hac nostra tamen eas iterum recusas dare statuimus, uariantibus plurimis lectionibus ex codice IX Plut. XIX biblioth. Laurentiane, et ex editione Romana Epistolarum S. Hieronymi apud Petrum de Maximo an. 1468 suppletas et emendatas, que cura, textui corrigendo necessaria, a uallarsio omissa fuit.





[SERMONES.*]



CLASSIS PRIMA.



SERMONES DE TEMPORE.



SERMO I. De aduentu Domini I.





ADMONITIO.

17 S. Maximi ornatum nomine primum hunc sermonem exhibent codices Casinenses duo, 106 et 117, et codex Neapol. Montis Oliueti cum titulo: In dominica prima aduentus. Nonnulla ex homilia prima S. Maximi ante Natale Domini in hunc sermonem illata esse puto; unde reliqua fuerint accepta, nescio: erant, arbitror, ex scriptis Maximi; nam mihi non esse par totius orationis stylus uidetur.

ARGUMENTUM.--- In die presertim Natalis Domini nos bonis operibus ornatos ac splendidos esse conuenit. Ante omnia fugere oportet ebrietatem, repugnare iracundie, odiumque corde repellere.

Propitia Diuinitate, fratres dilectissimi, iam [a 1Kb] adueniet dies in qua natale Domini Saluatoris cum gaudio debemus celebrare. Et ideo rogo et moneo ut quantum possumus cum Dei adiutorio laboremus, ut in illo die cum sincera et pura conscientia, et mundo corde, ac casto corpore ad altare possimus Domini accedere, et corpus eius et sanguinem non ad iudicium, sed ad remedium [b 1Kb] magis anime nostre mereamur [c 1Kb] sumere. In Christi enim corpore uita consistit nostra. Sic et ipse Dominus dixit: Nisi manducaueritis carnem Filii hominis, et biberitis eius sanguinem, non habebitis uitam in uobis . Mutet ergo uitam [d 1Kb] qui uult habere uitam. Nam si non uitam mutauerit, ad iudicium accipiet uitam, et magis ex ipsa corrumpitur quam sanetur, magisque occiditur  quam uiuificatur. Apostolus sic ait: Qui manducat corpus Domini et biberit sanguinem eius indigne, iudicium sibi manducat et bibit . Et licet nos omni tempore bonis operibus ornatos ac splendidos esse conueniat, precipue tamen in die natalis Domini, sicut in Euangelio ipse dixit, lucere debent hominibus opera nostra. Considerate, queso, fratres, quando aliquis homo potens aut nobilis natale aut suum aut filii sui celebrare desiderat, quanto 18 studio ante plures dies quidquid in domo sua sordidum uiderit, ordinat emundare, quidquid ineptum et incongruum  [e 1Kb] proiicit, quidquid utile et necessarium [f 1Kb] precipit exhibere. Domus etiam, si obscura fuerit, dealbatur, pauimenta scopis mundantur, et diuersis respersa floribus adornantur, quidquid etiam ad letitiam animi, et corporis delicias pertinet, omni sollicitudine prouidetur. Ut quid ista, fratres carissimi, nisi ut [g 1Kb] dies natalitii cum gaudio celebretur hominis morituri? Si ergo tanta preparas in natalitio tuo, aut filii tui, quanta et qualia preparare debes suscepturus natale Domini tui? Si talia preparas morituro, qualia preparare debes eterno? Quidquid ergo non uis inuenire in domo tua, quantum potes labora ut non inueniat Deus in anima tua. Certe si rex terrenus, aut quicunque paterfamilias ad suum natalitium te inuitaret, qualibus [h 1Kb] indumentis studeres ornatus incedere? Quam nouis, uel quam nitidis, quamque splendidis, quorum nec uetustas, nec uilitas, uel aliqua feditas oculos inuitantis offenderet? Tali ergo studio, in quantum preuales, Christo [i 1Kb] opitulante, contende, ut diuersis uirtutum ornamentis anima tua  composita simplicitatis gemmis et sobrietatis floribus adornata ad solemnitatem Regis eterni, id est ad natale Domini Saluatoris cum secura conscientia procedas, castitate [i 1Kb] nitida, caritate splendida, eleemosynis candida. Christus enim Dominus, si te ita compositum natalitium suum celebrare aspexerit, ipse per se uenire, et animam 19 tuam non solum [k 1Kb] uisitare, sed etiam quiescere, et in perpetuum in illa dignabitur habitare. Sicut scriptum est: Et inhabitabo in illis, et ambulabo . Et iterum: Ecce sto od ostium et pulso; si quis surrexerit, et aperuerit  mihi, [a 1Kb] intrabo ad illum, et cenabo cum illo et ille mecum . Quam felix est illa anima que uitam suam ita, Deo auxiliante, studuerit gubernare, ut Christum hospitem et habitatorem mereatur [b 1Kb] accipere. Sicut econtrario, quam infelix est illa conscientia et tota lacrymarum fonte lugenda, que se ita malis operibus cruentauit, ut in ea non Christus requiescere, sed diabolus incipiat dominari! [c 1Kb] Talis enim anima, si medicamento penitentie non cito subuenerit, a luce relinquitur, a tenebris occupatur, uacuatur dulcedine, impletur amaritudine, a morte inuaditur, a uita repudiatur. Non tamen de Domini pietate diffidat, qui talis est, nec mortifera desperatione frangatur, sed magis ad penitentiam cito confugiat. Et dum adhuc noua sunt et calent peccatorum suorum uulnera, sic sibi adhibeat medicamenta salubria, quia medicus noster omnipotens est. Adeo consueuit plagas nostras curare, ut nec cicatricum uestigia post ipsius medicamenta remaneant. Ideo etiam ab omni inquinamento, ante eius natale multis diebus  abstinere debetis. Quotiescunque, ante natale Domini aut reliquas solemnitates celebrare disponitis, ebrietatem ante omnia fugite, iracundie, quasi bestie crudelissime, repugnate, odium uelut uenenum mortiferum de corde uestro repellite, et [d 1Kb] tanta in nobis omnibus sit caritas, que non solum usque ad amicos, sed etiam usque 20 ad ipsos perueniat inimicos, ut securi possimus dicere in oratione Dominica: Dimitte nobis debita nostra sicut et nos dimittimus debitoribus  nostris . Nam qui se scit uel unum hominem odio habere, nescio si ad altare Domini securus possit accedere, cum precipue beatus Ioannes euangelista terribiliter clamet et dicat: Qui fratrem odit homicida est . Nam uestrum est iudicare, utrum homicida, antequam penitentiam agat, presumere debeat eucaristiam accipere. Addit etiam adhuc S. Ioannes et clamat, dicens: [e 1Kb] Qui fratrem suum odit, in tenebris est, et in tenebris ambulat; et nescit quo uadit, quoniam tenebre obcecauerunt oculos eius . Et iterum: Si quis dixerit quia Deum diligo, et fratrem suum oderit, mendax est. Qui enim non diligit fratrem suum, quem uidet, Deum, quem non uidet, quomodo potest diligere ? Quicunque odium uel iracundiam seruat in corde, et sub tali tonitruo nec terretur, nec expergiscitur, non dormiens, sed mortuus esse credendus est. Hec ergo, fratres carissimi, quotidie cogitantes, qui boni sunt, cum Dei gratia contendant perseuerare in operibus bonis: Quia non qui inceperit, sed qui perseuerauerit  usque in finem, hic saluus erit . Qui uero se ad eleemosynam tardos, et ad iracundiam promptos, et [f 1Kb] ad exercendam quamlibet nequitiam precipites esse cognoscunt, auxiliante Domino, festinent se a malis eruere, ut que bona sunt mereantur implere; ut cum dies iudicii uenerit, non cum impiis et peccatoribus puniantur, sed cum iustis et misericordibus peruenire ad eterna premia mereantur [g 1Kb] .




SERMO II. Item de aduentu Domini II.





ADMONITIO.

In tribus codicibus Casinensibus, 103 fol. 1 a tergo, 106 fol. 57 a tergo, et 117 pag. 3, huius sermonis titulus est: In dominica tertia Aduentus; quem ad tempora Maximo posteriora referendum esse diximus pag. 394 huius uoluminis. Iam uero in cod. 106 abrasum cernitur Maximi, eique suffectum Augustini nomen; discrepatque huius sermonis stylus ab eo quo Maximus utitur.

ARGUMENTUM.--- In ortu Christi impleta sunt oracula prophetarum.

Ecce ex qua tribu nasciturus esset Christus, ex lectione prophetica docemur. Ex Dauid autem stirpe secundum carnem [h 1Kb] facturus esse per Spiritum sanctum ita prenuntiatus est in psalmis: Iurauit Dominus ueritatem, et non frustrabitur eam; de fructu uentris tui ponam super sedem tuam . Et rursum: Semel iuraui in Sancto meo si Dauid mentiar, semen eius in eternum manebit, et thronus eius, sicut sol in conspectu meo, et sicut luna perfecta in eternum et testis in celo fidelis . Item in libro Paralipomenon: Et factum est uerbum Domini ad Nathan prophetam, dicens: [1 1Kb] * uade et dic seruo meo Dauid *: Hec dicit Dominus, annuntiabo ergo tibi quod edificaturus sit tibi Dominus domum. Cumque impleueris dies tuos, ut uadas ad patres tuos, suscitabo semen tuum post te, quod erit de filiis tuis, et stabiliam regnum eius. Ipse edificabit mihi domum, et firmabo solium eius usque in eternum. Ego ero ei in  patrem, et ipse erit mihi in filium, et misericordiam meam non auferam ab eo, sicut abstuli ab eo qui ante fuit, et statuam eum in domo mea, et regnabit usque in sempiternum, et thronus eius erit firmissimus in perpetuum . Hec omnia quisque in Salomone putat fuisse impleta, multum errare uidetur. Nam quod aliter in Salomone intelligendum est, quod dictum est: Cumque completi fuerint dies tui, et dormieris  cum patribus tuis, suscitabo semen tuum post te, quod egredietur de utero tuo, et stabiliam [i 1Kb] regnum illius . Nunquid de illo Salomone creditur prophetatum? minime. Ille enim, patre suo uiuente, cepit regnare. Nam hic dicitur. Quia cum impleti fuerint dies tui, et dormieris cum patribus tuis, suscitabo semen tuum. Ex quo intelligitur alius fuisse promissus, qui non ante mortem eius 21 pronuntiatus fuerat suscitandus, qui edificaret domum Domini non de parietibus manufactis, sed de lapidibus uiuis et pretiosis, id est sanctis et fidelibus. Nam et illud quod subiecit: Fidelis est domus eius, et regnum eius usque in sempiternum coram me , attendat et aspiciat quisquam, non de Salomone esse [i 1Kb] prenuntiatum. Salomon namque domum plenam fuisse mulieribus alienigenis colentibus idola, et ipse ab eis rex idololatria seductus, atque delectus, qui, dum bonus fuisset initio, malos exitus habuit. Ergo quis est iste cuius domus est fidelis in perpetuum, et qui post mortem Dauid promittebatur suscitandus?  Ille est utique de quo ipse Dauid estuan. proclamat, dicens in psalmo LXXXuIII: Tu uero distulisti Christum tuum. Non est ergo ille Salomon, sed nec ipse Dauid, sed dilatatus est Christus. Ecce apparuerunt predicationes predicte non in Salomone, sed in Christo Domino, qui ex Dauid genere ortus est, fuisse complete, de quo per Ieremiam ipse Dominus dicit: Et suscitabo Dauid germen iustum, et  regnabit rex, et sapiens erit, et faciet iudicium et iustitiam super terram; in [a 1Kb] diebus eius saluabitur Iuda, et Isrel habitabit confidenter; et hoc est nomen quod uocabunt eum Dominus iustus noster . Adhuc Isaias de Christo, quia ex semine Dauid natus est secundum carnem. Sic in consequentibus dicit: In die illa radix Iesse, que stat in signum populorum, ipsum gentes deprecabuntur, et erit sepulcrum eius gloriosum . In signum populorum stat radix Iesse, [b 1Kb] quia Christus signaculum crucis exprimet in frontibus eorum. Ipsum gentes deprecabuntur, quoniam obtutu cernitur fuisse completum. Sepulcrum autem eius in tantum est gloriosum, ut excepto quod redempti per mortem eius gloriam exhibemus, etiam locus ipse coruscans miraculis glorie sue causa omnem ad se attrahit mundum. Hic locus in Hebreo habet: Et erit requies eius gloriosa. Utique quia moriens caro eius non uidit corruptionem, secundum psalmi sententiam: Quia non derelicta est anima eius in inferno, nec dabis sanctum tuum uidere corruptionem  . Iste est qui per Nathan ex semine Dauid promittitur, qui etiam et per Isaiam prophetam ita pronuntiatur: Egredietur, inquit, uirga de radice Iesse, et flos de radice eius ascendet . Hec uirga de radice Iesse uirgo est Maria de radice Dauid exorta, que genuit florem 22 Dominum Saluatorem, de quo etiam sequitur: Et requiescet super eum Spiritus Domini, Spiritus sapientie et intellectus, Spiritus consilii et fortitudinis, Spiritus scientie et pietatis, et repleuit eum Spiritus timoris Domini . Ideo autem tanta dona Spiritus super eum predicantur, quia in eum non ad mensuram Spiritus habitat sanctus, sicut in nobis, sed tota in eo est plenitudo Diuinitatis et gratiarum. Iste est qui non secundum uisionem oculorum et auditum aurium iudicat, sed est  iustitia cingulum lumbrorum eius, [c 1Kb] et fides cinctorium lumborum eius . In cuius Ecclesia habitat lupus cum agno, ille utique, qui solebat ab ea rapere predam, dum ad eam conuertitur, cum innocentibus commoratur, in cuius ouile pardus cum hedo accubat. Permixti scilicet subdoli cum peccatoribus ibi, ut etiam uitulus ex circumcisione, leo ex seculari potestate, ouis de populari ordine simul morantur, quia in fide communis est commixtio omnium. Puer autem paruulus minans eos ille est utique qui se humiliauit pro nobis ut paruulus. Bos autem et leo simul comedent paleas, quia princeps cum subiectis plebibus communem habent doctrinam. Delectabitur quoque infans ab ubere super foramine aspidis , dum gentes, que solebant uenena aliquando predicare, conuersi etiam paruuli Christi fidem delectantur audire. Cauerna enim reguli corda sunt infidelium, in quibus ille serpens tortuosus requiescebat, quem ablactatus, comprehensum exinde captiuum traxit, ut in monte sancto eius, hoc est Ecclesia, non  noceret. Iam uero quia ore prophetico de Moab nascenti Christo perhibetur testimonium, idem Isaias testatur: [d 1Kb] Ponam, inquit, super his qui fugerint de Moab leonem, et reliquias terre. Emitte agnum, Domine, dominatorem terre de petra deserti ad montem filie Sion . De hac enim gente Moabitarum egressus est Agnus immaculatus qui tollit peccata mundi, qui dominatur in orbem terrarum. Petra autem deserti Ruth significat, que destituta morte mariti de Booz genuit Obeth, et Obeth genuit Iesse, et de Iesse Dauid, et de Dauid stirpe natus est Christus. Montem autem filie Sion aut historialiter ipsam urbem Hierosolymam dicit, aut iuxta tropologiam Ecclesiam in specula, id est in uirtutum sublimitate consolatam.




SERMO III. De preparatione ad Domini Natiuitatem.





ADMONITIO.

Editus hic sermo fuit a Maurinis tom. u in append. sermon. S. Augustini, serm. 116, sancto Cesario tributus. Nos in codicibus Casinensibus 106 et 117, et in Beneuentano atque Neapolitano Montis Oliueti S. Maximo eumdem inscriptum legimus, nec non apud Dominicum Mariam Mansium in Miscell. Baluzii. At eiusmodi dictionem non esse Maximi, quisque, si animum aduertat, facile cognoscet.

ARGUMENTUM.--- Tanquam ad nuptiale, et celeste conuiuium ab omni luxuria nitidi, et bonis operibus adornati, nos per Christi adiutorium ad diem Natalis Domini preparemus.

Sanctam et desiderabilem, gloriosam ac singularem solemnitatem, hoc est Natiuitatem Domini Saluatoris, fratres dilectissimi, deuotione fidelissima suscepturi [e 1Kb] nos debemus cum eius adiutorio preparare, et omnes latebras anime nostre diligenter aspicere, ne forte sit in nobis aliquod peccatum absconditum, quod et concientiam nostram confundat ac mordeat, et oculos diuine maiestatis offendat. Nam licet Christus Dominus noster post passionem suam resurrexerit et in celum ascenderit, considerat tamen ut incedimus, 23 et diligenter attendit qualiter se unusquisque seruorum eius sine auaritia, sine ira, sine superbia atque luxuria ad celebrandam eius natiuitatem studeat preparare atque componere; et secundum quod unumquemque bonis operibus ornatum  uiderit, ita illi gratiam sue misericordie dispensabit. Si enim uiderit caritatis luce uestitum, iustitie uel misericordie margaritis ornatum, castum, humilem, misericordem, benignum et sobrium, si talem agnouerit, corpus et sanguinem suum ei non ad iudicium, sed ad remedium per sacerdotum suorum ministerium dispensabit. Si uero aliquem uiderit adulterum,  ebriosum, cupidum, et superbum, timeo ne hoc illi dicatur, quod in Euangelio Dominus ipse dixit: Amice, quomodo huc intrasti non habens uestem nuptialem? et, quod auertat Deus, fiat illud quod sequitur: Ligate illi manus et pedes, et proiicite eum in tenebras exteriores; ibi erit fletus et stridor dentium . Ecce qualem sententiam in die iudicii excipiet, qui sine remedio penitentie ad festiuitatem Domini uitiorum sordibus inquinatus accesserit. In natali enim Domini, fratres dilectissimi, quasi in nuptiis spiritualibus sponse sue adiunctus est. Tunc ueritas de terra orta est, tunc iustitia de celo prospexit: tunc processit sponsus de thalamo suo, hoc est uerbum Dei de utero uirginali. Processit enim cum sponsa sua Ecclesia, id est humanam carnem suscepit. Ad istas ergo tam sanctas nuptias inuitati, et ad conuiuium Patris, et Filii, et Spiritus sancti intraturi, uidete qualibus indumentis debeamus ornari. Et ideo mundemus quantum possumus cum Dei adiutorio corda simul et corpora nostra: ut celestis ille inuitator  nichil in nobis sordidum, nichil fetidum, nichil obscurum, nichil oculis suis deprehendat indignum. Hec ergo, fratres carissimi, non transitorie, sed cum ingenti tremore debemus attendere. Inuitati enim sumus ad nuptias, ubi nos ipsi, si bene agimus, sponsi erimus. Cogitemus ad quales nuptias, consideremus ad qualem sponsam, uel ad quale conuiuium inuitati  sumus. Inuitati enim sumus ad mensam, ubi non inuenitur cibus hominum, sed panis ponitur angelorum. Et ideo uideamus ne forte intus in anima, ubi debemus bonorum operum margaritis ornari, ibi appareamus uitiorum pannis ueteribus inuoluti, et quando eos qui boni sunt in oculis Dei, castitas reddet candidos, tunc eos qui mali sunt, reddat luxuria sordidatos. Et ideo quotiescunque aut dies Natalis Domini, aut relique festiuitates adueniunt, sicut frequenter admonui, non solum ab infelici concubinarum consortio, sed etiam a propriis uxoribus abstinete, et ab omni iracundia uos alienos efficite, ut peccata preterita per eleemosynam et penitentiam redimantur: contra nullum hominem odium in corde teneatur. Quod solebat uanitas per gulam perdere, incipiat iustitia per misericordiam pauperibus erogare, quod luxuria, uel gula dissipauit in mundo, pietas congerat in celo. Et licet hoc expediat, ut semper eleemosynas facere debemus, precipue tamen in sanctis solemnitatibus secundum uires nostras abundanter 24  erogemus, pauperes ante omnia frequentius ad conuiuium uocemus. Non enim est iustum ut in sancta solemnitate, in populo Christiano ad unum Dominum pertinente, alii inebrientur, alii famis periculo crucientur. Et nos et omnis populus unius Domini serui sumus, uno pretio redempti sumus, pari conditione in hunc mundum intrauimus, simili etiam exitu migraturi sumus; et si bene agimus, ad unam beatitudinem pariter ueniemus. Et quare pauper tecum non capiat cibum, qui tecum accepturus est regnum? Quare pauper non accipiat uel ueterem tunicam, qui tecum recepturus est immortalitatis stolam? Quare pauper non mereatur accipere panem tuum, qui tecum meruit accipere baptismi sacramentum? Cur indignus sit accipere reliquias ciborum tuorum, qui tecum ad conuiuium uenturus est angelorum? Audite, fratres, audite non meum, sed Domini commune preceptum. Sic enim ait in Euangelio: Cum facis orandium aut cenam, noli inuitare diuites, qui te iterum reinuitent, et fiat tibi retributio: sed uoca pauperes et  claudos: et beatus eris, quia non habent unde retribuant tibi: retribuetur autem tibi in retributione iustorum . Sed dicit aliquis: Ergo amicos aut parentes non debeo ad conuiuium inuitare? Rogandi sunt et parentes, et uicini; sed rarius rogandi sunt; et non minus sumptuosa et delicata, sed tam parca et sobria uel honesta illis debent conuiuia preparari, ut remaneat unde possint pauperes refici, unde possit aliquid indigentibus erogari: ut cum dies iudicii uenerit, non cum impiis, qui nunc pauperes despiciunt, audiamus: Discedite a me, maledicti, in ignem eternum: sed cum iustis et misericordibus audire mereamur: uenite, benedicti Patris mei, percipite regnum: esuriui enim, et dedistis mihi manducare: sitiui, et dedistis mihi bibere . Simul etiam nobis uox illa desiderabilis dirigatur: Euge, serue bone et fidelis: quia super pauca fuisti fidelis, supra multa te constituam; intra in gaudium Domini tui . Sed, ut hec que suggessimus, sensibus uestre caritatis tenacius inhereant, breuiter que dicta sunt iteramus. Hoc enim  admonuimus, fratres, ut quia natalis Domini imminet, tanquam ad nuptiale et celeste conuiuium ab omni luxuria nitidi, et bonis operibus adornati, nos per Christi adiutorium preparemus, eleemosynas pauperibus erogemus, iracundiam uel odium, quasi uenenum diaboli de cordibus nostris respuamus. Castitatem etiam cum propriis uxoribus fideliter conseruate; ad conuiuia uestra frequentius pauperes euocate; ad uigilias maturius surgite; in ecclesia stantes aut orate, aut psallite; uerba otiosa aut secularia nec ipsi ex ore uestro proferte, et eos qui proferre uoluerint castigate. Pacem cum omnibus custodite, et quos discordes agnoscitis, ad concordiam reuocate. Hec si fideliter, Christo adiuuante, uolueritis implere, et in hoc seculo ad altare Dominicum secura conscientia poteritis accedere, et in futuro ad eternam beatitudinem feliciter peruenire, prestante Domino nostro Iesu Christo, qui uiuit et regnat in secula seculorum. Amen.




SERMO Iu. De natale Domini I.





ADMONITIO.

25 Etsi huius sermonis initium ex Maximi homilia 5 de Natali Domini excerptum sit, incerto tamen cuipiam auctori eumdem tribuimus, quod relique partis stylus dissimilis nobis esse uideatur. In Casinensi tantum cod. 106, pag. 12, S. Maximo tribuitur; in cod. uero archiui S. Petri 106, litt. C. pag. 4, S. Augustino; in aliis quos uidimus nemini.

ARGUMENTUM.--- Aduentum Dei et hominis, diemque festum diuine dignationis celebremus, ut nos ad Deum reuertamur.

Hodie, fratres carissimi, Christus natus est, nos renati. Hodie Saluator mundi per matrem nascendi tempus accepit, qui de Patre natiuitatis non habet tempus. Qui in eternum est cunctorum Creator, hodie nascendo de matre factus est nobis Saluator. Natus est nobis hodie in temporis uolubilitate, ut nos  perducat ad Patris eternitatem. Factus est Deus homo, ut homo fieret Deus. Ut panem angelorum manducaret homo, Dominus angelorum hodie factus est homo. Hodie impleta est illa prophetia que dicit: Rorate, celi desuper, et nubes pluant iustum; aperiatur terra, et germinet Saluatorem . Factus est igitur qui fecerat, ut inueniretur qui perierat. Sic in psalmis homo confitetur: Priusquam humiliarer [a 1Kb] ego deliqui: et iterum: Erraui sicut ouis que perierat . Peccauit homo, et factus est reus; natus est homo Deus ut liberaretur reus. Homo igitur cecidit, sed Deus descendit. Cecidit homo miserabiliter, descendit Deus misericorditer. Cecidit homo per superbiam, descendit Deus cum gratia. Sic  namque Mater Domini ab angelo audiuit: Aue, gratia plena, Dominus tecum . Qui natus est primus sine matre in celis, hodie natus est sine patre in terris. Natus est Christus Deus de Patre, homo de matre; de Patris immortalitate, de matris uirginitate; de Patre sine matre, de matre sine Patre; de Patre sine tempore, de matre sine semine; de Patre principium uite, de matre finis mortis; de Patre ordinans omnem diem, de matre consecrans istum diem. Premisit enim hominem Ioannem, qui tunc  nasceretur cum dies 26 inciperent minui, et natus est ipse cum dies incipiunt crescere, [b 1Kb] et ex hoc prefiguratur quod ait Ioannes: Illum oportet crescere, me autem minui . Debet enim uita humana in se deficere, in Christo proficere, ut qui uiuit [c 1Kb] non sibi uiuat, sed ei qui omnibus mortuus est et resurrexit, et dicat unusquisque nostrum quod dicit Apostolus: [d 1Kb] uiro autem iam non ego, uiuit uero in me Christus. Illum oportet crescere, me autem minui . [e 1Kb] Laudent eum condigne omnes angeli eius, quod cibus eternus est incorruptibilis, eos sagina uiuificans; quia uerbum Dei est, cuius uita uiuunt, cuius bonitate semper bene uiuunt. Illi enim condigne laudant Deum apud Deum, et dant gloriam in  excelsis Deo. Nos autem plebs eius, et oues pascue eius pro modulo infirmitatis nostre pacem per bonam uoluntatem reconciliati meremur. Ipsorum enim angelorum uera et hodierna uox est, quam nato nobis Saluatore exsultando fuderunt: Gloria in excelsis Deo, et in terra pax hominibus bone uoluntatis . Laudant illi competenter, laudemus et nos obedienter. Sunt illi nuntii eius, sumus et nos pecora eius. Impleuit in celo mensam ipsorum; impleuit in terra presepe nostrum: plenitudo mense ipsorum  est, quia in principio erat uerbum ; plenitudo presepis nostri est, quia uerbum caro factum est, et habitauit in nobis. Celebremus ergo natalem Domini, fratres carissimi, aduentum Dei et hominis celebremus, ut nos ad Deum reuertamus. Igitur diem festum celebremus, non humane deuotionis, sed diuine dignationis; non infirmitatis, sed eternitatis; non formationis, sed reformationis Domini nostri Iesu Christi, qui cum Patre et Spiritu sancto uiuit et regnat in secula seculorum. Amen.




SERMO u. Super illa uerba Matth. cap. II: Defuncto Herode, ecce angelus Domini apparuit in somnis Ioseph in Aegypto, dicens: Surge, et accipe puerum et matrem eius, et uade in terram Isrel: defuncti sunt enim qui querebant animam pueri.





ADMONITIO.

Ne huius quidem sermonis rationem scribendi similem eius esse qua S. Maximus utitur, animaduertimus. Quamobrem eidem sancto antistiti a scriptore codicis bibliothece Lambacensis sec. XIII temere ascriptum fuisse, arbitramur.

27 ARGUMENTUM.--- Herodis mordus atque seuitia describitur; laudatusque Euangelii locus exponitur.

Igitur Herodes, qui tantorum scelerum se fecerat auctorem, ut nec ab ipsius Domini persecutione manum retraheret, non poterat remanere inultus. Qui enim fraudulenter regnum Iudeorum primus ex gentibus adeptus fuerat, non solum Iudeis multa mala intulerat [1 1Kb] , uerum etiam in filiis propriis parricida exstiterat; et super omnia mala, que longum est enarrare, cum Saluatorem mundi natum audisset, scilicet inuidia commotus, ut unum perdere possit quem ad regnandum audierat natum, omnes pueros in Bethlehem et in omnibus finibus eius interficere iussit. Tantaque rabies eius animum succenderat, ut nec propter multitudinem morientium, nec propter paruulorum innocentiam sua seuitia cessaret; propter quod diuina ultione percussus immedicabilem passus est egritudinem. Erant ei febris et acerrima suspiria, et anhelitus assidui, spasmus quoque totius corporis.  Hydropisis morbus corpus attenuauerat, ita ut uestigia inflatione pedum grauarentur; interiora quoque uiscera tanto dolore urebantur, ut per secretum nature digeri uiderentur. Prurigo quoque totius corporis in tantum intolerabilis erat, ut etiam uerenda putrida uermibus scaturirent. Inerat etiam et anhelitus fetidus in tantum, ut uix medicorum aliquis pro adhibendis medicamentis ad eum accedere posset. Denique nonnullos medicorum in ipsa egritudine positus dicitur occidi precepisse, cum qui eius saluti prodesse possent, nec uellent. Insuper famem sitimque intolerabilem sustinebat, et quod grauius erat, omnis cibus et potus in fastidium ei erat. Insomnitatem talem sustinebat, ut dies noctesque peruigiles duceret; quod si obdormisset parum, phantasma patiebatur, ut se obdormisse peniteret. Sed cum nimio amore presentis uite estuaret, iussit se deferri trans Iordanem, ubi erant calide aque, que etiam languentibus remedium conferre dicebantur; sed que aliis utiles erant,  illi nichil profuerunt, ut intelligeretur se diuina uoluntate esse percussum. uisum etiam fuit medicis ut in fomentum olei tepidi eum deponerent; quod cum fuisset ingressus, ita totum corpus eius resolutum dicitur, ut oculi in similitudinem morientium uersarentur, intercluderetur uox, et sensus abesset. Et cum post paululum amicorum et famulorum uocibus excitatus sensum recepisset, iussit se deferri Iericho. Cumque iam de uita desperatus esset, omnes principes Iudeorum ex singulis ciuitatibus et castellis ad se uocatos in custodiam retrudi iussit, uocansque sororem suam Salomen, et uirum Alexandrum, dixit: Noui Iudeos de morte mea gauisuros; sed honorabiles exsequias habere potero ex planctu lugentium, si meis uolueritis parere preceptis; et mox ut ego spiritum exhalauero omnes principes Iudeorum,  quos in custodia rectusi, interficiatis; sicque fiat ut qui de mea morte gaudere cupiunt, suorum ciuium interitum lugere cogantur. Et ne ab eorum sanguinis effusione manum retraherent, singulis quingentas argenti drachmas dari iussit. Cumque dolore ingenti angustiaretur, Antipatrem filium suum, quem de nece paterna tractantem uinculis religauerat, iussit interfici; et quod audita eius morte gauisus est. Iam uero tantis malis obsessus, et quod se uiuere non posse cognouerat, mortem accelerare cupiebat. Unde quadam die cum resedisset, ictum ferientis in se ipsum librauit, seque manu 23 propria percussisset, atque statim uitam finisset, nisi unus ex amicis, qui uicinus astabat, Achiabus nomine, manu eum retraxisset. Talem igitur Herodes habuit finem, qui Saluatoris odio multum sanguinem fuderat innoxium. Quo defuncto, ecce angelus Domini iterum apparuit in somnis Ioseph in Aegypto, dicens: Surge, et accipe puerum et matrem eius, et uade in terram Isrel; defuncti sunt enim qui querebant animam pueri. Et consurgens,  accepit puerum et matrem eius, et uenit in terram Isrel . Et quia non dixit defunctus, sed defuncti, ex huius angeli uerbis intelligimus multos principes Iudeorum cum Herode consensisse, et ideo diuina ultione actum est ut multi ex his cum illo perirent, cum quo in necem Domini consenserant. Spiritualiter uero Herodis obitus terminum significat inuidiose contentionis, quod nunc Iudea contra Ecclesiam seuit. Quod autem post obitum Herodis puer iehsu ad terram Isrel est reuersus, significat quod circa finem seculi ad Synagogam est reuersurus cum per predicationem Elie et Henoch in eum crediderit. Unde, cum in Aegyptum deferri iubetur, et fugere in nocte precipitur. Cum uero ad terram Isrel reuertitur, nec noctis fit mentio; quod quos nunc propter incredulitatem in tenebris deserit, circa finem seculi in lucem fidei recipiet: Audiens autem quod Archelaus regnaret in Iudea pro Herode patre suo, timuit illo ire. Archelaus autem  unus fuit de Herodis filiis, quem post se ad regnandum in Iudea Herodes instituerat. Sed postea insolentiam eius accusantibus Iudeis, iudicio senatus, apud uiennam, que Galliarum est urbs, exsilio relegatus, uitam finiuit. Archelaus uero, qui uincens leo interpretatur, Antichristum significat, quia ad tempus in suis uictoriam habebit, et qui leo terribilis apparebit. In illam ergo partem qua regnabat Archelaus, Ioseph cum puero ire noluit, quod Iudeorum populi, qui in Antichristum credituri sunt, Christus per fidem non habitabit. Post necem autem Archelai Christus ad terram Isrel reuertitur, quod post interfectionem Antichristi Synagoga in eum creditura est, ut ait Apostolus: Cum plenitudo gentium intrauerit, tunc omnis Isrel saluabitur . Sed quod in Ecclesia manet et manebit, audiamus ubi  habitauit. Et admonitus in somnis secessit in partes Galilee, et ueniens habitauit in ciuitate que uocatur Nazareth. Quia enim Nazareth flos siue uirgultum interpretatur, significat etiam que et florem habet munditie, et uirgultum uirtutum, cuius uirgulti pulchritudinem admiratur sponsus in Canticis Canticorum, dicens: Que est ista que ascendit per desertum, sicut uirgula fumi ex aromatibus myrrhe, et thuris, et uniuersi pulueris pigmentarii ; cui iterum uoce sponsi dicitur: Ego flos campi, et lilium conuallium . Et quia Ecclesia de presentis uite amore ad celeste desiderium transit, recte etiam Nazareth Galilee dicitur, que transmigratio interpretatur. Quod autem subditur, ut adimpleretur quod dictum est  per prophetas, quoniam Nazareus uocabitur ; hoc testimonium, quod diximus, in Septuaginta Interpretibus non habetur. Nonnulli enim de Isaie prophete libro scriptum esse uolunt, ubi scriptum est: Exiet uirga de radice Iesse, et flos de radice eius ascendet ; nos autem diximus, quod si fixum de Scripturis posuisset euangelista testimonium, non diceret per prophetas, sed per prophetam. Omnes enim prophete Dominum Nazarenum uocant, qui Christum eum predicant. Ipse est enim de quo per Danielem dicitur: Cum uenerit Sanctus, cessabit unctio; et Dauid: Non dabis Sanctum uidere corruptionem . Et iterum: Scitote quoniam Dominus mirificauit Sanctum suum .




SERMO uI. In uigilia Pasche.





ADMONITIO.

29 Maurinis dubitantibus an hic sermo sit Maximo tribuendus, assentimur; quos consule in append. opp. S. Augustini num. 158, pag. 198 edit. Antuerp. 1700.

ARGUMENTUM.--- Officia pietatis Ioseph ab Arimathea erga exstinctum Redemptorem exponuntur; dilectio et fides Petri necnon Marie Magdalene querentium Christum in sepulcro commendantur.

Peracta passione Domini nostri Iesu Christi et resurrectione, in qua fidei nostre summa consistit, emergit quidam Ioseph, olim quidem amator et discipulus Domini, et qui pro ratione temporis defuncto exsequias impendebat, quia et noti misericordiam furor persequentium prohibebat. Quod factum ita S. Ioannes narrauit: Rogauit, inquit, Pilatum Ioseph occulte, propter metum Iudeorum, et petiuit corpus Iesu; et permisit Pilatus . Cum in animo religioso metus cum deuotione certaret, excogitauit statim quod et fidei satisfaceret et timori, occulte postulans ut et humo mandaret occisum, et declinaret insaniam Iudeorum. Iudex uero eumdem seruat animum mortuo, quem impendit audito: nam quem coactus dederat pene, libens tradidit sepulture.  Postquam uero corpus Iesu humatum est, statim potentiam suam repetit, qua uenerat reditura maiestas. Nam cuius natiuitas hominis ostenderat filium, mors prodidit Deum. Cum enim Maria Magdalene uenisset ad monumentum, quam memorem Saluatoris, amissa fide, deuotio in lacrymas compellebat; uidens reuolutum a foribus lapidem, cum non inuenisset in sepulcro Dominum, cepit acrius dolere, quod perdiderat et defunctum. Mox autem ad Petrum eius discipulum peruolat, quem pro meriti qualitate uel fidei, maior de eius obitu cura tangebat. Nuntiat inane sepulcrum; queritur corpus ablatum. Petrus uero resurrectionis Filii Dei, et ante crucem conscius, quam predixerat ipse passurus, sub tali nuntio non fleuit aut doluit; sed morem suum in diuinis uirtutibus seruans, properat experiri quod credidit. Ad sepulcrum itaque 30 Domini celeri cursu festinat,  letiore rediturus, si non inuenisset quem querebat. Beatus autem euangelista et ex consequentibus probat potentiam resurgentis. uenit, inquit, Simon Petrus, et introiuit in monumentum; et cum non inuenisset Dominum, uidit linteamina posita, et sudarium quod fuerat super caput eius . Iam manifestus Deus, perlaturus quem uiuificaret in celum, et mortem uacuat et sepulcrum. Nam linteamine quo funus tegebatur exposito, reliquit terre mortis exuuias, uitali iam corpore induta maiestas. Petrus igitur uidens resurrectionem quam Dei Filius prenuntiauerat impletam, qui sollicitus uenerat, securus abscessit. Maria tamen, resurrectionis ignara, non cessat lacrymas fundere, nesciens hanc esse Dominici corporis gloriam, quam putabat iniuriam. Cuius inanem merorem angelus magis prohibet quam consolatur, ut etiam euangelista testatur: Maria, inquit, quid ploras ? Si spiritali prudentia intentionem diuini sermonis intelligas, lacrymarum causam non tanquam ignarus interrogat, sed importunos fletus dolentis  obiurgat. Maria, inquit, quid ploras? cum uacuo monumento, non damno funeris, sed merito resurgentis, Iesu Christi corpus uirtus sibi, non facinus uindicasset? Culpat eodem tempore a Maria lacrymas fundi, quo debuit gloriari. Quid ploras? aut quem queris? Angelus instruit nescientem sano consilio ne uiuentem quereret in sepulcro. Que mulier, quia reuixisse quem flebat, nec correpta cognouit, a superfluis postmodum lacrymis reuocatur uocibus resurgentis. Similibus etenim iehsu Mariam uerbis alloquitur: Mulier, inquit, quid ploras? aut quem queris? Hoc est dicere, me iam uiuente, pro quo mortuo lacrymas fundis? aut me presente, quem queris? At illa Iesum secundo appellata cognoscens, diuina maiestatis operante potentia uiuum inuenit quem querebat occisum Iesum Christum Dominum nostrum, cui semper in  Patre gloria in secula seculorum. Amen.




SERMO uII. Feliciter incipit, deinde ut supra; de die dominice Ascensionis.





ADMONITIO.

In eo cuius proxime meminimus bibliothece Lambacensis codice hic sermo, symboli expositionem continens, S. Maximo ascriptus legitur. uerum tradita a Maximo expositio, quam supra edidimus homil. 87, dissimilis omnino est oratione ac stylo.

ARGUMENTUM.--- De uoce symboli, de fraude hereticorum in eo tradendo, ac imprimis de Patripassianis, Sabellianis atque Arianis. Nihil debemus de symbolo detrahere, nichil ei adiungere. Symbolum teneri magis potest, si non scribatur.

Celebratis hactenus mysteriis scrutaminum inquisitum est, ne immunditia in alicuius corpore hereat, per exorcismum non solum corporis, sed et anime quesita et adhibita est sanctificatio. Nunc tempus  est et dies ut symbolum tradamus, quod symbolum est spiritale signaculum, quod symbolum cordis nostri est meditatio, et quasi semper presens custodia, certe thesaurus cordis nostri. Primum itaque rationem nominis ipsius debemus accipere. Symbolum Grece dicitur, Latine autem consolatio, et maxime symbolum negotiatores dicere 31 consueuerunt, quando conferunt pecuniam suam, et quasi ex singulorum collatione in unum constipata, integra inuiolabilisque seruatur, ut nemo fraudem collationi  facere conetur, nemo negotiatione . Denique inter ipsos negotiatores ista est consuetudo, ut si quis fraudem fecerit, quasi fraudulentus reiiciatur. Sancti ergo apostoli in unum conuenientes breuiarium fidei fecerunt, ubi breuiter fidei totius seriem comprehendamus; breuitas necessaria est, ut semper memoria et recordatione teneatur. Scio in partibus, maxime Orientis, quod ea que primo tradita sunt a maioribus nostris, dum quasi fraudem alii, alii diligentiam impendunt; fraudem uolunt heretici, diligentiam catholici. Dum ergo illi fraudulenter conantur irrepere, addiderunt quod non opus est; dum isti fraudem precauere contendunt, fines maiorum uelut pietate quadam et incuria uidentur esse progressi: ergo apostoli sancti conuenientes fecerunt symbolum. Breuiter signate uos. Cum complessent in hoc symbolo Diuinitatem, Diuinitatis eterne doctrina comprehensa est. Et quod fides nostra ista sit, ut pari genere credamus in Patrem, et Filium, et Spiritum  sanctum. Ubi enim nulla discretio maiestatis est, nec fidei debet esse discretio. Deinde frequenter admonui quia Dominus noster iehsu Christus Filius Dei solus carnem ita suscepit, cum anima humana rationabili atque perfecta et suscepit corporis formam, corporis istius ueritatem, factus est ut homo; sed habet speciale priuilegium generationis sue. Non enim ex uirili natus est semine, sed generatus a Spiritu sancto ex Maria uirgine, prerogatiuam auctoris celestis agnoscens, factus quidem ut homo, ut infirmitates nostras in sua carne susciperet, sed cum priuilegio uenit maiestatis eterne. Ergo dicamus symbolum, et cum dixisses, compleuit, dicens, hoc habet Scriptura diuina. Nunquid supra apostolorum fidem progredi audaci mente debemus? Nunquid nos sumus apostolis cautiores? Sed dicis mihi, postea emerserunt hereses; nam, ut dicunt apostoli: Oportet hereses esse, ut boni probentur . Quid ergo? uide simplicitatem, uide puritatem. Patripassiani,  cum emersissent, putauerunt etiam catholici in hac parte addendum inuisibilem, impassibilem, quasi Filius Dei uisibilis et passibilis fuit. Si fuit uisibilis in carne, certe illa fuit uisibilis, non diuinitas; fuit passibilis caro, non diuinitas. Denique quid dicat audi: Deus, Deus meus, respice in me: quare me dereliquisti . In passione hoc dicit Dominus noster iehsu Christus, hoc secundum hominem locutus est, secundum carnem locutus est, quasi caro dicat ad Diuinitatem: Quare me dereliquisti? Ergo esto medici fuerint maiores, non uoluerunt addere egritudini pro sanitate medicinam. Non queritur ergo si medicina fuit eo tempore necessaria, querat quorumdam grauis egritudo animorum, et sic fuit tunc temporis querenda; nunc non est, cum fides sit integra aduersus Sabellianos. Exclusi sunt Sabelliani, maxime de partibus Occidentis. Ex illo remedio Ariani inuenerunt sibi genus calumnie, et quia symbolum Romane Ecclesie nos tenemus, ideo inuisibilem et impassibilem Patrem omnipotentem estimarent et dicerent;  uel quia symbolum sic habet, uisibilem Filium et passibilem designarent. Quod ergo? Ubi fides integra est, sufficiunt precepta apostolorum, cautiones uidelicet sacerdotum non requirantur. Quare? Quia tritico immixta zizania sunt. Hinc symbolum unicum Dominum nostrum sic dicite: Filium eius unicum, non unicus Dominus, unus Deus est, unus est Dominus. 32 Sed ne calumnientur, et dicant quia unam personam dicamus Filium etiam unicum Dominum nostrum, quia dixi de diuinitate Patris et Filii uenitur ad incarnationem ipsius, qua natus, et passus est, et sepultus: habes passionem ipsius et sepulturam. Tertia die resurrexit a mortuis, habes et resurrectionem eius. Ascendit in celum, sedet ad dexteram Patris. uide ergo quia caro diuinitati imminuere nichil potuit, imo de incarnatione triumphus magnus quesitus est Christo. Qua ratione enim ubi de morte ascendit, sedet ad dexteram Patris? quasi qui Patri  retulerit fructum bone uoluntatis. Duo habes: resurrexit a morte, sedet ad dexteram; nichil ergo potuit afferre caro diuinitatis glorie detrimentum. Duo habes, aut quasi secundam prerogatiuam diuinitatis, et substantie generationis sue, Dominus noster iehsu Christus sedet ad dexteram, cum a morte surrexit, aut certe quasi triumphator eternus, qui bonum regnum Patri comparauit, prerogatiuam sue uictorie uindicauit. Sedet ad dexteram Patris, inde uenturus iudicare uiuos et mortuos. Ipse de nobis iudicaturus est; caue ergo detrahere ei quem iudicem habiturus es. Quare hoc mysterium? Nunquid non unum iudicium est Patris, et Filii, et Spiritus sancti? Nunquid non una uoluntas est? Nunquid non una maiestas? Quare tibi dicitur quod Filius iudicaturus est, nisi ut intelligas Filio nichil derogandum? Ergo uide, credis in Patrem, credis in Filium, et quid tertio? Et in Spiritum sanctum; quecunque accipies sacramenta in hac Trinitate accipies, nemo se fallat. uides ergo unius operationis, unius sanctificationis, unius maiestatis  esse uenerabilem Trinitatem. Sane accipe rationem quemadmodum credimus in auctorem, ne forte dicas: Sed habet et Ecclesiam, sed habet et remissionem peccatorum, sed habet et resurrectionem. Quid ergo? Par causa est, sic credimus in Christum, sic credimus et in Patrem, quemadmodum credimus et Ecclesiam, et remissionem peccatorum, et carnis resurrectionem; que ratio est? Quia qui in auctorem, credit et in opus auctoris. Denique ne hoc ingenii nostri putes, accipe testimonium: Si mihi non creditis, uel operibus credite . Ergo hoc habes, nunc fides tua amplius elucebit, si operi auctoris tui fidem ueram et integram putaueris deferendam: Sanctam Ecclesiam, et remissionem peccatorum. Crede ergo ex fide quia omnia tibi peccata remittuntur. Quare legisti in Euangelio, dicente Domino: Fides tua te saluum fecit . Remissionem peccatorum, carnis resurrectionem. Credo quia resurget et caro; quid enim opus fuit ut Christus carnem susciperet?  quid opus fuit ut Christus mortem gustaret, sepulturam susciperet et resurgeret, nisi propter suam resurrectionem? Totum hoc sacramentum tue est resurrectionis; si Christus non resurrexit, uana est fides nostra; sed quia resurrexit, ideo firma est fides nostra. Legimus, ut si quis symbolum suum uiolauerit, improbus et detestabilis habeatur; multo magis cauendum est nobis ne de maiorum symbolo detrahatur, cum habeas in libro Apocalypsis  Ioannis: Si quis, inquit, addiderit aut detraxerit, iudicium sibi sumit et penam. Si unius apostoli scripturis nichil est detrahendum, quomodo nos symbolum, quod accepimus ab apostolis traditum atque compositum, commaculabimus? Nihil debemus detrahere, nichil adiungere. Hoc autem est symbolum quod Romana Ecclesia tenet, ubi primus apostolorum Petrus sedit, et communem sententiam eo detulit. Ergo quemadmodum duodecim apostoli, et duodecim sententie. Signate uos. Credo in Deum Patrem omnipotentem, et Iesum Christum 33 Filium eius unicum  Dominum nostrum, qui conceptus est de Spiritu sancto, natus de Maria uirgine, passus sub Pontio Pilato, crucifixus, mortuus, et sepultus. Ecce quatuor iste sententie. uideamus alias. Tertia die resurrexit, ascendit in celos, sedet ad dexteram Dei Patris, inde uenturus, iudicaturus est de uiuis et mortuis. Ecce alie quatuor sententie, hoc est octo sententie. uideamus adhuc alias quatuor. Credo in Spiritum sanctum, sanctam Ecclesiam, sanctorum communionem, remissionem peccatorum, carnis resurrectionem, uitam eternam. Amen. Ecce secundum duodecim apostolos, et duodecim sententie comprehense sunt. Illud sane monitos uos uolo esse, quoniam symbolum non debet scribi, sed teneri. Sed 34 quid dicis mihi, quomodo potest teneri, si non scribatur? Magis potest teneri, si non scribatur: qua ratione? Accipe. Quod enim scribis, securus quasi religas, non quotidiana meditatione incipies recensere. Quod autem non scribis,  times ne amittas, quotidie incipies recensere: magnum autem tutamentum est. Nascuntur stupores animi et corporis, tentatio aduersarii, qui nunquam quiescit, tremor aliquis corporis, infirmitas stomachi, symbolum recense, et scrutare intra teipsum; maxime  recense intra te. Quare? ne consuetudine facias, et cum solus fueris, recenses ubi sunt fideles, incipias inter catechumenos uel hereticos recenseri. Explicit.




SERMO uIII. De Pentecoste.





ADMONITIO.

Prima huius sermonis pars usque ad uerba: sitientia corda populorum, habetur in cod. M. E. Taurinensis, ubi et sancti Maximi prefert nomen cum titulo: Item et de Pentecoste homilia XIX, et folia desiderari duo adnotatur. Integer apud Maurinos idem sermo legitur append. Sermon. sancti Augustini class. 2, num. 182, edit. Antuerp. 1700. uerum cum secunda sermonis pars, cuius initium est: Inquiramus hoc loco, a Maximiana dictione discrepare uideatur, incerto potius auctori cum Maurinis, quam Maximo cum scriptore laudati codicis, eumdem tribuendum esse existimamus.

ARGUMENTUM.--- Spiritus sanctus Deus in substantia unus, in persona alius, equali miseratione unicus, die Pentecostes adfuit fidelibus suis per ipsum presentia maiestatis. Inquiritur quid adiici possit apostolorum perfectioni per participationem Spiritus  sancti.

Post illam singularem insignemque uictoriam qua publicus propugnator mundo militauit et uicit, postquam fragilitatem conditionis nostre, non solum de inferis eruit, sed etiam in regni sui excelsa subuexit, in hac die iuxta uerbum suum sanctum Spiritum donauit, de quo iam apostolis suis dixerat: Et ego rogabo Patrem, et alium Paracletum dabit uobis . Alium utique non minorem, alium Paracletum, id est similis glorie uel nature, eiusdemque substantie: ut discipulorum fides ueridica sponsione ad exspectationem tanti muneris preparata, illum quem sibi a Domino in locum Dei promissum esse meminisset, uerum Deum esse cognosceret. Et alium, inquit, Paracletum: maiestatis intellige socium, quem maiestati prospicis comparatum. Et ego rogabo, inquit, Patrem, et alium Paracletum dabit uobis. Quam bene sub titulo promissionis distinctionem applicuit  Trinitatis. Pater est qui indicatur rogandus; Filius est qui intelligitur rogaturus; Spiritus sanctus qui promittitur a Patre mittendus. Quanta et quam ineffabilis pietas Redemptoris! Hominem portauit ad celum, et Deum misit ad terras. Quanta est auctori cura pro instauratione facture sue! Ecce iterum noua de supernis medicina mittitur: ecce iterum infirmos suos per seipsam maiestas uisitare dignatur. Ecce iterum humanis diuina miscentur, id est [a 1Kb] uicarius redemptionis: ut beneficia que Saluator Dominus inchoauit, peculiari Spiritus sancti uirtute consummet; et quod ille redemit, iste sanctificet; quod ille acquisiuit, iste custodiat; ac sic unitas Deitatis per unitatem gratie ac muneris approbatur, ut Spiritus sanctus Deus in substantia unus, in persona alius, equali miseratione unicus sit colendus. Ergo Spiritus sanctus in hac die ad preparata sibi apostolorum suorum templa, uelut imber sanctificationis illapsus est; non iam uisitator subitus, sed perpetuus consolator  et habitator eternus. Nam sicut de semetipso apostolis suis dixerat: Ecce ego uobiscum sum omnibus diebus usque ad consummationem seculi ; ita etiam de Spiritu sancto, Paracletum, inquit, dabit uobis Pater, qui uobiscum sit in eternum. Adfuit ergo in hac die fidelibus suis, non iam per gratiam uisitationis et operationis, sed per ipsam presentiam maiestatis; atque in uasa non iam odor balsami, sed ipsa substantia defluxit unguenti, ex cuius fragrantia latitudo totius orbis impleretur, et appropinquantes ad eorum doctrinam, Dei fierent capaces atque participes. Sedit ergo super singulos quasi ignis, de quo Saluator noster testatur: Ignem ueni mittere in terram ; de quo dictum est: Deus noster ignis consumens est . Ipse itaque apostolos suos uiue lucis fonte perfudit, ut ipsis  postmodum uniuersum mundum tanquam duodecim solis radii ac totidem lampades ueritatis illuminent, et inebriati nouo uino repleant atque irrigent sitientia corda populorum.

 Inquiramus hoc loco post resurrectionem uel ascensionem Domini, quid adhuc adiici possit apostolorum perfectioni per participationem Spiritus sancti. Erat quidem in eis fides, sed fiducie constantia deerat. Iam quidem Christum per uniuersa poterant predicare, sed adhuc pro Christo usque ad mortem certare non poterant; usque adeo ut nullum ex discipulis coronauerit palma martyrii ante aduentum Spiritus sancti. Preterea iam recesserat ex oculis eorum Dominus iehsu, qui eos predicatione uisibili os ad os loquens corroborabat, et uirtutum miraculis instruebat: et dum cum eo erant, facile credebant que uidebant: fides adiuuabatur aspectibus, presentibus confirmabatur operibus, signis ac uirtutibus pascebatur. Postquam 35 uero Dominus iehsu sublatus ex oculis eorum recessit in celum, non sufficiebant attonite ac trepide eorum mentes, ut dignum erat, celestia et eterna cogitare, nec preualebant adhuc portare angusta eorum pectora diuinorum sensuum magnitudinem; ut possent intelligere Christum,  quomodo erat uerbum Deus apud Deum, sicut eis ipse Dominus adhuc in corpore constitutus, euidenter insinuat, dicens: Multa habeo uobis dicere, sed non potestis ea portare modo; cum autem uenerit Spiritus ueritatis, ipse uos docebit omnem ueritatem . uides quod post discessionem adorande summeque uirtutis discipulorum pectora dilatata sunt ad sustinendam magnitudinem diuini luminis et intelligentiam ueritatis? Deus itaque est, qui potest post munificentiam suam accumulare gratiam, augere sapientiam, confirmare constantiam. uideamus ergo ante uisitationem celestis Consolatoris, quantum eis de magnanimitate, quantum de perfectione defuerit. Nam primum cum eum supra tumentia maris dorsa uidissent substratis fluctibus ambulantem, et cum aquarum iter instabile sub diuinis solidaret unda famula uestigiis, turbati sunt dicentes: Phantasma est, et pre timore clamauerunt. Post infusionem uero Spiritus sancti iam non dicunt quia phantasma est;  sed, In principio erat uerbum, et uerbum erat apud Deum, et Deus erat uerbum; et iterum, Erat, inquit, lux uera que illuminat omnem hominem uenientem in hunc mundum  et Apostolus dicit: Quia ipse est ante omnes, et omnia per ipsum constant . Unus autem ex discipulis Thomas nondum huius muneris benedictione ditatus, cum in corpore iam glorificato, in corpore iam celesti per carnis uulnera Deum quereret, et ad credendam incorruptibilem diuinitatem fixuris clauorum et cicatricum testimoniis indigeret: Nisi uidero, inquit, in manibus eius fixuram clauorum, et mittam manum meam in latus eius, non credam . Alius uero iam sancti Spiritus eruditione repletus confidenter exclamat: Quod erat ab initio, quod audiuimus, quod uidimus oculis nostris, quod perspeximus, et manus nostre palpauerunt de  uerbo uite, et annuntiamus uobis uitam eternam, que erat apud Patrem, et apparuit nobis . Et Iterum alio loco Paulus apostolus tante maiestatis locupletatus illapsu fiducialiter protestatur: Et si cognouimus secundum carnem Christum, sed nunc iam non nouimus . Beatus Petrus, Domini passione iam proxima, nondum diuina Paracleti inspiratione fundatus, nolens a se Christum corporaliter separari, in traditorem et gladiatores gladium stringit, et uim ui estimat repellendam. Stephanus autem plenus Spiritu sancto iam non in terra Christum requirit, sed aperto celo uidit gloriam Dei; neque iam de uindicta cogitat, sed pro peccatoribus suis exorat et supplicat: Domine, ne statuas illis hoc peccatum . Ante aduentum uero Spiritus sancti sub ipso crucis dominice tempore, alii ex discipulis effugantur, alii unius ancille uoce terrentur, et metu corda trepida penetrante, Dominum suum negare coguntur. Post illustrationem uero et confirmationem Spiritus sancti, custodiis excruciati, uerberibus  afflicti, ibant gaudentes, quia digni essent pro Christi nomine contumeliam pati; et qui ante negauerant cum iuramento, quia non nouimus hominem istum, nunc propter eum in suppliciis gloriantur, et operante in sese Spiritu sancto, parum putant esse quod pro Christi amore patiuntur. Et qui ante uerbis deterrebantur, nunc penis et cruciatibus roborantur, et Christum Dominum non iam uocibus, sed moribus confitentur, ac dilectionis magnitudinem sanguinis effusione testantur; et inter hec calefacti et accensi mero dominice caritatis exclamant: Non sunt condigne passiones huius temporis ad futuram gloriam, que reuelabitur in nobis . Ergo beati 36 apostoli illo fidei igne feruentes, de quo ipse Dominus dicit: Ignem ueni mittere in terram, et quid uolo, nisi ut accendatur ? ab impia multitudine putabantur ebrii et musto pleni; et dicebant ad inuicem: Quia musto pleni sunt isti . At uero nouo uino repleti erant, quia Spiritu sancto iam fuerant innouati, et apparebat in eis quod ipse Dominus  dixerat: Nouum uinum in utres nouos mittendum est . Istud uero nouum uinum non putemus solos tunc apostolos suscepisse. Hoc musto inflammantur, et hoc preclaro poculo quotidie inebriantur etiam corda fidelium et anime conuertentium. Quod frequenter fieri uidemus, quando pro desiderio salutis sue parentes et patriam suam fugiunt, exeunt nullo compellente de terra et de cognatione sua, et mortui huic mundo, alios spiritualiter animarum inquirunt parentes, et liberi sub iugo ueniunt, et paulo ante clari atque sublimes humilia affectant, superba fastidiunt, et cupiunt esse quod ante despexerant, et odisse incipiunt quod fuerant; presentium hospites, futurorum appetitores, eternam illam patriam contempta temporalium falsitate suspirant. Hoc itaque musto spiritales anime inebriate et penitus commutate abstinentiam deliciis, uigilias dulcibus somnis,  paupertatem diuitiis anteponunt: arduum contra uitia  laborem, iucundissimam computant uoluptatem. Dulcescunt eis uilia, et que prius fuerant pretiosa uilescunt. Diligunt inimicos suos, et benefaciunt his qui se oderunt: non conuincuntur indignantibus, non irritantur opprobriis, non irritantur in iniuriis; prorsus horum nichil sentiunt propter feruorem Spiritus sancti et propter eternam retributionem. Hoc spiritali mero calebant martyres, quando abiicientes et post se iactantes omnia seculi blandimenta ibant ad passiones, obliuiscentes facultates et affectiones, patrimonia ac matrimonia sua; et uincentes armatam contra se paruulorum pignorum fletibus pietatem, uociferantes quidem parentes, puluerem mittentes in capita sua, et matres facies suas auulsis crinibus dilacerantes. Sed illi hec omnia, tanquam ebrii, non uidebant, nec cognoscebant suos: quia infuso precordiis suis Spiritu sancto, ad dolores, ad supplicia, tanquam ad consolationes et ad premia festinabant. Itaque anniuersarium quidem diem celebramus de aduentu Spiritus sancti. Sed nos ita agamus, ut quotidie eum  ad nos castis operibus et castis pectoribus inuitemus. Ita enim puri atque purgati sensibus et cogitationibus esse debemus; ita nos oportet ori et cordi adhibere custodiam, ut nos dignos semper eius uisitatione et illuminatione faciamus, et uideamur liberi esse ab omni immunditia cogitationum; quia, ut dixi, peruerse cogitationes separant a Deo . Studeamus liberi esse ab omni obtrectatione omnique malitia: quia in maleuolam animam non ingreditur sapientia, nec habitabit in corpore subdito peccatis. Per iram ac superbiam, anime negligentium Spiritus sancti custodia et protectione nudantur. Non ergo per huiusmodi passiones contristemus Spiritum sanctum, sed potius eum ad sedem cordis nostri per gratiam humilitatis et pacis mansuetudinem euocemus, ac letificemus eum operibus et profectibus nostris: quia ipse dicit: Super quem requiescam, nisi super humilem, et quietum, et trementem sermones meos ? Si ergo promereri cupimus tanti uisitatoris ingressum, mundemus  primum domum anime nostre ab indignis carnalis concupiscentie passionibus, a superbie abominatione, a fetore iactantie, a teporis horrore, de quo ipse Dominus dicit: Utinam, inquit, frigidus esses aut calidus; nunc uero quia tepidus es, incipiam te euomere 37 ex ore meo , id est, ex uisceribus intimi cordis exspuere. Preparemus itaque hanc domum quotidie ad sacri regis aduentum, eamque diuersis probabilium morum floribus adornemus. Repleamus eam iucundis pretiosisque castitatis, fidei et compunctionis incenso, balsamo beneuolentie et thymiamate caritatis: ut amputatis uitiis, et uirtutibus 38 insertis, destructa in nobis habitatione diaboli, mutemur in templum Dei, ut tam beatus hospes nitido delectatus hospitio, stabilem ac perpetuam in nobis faciat mansionem. Propter hoc enim ad nos ille descendit, ut nos ad illum possimus ascendere: cui est gloria cum Patre et Spiritu sancto in secula seculorum.  Amen.




SERMONES DE SANCTIS.



SERMO IX. Incipit de S. Ioanne Baptista I.





ADMONITIO.

S. Maximo hunc sermonem in Sangallensi codice inscriptum non sum ausus eidem tribuere, quod ab eleganti nitidaque oratione Maximi discrepat, eique nullo alio in codice inscribatur.

ARGUMENTUM.--- De Ioannis Baptiste laudibus dici nichil maius potest, quam eius esse in Euangelio laudem. Quamobrem que in Euangelio de eodem leguntur, auctor sermonis copiose exponit.

Paulus apostolus cum commendare cuperet Corinthiis Lucam Euangelii conditorem, nullum se et  maius testimonium dare posse existimauit, quam ut laudem eius diceret in Euangelio contineri. Scribens de eo: Misimus etiam, inquit, cum illo fratrem, cuius laus est in Euangelio per omnes Ecclesias ; ita ergo et nos, fratres carissimi, exemplo summi Apostoli, aliquid apud uos de Ioannis Baptiste laudibus, cui nunc in honore Domini festi sumus, dicere  molientes, nichil maius afferre possumus quam ut laudem eius in Euangelio esse dicamus, quo dicto nichil melius contineri existimetis. Ingens enim et inestimabile iam est in Euangelio predicari, quia non tam hoc queritur, an laudetur aliquis, quam quo auctore laudetur; et hoc magno teste defertur, quin male laudari a malis, uituperari est, quia genus est uituperationis praua laudatio, uel iure his maxime laudabilis iudicetur, cuius laus est in Euangelio; cum eum utique illa laudent, que digne non possunt ipsa laudari. Et uerum est. Si enim recte hi quibus boni ac sapientes uiri testimonium sunt, boni putantur, quales tandem fore existimabitur qui a Christo Iesu laudantur? Sed priusquam ad ipsum testimonium dominici tituli perueniamus, uideamus que de eo ante natiuitatem eius dicta atque conscripta sint; ut ex hoc intelligamus quantus is uir habendus sit, qui predicatus est multo antequam natus, et prius laudis exordium cepit habere quam lucis. Ac primum Marcus euangelista Euangelium suum de ea prophetia  exorsus est, que natiuitate ac uirtute illius predicabat dignissimum; scilicet id de se habere credens principium Euangelii, quod ille laudes habuisset, presertim cum quidquid de dominici precursoris laude dixisset, omne id ad laudem Domini redundauit. Cepit ergo ita : Initium Euangelii Iesu Christi sicut scriptum est in Isaia propheta. Ecce ego mitto angelum meum ante faciem tuam, qui preparabit uiam tuam. Plus quidam nobis quam humani meriti existimandus est, quem Dominus Angelum nuncupauit: Ecce, inquit, mitto angelum meum ante faciem tuam; necdum in hoc mundo editus erat, et iam a Domino angelus dicebatur. uere egregii ac prope singularis testimonii uir, qui solum dum anticiparet terrenam natiuitatem, celesti meruit dignitate ortum suum honore precurrere; dignus plane ut precursor Domini existeret, qui etiam seipsum titulis preuenisset: Ecce, inquit, mitto angelum meum ante faciem tuam . Consideremus qua  unumquemque appellatione dignatus sit, et inueniemus alium simplicem hominem, hominem alium uero iustum, filium, fidelem seruum esse dictum; uix ullum angelum nuncupatum, non quia non angeli serui Dei sint; sed tamen sunt ab hominibus loco, ita etiam honore discreti. Serui enim homines, serui et angeli; sed nos tamen homines, illi angeli tanto maiores a Domino facti, ut quos ab hominibus sedes ipsa ac beatitudo discerneret, nec uocabuli quidem communicatio compararet; et ideo non ait Dominus Ioannem sanctum, aut bonum, aut electum, sed angelum. Cur ergo angelum? Scilicet, ut tribueret ei et uocabulum pro sublimitate uirtutum, et qui mensuram humani meriti excesserat, nomen superne caperet dignitatis, tantumque honoris assequeretur per fidei magnificentiam, quantum celestia per naturam obtinebat. Nec dubium est; subdit enim euangelista , qui preparabit, inquit, uiam tuam. Ideo ergo solus dum angelus dici meruit, quia solus preparatione  Domini dignus fuit; magnum enim hoc quiddam ac singulare est testimonium, cui preparatoris credit officium. Sicut enim in terrestribus muniis solertissimus quisque ad preparanda aduentui necessaria a carnali domino destinatur, qui norit scilicet quid uenturo domino suo prouidere debeat, quid parare, quam mansionem, que uasa ministerio, que oblectamenta conuiuio, ne aduenienti patrifamilie, aut habitatio tenebrosa, aut supellex sordida displiceat; ita et Ioannes sanctus, cum ad preparandum a Domino mitteretur, prius ab eo a quo mittebatur edoctus est, et ut parare Deo placita posset, ipse diu ante complacuit, uiasque et habitacula Christo procuraturus, ipse prius uia eius et habitaculum fuit; neque enim oblectationes Domini scire quiuisset, ni diu expertus esset quibus Dominum deliciasset. Post longum enim usum diuturnumque documentum, hoc quasi conuenientissimum premium probate familiaritatis accepit,  ut parare se Dominum intelligeret, qualem eum sibi ipsi Domino preparasset. Sed ne forte hoc ratione tantum aut coniectura dicere existimentur, 39 uideamus an id quod nos iudicio Domini erga eum habito dicimus, etiam Dominus ipse testatur. Legimus in Euangelio Luce dixisse ad Zacariam patrem eius angelum Domini: Ne timueris, Zacaria, quoniam ecce obsecratio tua exaudita est, et uxor tua Elisabeth pariet filium, et uocabis nomen eius Ioannem, et erit gaudium tibi et exsultatio; et multi in natiuitate eius gaudebunt: erit enim magnus coram Domino, et uinum et siceram non bibet, et Spiritu sancto replebitur adhuc ex utero matris sue . En illud, quod supra memorauimus, eum diu ante hoc dominice preparationis officium, et uas, et uiam, et domum Domini fuisse: Spiritu enim sancto replebitur adhuc ex utero matris sue; ergo absque dubio Spiritum sanctum in se habuit, quem statim exordio natiuitatis sue accepit. Felix prorsus et egregie beatitudinis, cui exeunti de utero et sumpturo hunc communem  erem, prius contigit Dominum haurire quam lucem. Huic ergo factum est, ut preparatione Deus dignum constitueret, in quo Dei spiritus habitasset; ab eo enim doctus, ab eo institutus est; non auditu, sed usu; non lectione, sed agnitione, non satu, sed familiaritate, omnia que placerent Domino; dum placet ipse, cognouit, ut non mirum fuerit, qui ipsum in se habuit preparantem. Sepius repetenda sunt eadem, ut plenius repetita noscantur, quia more paruulorum infantium, qui haurire indigentes cibos, nisi multa et assidua prelibatione, non possunt; ita et nos percipere uim dictorum celestium, et magnitudinem non ualemus, nisi per interualla capiamus. Spiritu ergo, inquit, sancto replebitur adhuc ex utero matris sue. Diximus quid esset ex utero accipere statim Spiritum sanctum; sed quia minus accipere quam replere, et ideo euangelista, ad explicandam sacri muneris magnificentiam, non dixit Spiritum accipiet, aut introibit, sed Spiritu, inquit, sancto replebitur;  quid est hoc replebitur? Opinor quod ita replendum dicitur, ut nichil in eo quod impletur uacuum relinquatur; ita et Ioannes sanctus sic spiritu Domini repletus est, ut aliquid in se aliud preter id quo replebatur, recipere non posset, exclusisque omnibus que occupare uacantes hominum sensus solent, sola in eo illa regnaret que eum repleuerat plenitudo, et ita factum est. Nullum enim unquam in eo uel luxurie signum, aut auaritie, aut iracundie, aut gule, aut denique illius imbecillioris paululum affectionis apparuit. Si libido adire uoluit, castitate domita est; si nequitia, benignitate compressa, si remissio, seueritate superata; sanctificato enim interius exteriusque homine, nichil in eo mundiale introire iam poterat, ubi Dominus cuncta compleuerat; siquidem etiam lectio euangelica, quam dudum exorsi sumus, sic in sequentibus docet, dicens: Fuit Ioannes in deserto baptizans et predicans baptismum penitentie . Iam quare in deserto? Officio enim huic frequentia magis uidetur esse conueniens, siquidem,  ut qui multis predicat, a multis auditur. Sed uirum hunc, quem supra diximus, statim in exordio repleuit Spiritus sanctus ad conseruandam penitus sacri muneris puritatem, deserto uti magis conuenit habitaculo; scilicet, ut eum a consortio colluuionis humane locus ipse discerneret; et ita ipse medelam languentibus ferret, 40 nec contagionem languoris in se sentiret. Itaque ad baptizantem cum, nemo, ut reor, nis aut purificatus iam, aut purificandus aduenit. Beatus plane, cui sanctificato ab utero sanctificatorum tantummodo chorus astitisset, ablutis per penitentiam sordibus, candide conuersationis uiro adhesit populus candidatus, non minus ei dans in futuro muneris, quam in presenti honoris; cum utique eum purificatorum hominum corona circumdaretur, ut ipse esset causa omnibus puritatis; dignus plane qui in penitentia remittendorum criminum lauaret ceteros aqua, ipse lotus ab  Spiritu in quo Dominus munditiarum fontem fluere fecisset. Hinc ergo illud fuit, quod Euangelium predicauerat, repletum eum esse a natiuitate Spiritu sancto; quia illa diuini muneris plenitudine huic iam tunc utique parabatur officium, scilicet, ut ita in eo munificentie sacre flumen afflueret, ut etiam in ceteros redundaret. Iam illa que alibi de eo scripta sunt ad idem pertinent. Zona, inquit, pellicea circa lumbos eius; esca autem eius erant locuste et mel siluestre . Zona, inquit, pellicea circa lumbos eius; etiam que in Scripturis sacris parua specie uidentur, magno sunt tamen ueneranda mysterio, cum enim diuinum sit absque dubio quod Dominus loquitur, paruum autem idem aliquid et diuinum esse non possit; etiam que uidentur parua in Scripturis sacris, hoc ipso magna esse intelligenda sunt, quod diuina sunt. Quamuis enim exigua et imbecillia uideantur, non in illis causa est, sed in nobis. uim enim dictorum sacrorum non intelligentes exigua putamus esse, que magna sunt. Unde euidenter  intelligendum est, quod non illa imbecillia sunt, que consideratione magna inueniuntur; sed nos potius imbecilles, a quibus que magna sunt imbecillia credantur; sicut in hoc quod supra memorauimus: Zona, inquit, pellicea circa lumbos eius. Quid tam exiguum uidetur ad speciem? Quid enim? aut profectus  in hoc est, quod pelliceam, uel circa lumbos? Quasi non omnes fere qui zonas habent, circa lumbos eas habeant, aut non possent homines hac zona manus, uel pedes, capita, aut colla precingere. Sed ex hoc ipso maior Scripturarum sacrarum est admiratio, quod in hoc immensas et inestimabiles opes uilium uerborum tegmine occultat, et in interioribus magna sunt, cum in interioribus nichil ei spondere uideantur. Scilicet, quia hoc ipso Dominus declarare uoluit, quanta sacre uis maiestatis esset, ut etiam in uilissimis thesauros maximos condidisset, et ex abiecte speciei rebus magna fecisset. Zona, inquit, pellicea circa lumbos eius; zonarum ac lumborum commemorationem sepissimam in Scripturis sanctis fieri uidemus. Itaque inspiciamus quid lectio sacra in lumbis ac zonis soleat declarare; ut cum zona accipienda sit agnouerimus, etiam quid pellicea zona sit intelligere possimus. Legimus in Exodo  inter ceteros paschalis festi apparatus hoc precipue a Domino esse mandatum, ut omnes qui celebraturi Dominicam solemnitatem  essent, lumbos ante precingerent, indigno scilicet futuro eo, ut sanctum cibum immortalitatis attingeret, qui non prius communionem corporis sacri lumborum precinctione meruisset. Explicit.




SERMO X. Item de natali S. Ioannis Baptiste II.





ADMONITIO.

41 Multum differre uideo inter dictionem auctoris huius sermonis et Maximi. Quare neque Muratorio assentior, qui eumdem ex codice Ambrosiano exscriptum in Maximianis tom. Iu Anecdot. numerat, neque ceteris qui Muratorium secuti Maximo ascribunt. Sunt qui hunc S. Ambrosio attribuunt.

ARGUMENTUM.--- Ioannes Baptista in prophetia natus, in ueritate peremptus est. Eius et Christi natiuitatis aliquid simile fuit.

In sancti ac beatissimi Ioannis Baptiste laudibus, cuius natalem hodie celebramus, quid potissimum  predicem nescio: utrum quod mirabiliter natus sit, an quod mirabilius occisus? Natus enim est in prophetia, in ueritate peremptus est; nascendo annuntiauit Saluatoris aduentum, moriendo condemnauit Herodis incestum. uir enim sanctus et iustus, et qui preter communem hominum natiuitatem ex repromissione generatus fuerat, hoc de Deo meruit, ac communi cum ceteris de seculo morte discederet; sed corpus quod Domino donante susceperat, Dominum confitendo deponeret. Ergo Ioannes per omnia uoluntatem Dei fecit; quia propter opus Domini et natus est et defunctus. Nam ut natiuitatis eius seriem breuiter repetamus, cum essent pater eius Zacarias, et mater eius Elisabeth etatis senectute defessi, et nulla filiorum prole gauderent, procreandi etiam illis liberos tempus florentissimum preteriisset, ita ut de suscipienda iam sobole ipsa etiam eos uota deficerent, subita per angelum repromissione donantur, et nasci Ioannem Gabriel sanctus annuntiat, dicens: Ne timeas, Zacaria, ecce exaudita est deprecatio tua,  et uxor tua Elisabeth concipiet et pariet filium . Exaudita est, inquit, oratio tua; unde intelligimus quod Ioannem Zacarie iustitia magis orando genuerit, quam Elisabeth senectus procreando susceperit. Hinc, inquam, intelligimus, quod Ioannem obsecratio creauerit, non uoluptas. Cum enim materni uteri uiscera etatis senectute frigescerent, et fessa iam corporis membra fecunditatis gratiam perdidissent, contra impossibilitatem corporis, contra sterilitatem uiscerum, Zacarie precibus Elisabeth uterus intumescit, et concepit Ioannem non natura, sed gratia. Unde necesse erat sanctum nasci filium, qui non tam complexibus quam orationibus gigneretur. Minus autem mirari debemus quod tantam Ioannes gratiam in nascendo meruerit; debuit enim precursor et preuius Christi aliquid simile habere natiuitati Domini Saluatoris. Siquidem Dominus de uirgine gignitur,  Ioannes de sterili procreatur; ille de adolescentula immaculata depromitur, hic de uetula iam fessa generatur. Habet ergo et huius natiuitas aliquid glorie atque miraculi. 42 Quamuis enim uilior partus mulieris uideatur esse quam uirginis, tamen, sicut Mariam suspicimus, quod uirgo pepererit, ita Elisabeth  miramur, quod anicula procreauit. Quod quidem factum mysterium aliquando arbitror continere, ut Ioannes, qui ueteris Testamenti figuram gerebat, senis muliercule frigido iam sanguine nasceretur; Dominus autem, qui regni celestis Euangelium predicaret, feruentis iuuencule flore nasceretur. Maria enim conscia uirginitatis miratur fetum uisceribus inuolutum; Elisabeth autem conscia senectutis erubescit partu uterum pregrauaturum; dicit enim Euangelista: occultabat se mensibus quinque . Illud autem quam mirandum, quod idem Gabriel archangelus utriusque natiuitatis officium representat? Zacariam solatur incredulum, confidentem Mariam cohortatur. Ille quia dubitauit, uocem perdidit; hec quia statim credidit, uerbum salutare concepit. Hoc autem in laudibus Ioannis minime tacendum uidetur, quod nondum natus iam prophetat, et adhuc in materni uteri sinibus constitutus aduentum Christi, quia uoce non poterat, gaudiis confitetur. Dicit enim Elisabeth  ad sanctam Mariam: Simul ut facta est uox salutationis tue in auribus meis, exsultauit in gaudio infans in utero meo . Exsultat enim Ioannes antequam nascatur, et priusquam mundi oculis habitum recognoscat, iam spiritu mundi Dominum recognoscit. In quo arbitror propheticam conuenire sententiam que dicit: Priusquam te formarem in utero, noui te; et priusquam exires de uulua, sanctificaui te . Unde mirari non debemus quod ab Herode in carcere clausus Christum semper suis discipulis intimauit, cum etiam clausus in utero eumdem Dominum gestibus predicarit.

 . . . . . . . . . . . . . . . . . . . . . . . . . . . . . . . . . . . . . . . . . . sum uia, ueritas et uita .

Eadem ergo die Ioannis celebramus natalem, qua  et messis initia procuramus. Magna utraque natiuitas, que et inopiam uiscerum repulit, et famem repulit peccatorum. Inde me iam tabida lues non macerat, hunc pestilens conscientia non absumit, refectionem pariter sentio sensibus atque uisceribus; imo ipse Ioannes messis nostra est, nam de prophetia eius  fructum salutis emittimus, et de uerborum eius tanquam graui culmo granum salutis assumimus. De quo grano in Euangelio scriptum est: Nisi granum tritici cadens in terram morietur, ipsum solum manet , et reliqua, etc.




SERMO XI. De Assumptione beate Marie uirginis I.





ADMONITIO.

43 Combefisius in sua Bibliotheca PP., tom. uIII, pag. 45, primus edidit sub nomine sancti Maximi sermonem hunc depromptum ex cod. ms. S. Germani Pratensis, quem deinde Andreas Gallandius tom. IX, pag. 394, noue Bibliothece PP. recudit. Cum nobis deficiant testimonia aliorum tum codicum tum collectorum, nullum maius ueritatis argumentum afferre possumus. Suppositum autem fuisse Maximo dictionis dissimilitudo palam facit. Inscribi oportere de Annuntiatione, non uero de Assumptione, quisque eumdem legens, plane cognoscet.

ARGUMENTUM.--- Inenarrabili modo beata Maria exstitit  mater et uirgo; uirgo ante coniugium, in coniugio, pregnans, pariens, data marito, et mater non de marito.

Scientes, fratres carissimi, auctori nostro multa nos debere conditos, plus redemptos, redemptionis nostre commercium ueneremur, et illum sacratissimum uterum ex quo homini Deus unitus apparuit, etsi non quimus meritis, saltem celebremus obsequiis; scientes erroris nostri tenebras partus eius fulgore depulsas: quia quod per protoplasti negligentiam prime matris contumax tam arrogantia quam gula perdiderat, huius sacre uirginis partus non solum restaurauit diruta, sed etiam tribuit eterna. Et idcirco cunctis preconiis ueneremur auctricem, que dum auctorem suum concepit e celo, nobis Redemptorem genuit in seculo. Et quia ad uicem ei matris nostre Ecclesie forma constituitur, ipsa eam inter procellas seculi feruentes aspiciat; ipsa etiam inter cursus mundiales, quotidiana oratione confoueat:  neque enim dubium quin ea que meruit pro liberandis pretium, possit impertiri suffragium. Nostra inter hec oratio magis ad Dominum dirigatur, ut pro honore sui nominis uiscera que sanctificaturus intrauit, sedulitate debita ueneremur. Prosit nobis ad remedium, quod per eam se nobis dedit pretium. Merito itaque beata singulari Maria a nobis attollitur, que singulare commercium mundo prebuit; merito inter feminas tum etiam letabatur, cum singularem medicinam pudica aluo gestabat. Sentiebat quidem pondera uentris, que pudorem non perdiderat castitatis; mirabatur partus insignia, que nulla nouerat uirgo contagia. O bene fecunda uirginitas, que nouo inauditoque genere et mater effici possit, et uirgo! Peperit enim atque portauit, in quo creata existit, siquidem ipse est auctor Maria qui natus est ex Maria. Sic inenarrabili modo beata Maria mater et uirgo, dum fructum pregnationis excepit, integritatis dispendium non incurrit. Apud quam ita celestis prouidentia  negotii ipsius conditionem disposuit, ut magis obedientiam exhiberet mandato, quam honorificentiam suam agnosceret ex angelo. Neque enim fidem derogat nuntii, que dignitatem intelligit nuntiantis sibi angeli ac dicentis: Spiritus sanctus superueniet in te, et uirtus Altissimi obumbrabit tibi. Ideoque et quod nascetur ex te sanctum uocabitur Filius Dei . Credidit admonita que audiuit, meruit sanctificata quod credidit. Denique tantum se ad celi fastigia subleuauit, ut uerbum in principio apud Deum, id est Filium de summa celi arce susceperit. Cumque mysticum diuinitatis arcanum carni nostre fragilitatique commisceret, latuit in homine diuinitas, ut in diuinitate non periret humanitas. Et sub uelamento 44 absumpte carnis absconditur. Pretiosius redemit perditos, quam defensos et ab imminenti hoste captiuos. Immensa pietas, et super quam fari possit, predicanda maiestas, uiscera puelle Spiritu sancto replebantur, atque innupte uirginis uterus uerbi semine crescente turgebat. Replebantur, inquam, arcana  uiscerum sacra Spiritus fecunditate repleta, et  erat spes in partu, quod non fuerit uoluptas in coitu. Stupebat pretiosissima Genitrix, et apud se tacita rerum nouitate mirabatur. uerebatur estu cogitationis ambigue et perculsa angelice salutationis magnificentia obstupescebat mirabiliter. Sciens enim suam integritatem, mirabatur uentris ubertatem. O felix Maria! o genitrix gloriosa! o puerpera sublimis, cuius uisceribus auctor celi terreque committitur. O felicia oscula labris impressa lactentibus! cum inter certa indicia reputantis infantie, ut pote uerus ex te filius tibi matri alluderet: cum uerus ex Patre Dominus imperaret. Nam auctorem tuum ipsa concipiens edidisti, in tempore pauperem, quem habueras ante tempora conditorem. O felix puerperium, laudabile sanctis, necessarium perditis, congruum profligatis! Qui post multas assumpte carnis iniurias, ad ultimum uerberatus flagellis, potatus felle, patibulo affixus, ut ueram matrem ostenderet, uerum se hominem patiendo tormenta monstrauit. Tu uero beata et gloriosa uirgo Maria in istis et propter ista laudabilis,  que sic fecunditatis meruisti donum, ut uirginitatis non amitteres priuilegium. Tu enim benedicta inter mulieres, tu preelecta cunctis uirginum cateruis, tu sequeris Agnum quocunque ierit. Tu uirgineos choros ab incentiuis carnis illecebris alienos, per albentia lilia rosasque uernantes ad fontem perennis uite potandos inuitas. Tu in illa felicissima regione beatorum primam dignitatem adepta, plantis roscidis oberrans, inter paradisi amenitates, et gramineos choros tenero poplite pergens, felicique palma uiolas immarcescibiles carpis. Tu enim mentibus sine fine sanctis coniuncta, angelis archangelisque sociata indesinenter uoce indefessa clamitare, Sanctus, Sanctus, Sanctus, non desinis. Sed quid dicam pauper ingenio? cum de te quidquid dixero, minus profecto est, quam dignitas tua meretur. Si matrem gentium uocem, precellis; si formam Dei appellem, digna existis; si nutricem celestis panis uocem, lactis dulcedine reples. Lacta ergo, mater, cibum nostrum,  lacta panem celestem, lacta cibum angelorum, lacta eum qui talem fecit te, ut ipse fieret in te. Qui tibi munus fecunditatis attulit conceptus, et decus uirginitatis non abstulit natus. Qui priusquam nasceretur, te matrem creauit, ut illinc procederet de thalamo suo, quo mortalibus oculis posset uideri. Quanta fuit hec dignatio, ut crearetur ex te Rex, quam creauit; portaretur manibus quas creauit, sugeret 45 ubera que impleuit? Quas itaque laudes caritati Dei dicemus, quas gratias ei agemus, qui ita nos dilexit, ut propter nos homo fieret, ut uterum conditionis nostre intraret, ut contumelias nati infantis subiret, ut cuncta humanitatis necessaria sustineret? Agentes ergo quantum sufficimus Creatori nostro gratias, natalem pretiosissime Genitricis cum gaudio celebremus. Dignum namque est ut ei cum summa deuotione famulemur, per quam nobis uirginitatis insignia pullularunt: siquidem ipsa uirgo exstitit ante coniugium, uirgo in coniugio, uirgo pregnans, uirgo pariens, uirgo data marito, et mater  non de marito. Sancte quippe 46 Marie omnipotens Filius, nullo modo natus uirginitatem abstulit, quam nasciturus elegit. Exsultent ergo uirgines: uirgo peperit Christum. Nihil ex eo quod nouerint putent exterminatum: mansit uirgo post partum. Exsultent uidue natalem uirginis celebrantes: Anna uidua uirginem matrem agnouit. Exsultent coniugate, solemnia  beate Marie frequentantes: Elisabeth coniugata a uirgine Matre Domini est salutata. Exsultent pueri, continentiam uouentes puero. Ipse uero integritatem pueritie conseruabat, qui matri sue fecunditatem attulit, uirginitatem non abstulit: cui est honor in secula seculorum. Amen.




SERMO XII. Item de Assumptione beate Marie uirginis II.





ADMONITIO.

Ex codice bibliothece Modetiensis membranaceo in-folio signat. lit. B XI, sec. XII, erutus et ad nos missus a prestanti uiro Antonio Francisco canonico theologo Frisio hic sermo fuit, quem in classe suppositorum collocamus, cum nichil de Maximi elegantia et dignitate pre se ferat. Neque hic sermo inscribendus erat de Assumptione.

ARGUMENTUM.--- Quam sancta, quam speciosa, quam casta fuit beata Maria uirgo, semper uirgo, ante partum, post partum, concipiens, generans, lactans.

Celebritas hodierni diei admonet ut in laude uirginis immorari debeamus. Quia reuera dignum est ut in die tante genitricis laudes Domini non sileat lingua carnis. In hac siquidem die competenter beata uirgo Maria, sponsa illa celestis libere proclamat: Tenuisti manum dexteram meam, et in uoluntate tua deduxisti me, et cum gloria assumpsisti me . Hodie, inquam, et ipsa congrue ab sponso audiat: ueni, proxima mea, speciosa mea, columba mea. Quoniam ecce hyems transiit, pluuia abiit . Ipsaque iam beata respondit: Flores uisi sunt in terra, nam tempus sectionis aduenit . Anima mea exsultauit in Domino, delectabitur super salutari suo . Et in Domino laudabitur anima mea. Audiant mansueti et letentur . Et credo uidere bona Domini  in terra uiuentium . uideamus itaque, fratres, que sit hec uirgo tam sancta ad quam Spiritus sanctus uenire dignatus est; que tam speciosa quam Dominus elegit sponsam, que tam casta ut possit uirgo esse post partum, hoc est Domini templum, fons ille signatus, et porta in domo Domini clausa. Ad hanc utique sanctus descendit Spiritus; huic uirtus obumbrauit Altissimi; ex ea potens uirtutum Christus egreditur. Hec immaculata coitu, fecunda partu, uirgo castitate. Hec concepit uirgo non ex uiro, sed ex Spiritu sancto. Hec peperit non dolore, sed gaudio. Hec nutriuit angelorum et hominum cibum. Felix certe et omni laude dignissima, que sine humano semine celestem seculi protulit panem, et mundo genuit Saluatorem. O fidei pactum! o fidei secretum! Promittit uirgini angelus filium nasciturum; uirgo gaudet, cupitque effici mater. uere magnum et salutare mysterium, que sic peperit, ut mater et uirgo dici possit. Lacta, Maria, creatorem tuum; lacta panem  celi; lacta pretium mundi; prebe lambenti mamillam, ut pro te illa prebeat percutienti maxillam. Tu illi ut mater temporalem ministra substantiam, ut ipse pro nobis et tibi uitam tribuat sempiternam. Lacta ergo qui fecit te, qui talem fecit te, ut ipse fieret in te. Lacta eum qui fructum fecunditatis tibi dedit, conceptus et Deus uirginitatis non abstulit reatus. uidete, fratres, quam digne Domino consecrata uirginitas famuletur, quam sic amare dignatus est, ut una eademque femina et uirgo dici possit et mater; qua preferenda gratia et cunctis seculis predicanda, que sola et genitricis dignitatem obtinuit, et uirginalem pudicitiam non amisit. Denique uiro inexperta se paritura obstupuit, que thalamum ignorauit. O quam beata mater ista, que sine contaminatione concepit, et sine dolore peperit medicinam. Felix, inquam, mater, per quam nostri generis uita est reparata, que de celo suscepit prolem, et de mundo genuit Saluatorem. Hec enim mirabili atque ineffabili modo omnium rerum et suum peperit creatorem.  Electa quippe est uirgo integra, cui fecunditas matris daretur, et facta est fecunda mater, in qua uirginis integritas seruaretur. Sic enim cogitemus uirginem que sine concupiscentia carnis concepit carnem, et sine uiro peperit uirum. Et nam si uoluerimus huius facti querere rationem, in ipsa nostra inquisitione succumbimus; cum scriptum sit: Generationem eius quis enarrabit ? Nam et ipsa beata Maria, cuius hodie natalitia celebramus, que credendo peperit, credendo concepit. Denique cum diuinum illi partum angelus nuntiasset, at illa proprie castitatis conscia, diuine dispensationis ignara, angelo respondisset: Quomodo fiet istud, quoniam uirum non cognosco ? angelus illi placido uultu respondit: Spiritus sanctus superueniet in te, et uirtus Altissimi obumbrabit tibi . Nec expauescas partum, uirgo, nec metuas, neque multum inexperta formides; tantum crede, et concepisti; ama, et peperisti. Spiritus enim sanctus superueniet in te; perinde non est quod metuas, et uirtus Altissimi obumbrabit tibi;  inde est quod gaudeas. Tunc enim sequeretur dolor partum, si precederet libido conceptum. Nunc uero Spiritus sanctus superueniet in te, et uirtus Altissimi obumbrabit tibi, id est refrigerabit tibi sub umbraculo Spiritus sancti, ne feruore concupiscentie terrearis. Ideoque quod nascetur ex te Sanctum, uocabitur Filius Dei . His Maria auditis, iam fidei semine grauida, et prius Christum mente quam uentre concipiens, respondit Angelo: Ecce ancilla Domini, fiat mihi secundum uerbum tuum . Nec mora, ut assensus uirginis panditur, celestis sponsus immaculatum corpus ingreditur, et qui toto mundo non capitur, 47 puelle innupte membris infunditur. Nam audite, fratres, quomodo porta per quam ingressus est Dominus semper fuit clausa, sicut Ezechiel propheta in uisione diuina respexit. Conuerti me, inquit, ad uiam porte sanctuarii exterioris, que respicit ad orientem, et hec erat clausa; et dixit Dominus ad me: porta quam uides, clausa erit, et non aperietur, et uir non transiet  per eam et semper erit clausa . Ecce ubi euidenter ostendit nobis quia sancta Maria semper uirgo fuerit, uirgo permanserit, uirgo ante partum, uirgo post partum; concepit et uirgo est, generat et uirgo est, lactat et uirgo est. Mater quippe esse potuit beata Maria, mulier esse potuit. Magnum meritum, magnum donum, magna gratia, 48 ancilla peperit Dominum, creatura peperit Creatorem, uisceribus fecundis et genitalibus integris uirgo mater Dominum effudit in terris, concipiens uirgo, pariens uirgo, permanens uirgo, uirgo grauida, uirgo feta, uirgo perpetua. Quid miraris hec, o homo, Deum sic nasci oportuit, quando dignatus est esse homo. Inter hec igitur toto affectu ad auxilium beate uirginis conferamus. Omnes omni nisu eius patrocinia imploremus, et dum nos eam supplici obsequio frequentamus in terris, ipsa nos sedula prece commendare dignetur in celis. Quod ipse prestare dignetur, qui in Trinitate perfecta uiuit et regnat Deus in secula seculorum.




SERMO XIII In natali SS. martyrum Nazarii et Celsi I.





ADMONITIO.

Huius sermonis, quem in Ambrosianis Guillelmus Caueus nouerat edit. opp. S. Ambros. Paris. 1569, num. 93, idem S. Maximum fuisse scribit auctorem. Nos satius esse putamus eumdem in dubiis Maximi sermon. collocare. Nec omittimus admonere sermonis huius partem, a uerbis scilicet: Recte, itaque et ex debito, usque ad illa: otiosa disputatione contendas, desumpta esse ex serm. 83 S. Maximi in natali SS. Martyrum III, col. 623, reliqua ab incerto auctore assuta.

ARGUMENTUM.--- ueneramur in sanctorum martyrum gloria fidem nostram. B. Nazarius, non ignobilibus parentibus oriundus, post innumera uirtutum signa, post peragratas ob Christi predicationem innumeras regiones, tandem perfecto agonis certamine, cum Celso puerulo gladio consecratur.

Etiamsi martyribus regionis extranee pia uotorum debita redderemus, propriis consulere utilitatibus et commodis probaremur. Nostros enim eos fides faceret, et remotis quamlibet finibus sperata nobis patrocinia corrogarent. Studiorum siquidem sunt huiusmodi suffragia, non locorum. Proinde apud domesticos Dei tantum intercessionis promerueris quantum uenerationis impenderis. Oportet itaque ut alienos potius nobis deuotio religiosa conciliet, quam forte proprios a nobis negligentia irreligiosi temporis alienet. Agnoscamus, carissimi, circa Ecclesiam nostram uberiorem diuinorum munerum largitatem. Exsultant felices singularum urbium populi, si unius saltem  martyris reliquiis muniantur. Ecce nos populos martyrum possidemus. Gaudeat terra nostra nutrix celestium militum, et tantarum parens fecunda uirtutum. Recte itaque et ex debito a filiis parentis Ecclesie horum beatorum martyrum celebrantur insignia. Qui illuminantes uirtute fidei sue innumerabiles populos, soli quidem illatam sibi sensere mortem, sed non soli mortis sue beneficia possederunt. Immensa enim Dei nostri pietas multiplex ad bonitatem, et artifex ad salutem, proponens arduam uirtutum palmam raro appetitore pretiosam, in paucorum triumphis, plurimorum commodis prospicit. Illorum siquidem merita nostra uult esse suffragia. Simulque, dum nobis fidem ueram duro martyrii agone commendat, afflictionem precedentium instructionem efficit posterorum. Quanta est circa nos Dei nostri sollicitudo! Illos exanimat, ut nos erudiat. Illos conterit, ut nos acquirat, eorumque cruciatus nostros uult esse profectus. Merito ergo eos colimus, qui periculis suis pugnant, et nostris utilitatibus militant, qui per lucis  uiteque contemptum edocent nos quantum Deo nostro debeamus affectum. Nouerimus itaque quia non sine magno discrimine de religionis ueritate dubitamus, quam tantorum sanguine confirmatam uidemus. Magni periculi res est, si post prophetarum oracula, post apostolorum testimonia, post martyrum uulnera, ueterem fidem, quasi nouellam discutere presumas, et post tam manifestos duces in errore permaneas, et post morientium sudores, otiosa disputatione contendas. Congratulamur ergo, dilectissimi fratres, magne fidei uestre, per quam, dum exsules proflua caritate suscipitis, etiam incolas paradisi, et celi ciues habere meruistis. Beatum itaque Nazarium martyrem Christi sancta Mediolanensis Ecclesia, licet totum corpore secum retineat, mundo tamen totum in benedictione transmisit. Hec est enim sanctorum martyrum gloria, quorum etsi per uniuersum mundum seminetur in cineribus portio, manet tamen integra in uirtutibus plenitudo. ueneramur ergo in  tanto Christi milite fidem nostram; mater namque martyris fides catholica est, in qua illustris athleta, sanguine fuso, mortem pro ipsa calcauit: mater, inquam, martyrii fides est. ueneremur ergo in sanctorum martyrum gloria fidem nostram. Quomodo fidem nostram? Ab istis enim dum mortis tolerantia indubitanter excipitur, spes immortalitatis euidenter asseritur. Nunquam enim hanc uitam tam constanter  expenderent, nisi esse alteram incomparabiliter beatiorem perfecta definitione sentirent. In sanctis itaque preconibus ueritatis resurrectionis auctoritas est. Prompti enim pereunt in melius reparandi, quibus per angustias tribulationum aperitur exitus ad amplitudinem gaudiorum. Unde et beatus Nazarius, cuius hodie gloriosam de mundi hoste uictoriam uniuersalis Ecclesia festa exsultatione concelebrat, cum tempore gentilitatis non ignobilibus parentibus oriundus existeret, sacrilegi adhuc puer genitoris militiani simul et doctrinam detestari ex improuiso cepit; atque ab innocente matre, que iam Christiane fidei titulis insignita, Christo sedule insistebat, sacrosancte regenerationis fluenta fideli iam spiritu ac fide instituta preueniens demonstrari sibi flagitabat. Nondum siquidem baptismum consecutus, sed inter religionis principia consummatus, et nondum manifestatis sibi legibus, Deo plenus, repente possessio atque habitaculum Dei factus est; atque ita peruenture usque ad celos turris prius meruit eleuare fastigium, quam  49 disponeret fundamentum. Nondum sacramentorum conscius, et in sacrificium iam preelectus. Quid ad hec nos infelices respondere poterimus? qui post nitorem baptismi, post collatum nobis sacra regeneratione candorem, post acquisitam indumenti nuptialis angelicam dignitatem, in peccatorum cenum relapsi, et in antiqua criminum uolutabra reuoluti, niueum uestimentum terris inquinatum, ac libidinis contagiis sordidamus? Et holosericam in qua sigillum diuine imaginis acceperamus impressum, maculis mortifere corruptionis infecimus, et post singularem Dei nostri indulgentiam innouatam fedamus, integra rescindimus, expiata uiolamus, repetentes opera non iam undis purganda, sed flammis. Quid illud quamque insigne diuine gratie munus, quod accepto iam salutari lauacro, post innumera uirtutum signa, post peragratas circumquaque ob Christi predicationem innumeras regiones, cum pro Dei summi confessione diuersa per supplicia aduersus eum totus pene orbis baccharetur, et nunc atrocissimis arctaretur penis  cruciandus, et nunc in longissimis finibus transueheretur exsulandus, ita robustissimo Christi athleta pectore tormenta omnia deuincebat, et strenuum de prostrato reportaret hoste tropeum, interque cruenta Cesaris iussa uasti maris gurgitibus deiectus, ambulare ei diuina super aquas concessum est prouidentia, et rerum obstupescente natura, per insueti itineris nouas uias pendulum inferens gressum, tumentia maris dorsa calcauit. uideres equoreas sanctis substerni meritis undas, supraque angelicis confortatum alloquiis in Christi Iesu laudibus exsultare. Ecce profanus hostis nunquam beato martyri tantum prodesset obsequio, quantum profuit odio. Sed tandem perfecto agonis certamine, cum Celso puerulo, quem ipse in holocaustum Deo, polluto assumpserat ex seculo, crudeli imperio damnatione absoluitur, gladio consecratur. Felix hic tali exitu, quo omne delictum ita ab eo exiit, ut etiam redire non possit; quo sic debita sua soluit, ne ultra creditorem timeret;  quo in se hostium peccata fide clausit, fide dam nauit; per quem innocentiam deuotione quesiuit, perseuerantia inuenit, morte seruauit. Que cum ita sint, carissimi, licet hic tantus Christi testis pretiosus confessione, pretiosior sanguine, crudeli uulnere pretiosior, et tincta ueste candidior, licet hic Mediolanensium peculiaris putetur priuilegio sepulcri, 50 sed omnium est communione suffragii. Neque enim  istius uerbis caritas proflua, et fides auara tantum huic martyri derogauerit, dum sibi arrogat, ut solum erga menia sua patrocinii illius beneficia adfutura esse crediderit. Non clauditur locis quod diffunditur meritis. Inuocasti ubique martyrem, ubique te exaudit ille qui honoratur in martyre. Moderante itaque eo qui pensat uota tua et dispensat munera sua, in tantum uicina presentia efficacis prebebitur aduocati, in quantum fuerit fides deuota suscepti. Oratio enim que castitatis, iustitie, eleemosynarum operibus adiuuatur, excedit mundum, penetrat paradisum, euolat usque ad ipsum summe maiestatis, angelo conferente, conspectum. Sicut quodam loco uox testatur angelica: Et cum tu, inquit, orares, ego obtuli orationem tuam in conspectu claritatis Dei , Beata anima, carissimi, cuius uotum, cuius compunctionis incensum, cuius supplicationis holocaustum, nulla infidelitate fumidum, nulla carnalis illecebre fetore pollutum, nulla seuitia cruentum, nulla otii simultate maculatum, sed fide igneum, conscientia nitidum, sinceritate  cordis odoriferum, concordia et caritate perfectum, usque ad Dei uultum per celestium nuntiorum defertur obsequia. Que cum ita sint, honoremus  beatos martyres, principes fidei, intercessores mundi, precones regni, coheredes Dei. Quod si dicas mihi, quod honoras in carne iam resoluta atque consumpta, de qua nulla iam Deo cura est? Et ubi est illud, carissimi, quod ipsa ueritas loquitur per prophetam: Pretiosa, inquit, in conspectu Domini mors sanctorum eius . Et iterum: ualde honorificati sunt amici tui, Deus . Honorare debemus seruos Dei, quanto magis amicos Dei? De quibus alio loco dicitur: Dominus, inquit, custodit omnia ossa eorum, et unum ex his non conteretur . Honoro ergo in carne martyris exceptas pro Christi nomine cicatrices. Honoro uiuentis memoriam perennitate uirtutis. Honoro per confessionem Domini sacratos cineres. Honoro in cineribus semina eternitatis. Honoro corpus, quod Dominus meus ostendit diligere, quod me propter Dominum mortem docuit non timere. Cur autem non honorent corpus illud fideles, quod reuerentur et demones, quod afflixerunt in supplicio, sedet glorificatum in sepulcro? Honoro  itaque corpus quod Christus honorauit in gladio, quod cum Christo regnabit in celo.




SERMO XIu. Item de natali SS. martyrum Nazarii et Celsi II.





ADMONITIO.

Sitne huius sermonis auctor Maximus, ut uult Caueus, dubitamus. Maurini in operum sancti Ambrosii append. 1690, serm. 52, pag. 574 edit. uenet. ann. 1751, negant, fas Ambrosio fuisse de sanctis Nazario et Celso sermones conscribere, quod extrema eius etate horum martyrum corpora reperta sint.

ARGUMENTUM.--- S. Nazarius commendatur, quod suis exhortationibus Celsum puerum ad Christum perduxerit.

Audistis, carissimi fratres, ex lectione Euangelii, quod Dominus Philippum apostolum ad sequendum se uocauerit. Ille autem statim Nathanahelem reperit, ut secum ad Dominum ueniret hortatus est; quod factum hodierne festiuitati aptissime conuenit; quia  sicut apostolus Philippus Nathanahelem uocauit, ita beatus martyr Nazarius Celsum puerum perduxit ad Dominum. Nam et illi aptissime consonat: Ecce uerus Isrelita, in quo dolus non est . Solent enim pueri sine dolo et insidiis esse; unde alio in loco Dominus dicit: Nisi efficiamini sicut paruulus iste, non intrabitis in regnum celorum .  Oportet igitur nos imitari 51 quod hodierna festiuitate colimus, ut quicunque gratia Dei ad Christum uocatus fuerit, alios secum pertrahat et inuitet, atque dilectionem proximis suis exhibent sine dolo et sine fraude. Dolus enim est, si quis proximo loquitur in ore, et iram seruet in corde. Quod quicunque fecerit, uerus Isrelita esse non poterit, quia Dominum cernere non merebitur. Nam scriptum est: Beati pacifici, 52 beati mundo corde, quoniam ipsi Deum uidebunt  . Interroget unusquisque conscientiam suam, et si a proximo suo uerbum lesionis, aut aliam quamlibet suscepit calumniam, pro Dei amore dimittat, et cum S. Nathanahele dignus sit uidere celum, et angelos Dei ascendentes et descendentes supra Filium hominis. Quod ipse prestare dignetur.




SERMO Xu. De S. uincentio martyre.





ADMONITIO.

Exscriptum hunc sermonem ex II codice S. Dalmatii inter dubios S. Maximi collocamus, quamuis iam editum habeamus in appendice serm. S. Leonis et S. Augustini; Benedictini enim monachi congr. S. Mauri in prefatione docent, aliquibus in excusis libris Augustino, in aliis Leoni Magno attributum fuisse. Ipsi uero neque uni, neque alteri ascribunt, iudicantes ab aliquo auctore Hispano confectum; quemadmodum et Quesnellus in suo monito. Memorati codicis testimonium cum nos non certiores reddat de eiusdem auctore hac in classe admittimus; admonentes tamen puriorem haberi ex codice S. Dalmatii, quo sermones sancti Maximi continentur, quam ex memorata appendice, ut conferentibus utrumque constabit.

ARGUMENTUM.--- Predicator ueritatis uincentius nec tormentorum uincitur penis, nec tenebrosi carceris superatur angustiis. Eius corpus non a bestiis dilaniatur, non a profundo celatur, sed littori redditur, preconio diffamatur.

Quantumuis, dilectissimi fratres, gloriosissimas martyrum passiones, quos distincta regionibus loca meruerunt, una eademque fides omnibus indiscreto faciat honore uenerabiles; suam etiam sibi in hoc sancte uenerationis obsequio illi uindicant dignitatem, qui Ecclesiam Dei et pre ceteris documentis erexerunt, et patrocinio adiuuerunt. Inter quos iuste beatum leuitam uincentium, cuius predicatione et morte incredulis Christum fuisse predicatum agnouimus, catholicis studiis predicamus. Qui ut fidelium deuotionem Deo commendaret studiosius altiori caritatis  flammescentis affectu morti sese tandem fideliter obtulit, ut robur fidei in solidissima illa petra que Christus est, fundatum, se sequentibus imitandum relinqueret, atque apostolice predicationis semen, per eum disseminatum, pluribus, ope sue intercessionis ac perfecte consummationis iugi fruge refertum, in horreis celestibus postea conderetur. Hunc ergo amplius propria uenerentur, quem peregrina quoque mirantur, quatenus eis se in beneficiis largiorem exhibeat, quibus se amabiliorem agnoscit in gaudiis; fiatque in eius solemnitate uberior letitia, unde fidei maior creuit effectus. Illius enim spiritus tanto uirtutum munere claruit, ut sacratissimi ministerii fultus officio, quo Filium Dei Dominum nostrum secuturus erat, in passione, eiusdem calicem prius ministraret in salutem: cuius haustu feliciter ebriatus, rabidi hostis atque in Christum seuientis imperterritus adiit  insaniam, modestus sustinuit, securius irrisit, sciens se ad resistendum paratum, nesciens uero se elatum esse quo uinceret. Cuius enim amore spiritualibus armis premunitus resistebat, eius quoque adiutorio, quidquid penarum in illum furentis ira excogitabat, insuperabilis fortiter patiendo uincebat. Ideo hunc non ignita sartaginis lamina, non eculei, non ungule, neque ferrate manus, aut uires cedentium pauende, nec scissorum dolor membrorum, non ignis fragor, aut strepentis in patentibus uisceribus salis iniectio Daciani seuissimi quiuerunt aliquatenus subdere iussioni. Sed dum in tantum insane ipsius uecordie tumor excresceret, ut tantis passionum subactum doloribus, aut eum uicisse aut interemisse se letabunbundus extolleret, suscepta spe frustratus, unde uictor uisus est apparere, inde uictus compulsus est erubescere. Quoniam quo Dei martyr duriori urgebatur pena, eo maior confessionis ipsius exsultabat constantia. Unde passionis ipsius ultima memorare, fratres, euidentius placet, quatenus animaduertat  sanctitas uestra quo suis ministrum suum diabolus dolis perduxerit, et quomodo Christum suum in finem usque seruauerit famulum. Ex quo illud est sane mirabile, quia quantum iste extrinsecus multiplici penarum genere contritus arctabatur, tantum intrinsecus interiori exsultante homine dilatabatur; quantumque ille iactantia temporalis potentie exterius inflabatur, tantum interius despici se perpendens interiori uexatus homine prefocabatur. uidebat namque deseuientium manus carnificum nullum amplius in illo uulneris locum inuenire, solumque uigentem spiritum eo suam exprobrare stultitiam, quo ueritatis norma prouocabat. Quapropter credens quod confusionis causam auerteret, si personam que se spreuerat, absentaret iussit eum a publico remoueri. Sed ne sic quidem careret supplicio contusa, qua iacebat testa substernitur, ut uis acuminis superiecti corporis concisam molem plus discinderet, atque reddita tormentis membra que secarent obuia fragmenta susciperent.  Fallitur tamen in sua uincendi opinione ceca crudelitas. Namque diuina bonitas dilectum suum amplius in confessione comitata, nouum tenebris lumen infert, et obscurum ergastulum splendidum reddidit tabernaculum. Laceros artus medica Dei fouebat manus, et uenustiori pristine sanctitatis augmento fessi lateris damna supplebat. Insolita igitur huius luminis claritate perculsi obstupuere custodes; quin et angelorum hymnos Deo concinentium uocem mens pallidi ianitoris expauit. Currit ad presidem minister exanimis, quem grauius relatio nuntii quam ictus erat percussurus gladii. Et cum ex rei illius magnitudine tacere non posset quod uiderat, terror iudicem occupat, dolor lacerat, furor inflammat. Et ne in penis uincens uincentius gloriam martyrii obtineret: Citius, Dacianus inquit, producatur e carcere, ne dum insistimus rebellem punire, uideamur eum potius uictoria coronare. Ex illo igitur 53 tetri carceris profertur baratro, celesti equidem gratia pulchrior, et si adhuc esset passurus robustior. Sed ubi desiderium  ad celestis regni uocationem tendentis nullo penarum uel mortis genere frangendum intelligit, iubet inuida mens lenioris strati fulcra substitui, ac blandiori eum requie confoueri. Scilicet ut si amoto paululum carnifice animam quietus exhalaret, diceretur non esse occisus, sed mortuus, quasi non eum pena peremerit, cum quo et ipsa pena simul perierit. Interea  beatum uincentium celestis aula suscipit ac beate felicitatis munere donatur. Ad cuius ingressum angelici letantur spiritus, omnesque simul congratulantur sancti. Nosque tibi gratias agimus, Domine Iesu, quod anima tuo digna consortio, que pertinax supplicium tulit, mendax fugit obsequium, et que fuit contenta persecutor quod fureret, sit dedignata quod parceret. Cognito igitur sancto eius abscessu, iudex insanus, et quia Christus uicisset in uincentio nescius, Dacianus illius sibi promittit cadaueris expositione uindictam, cuius gemit ex uirtute uictoriam. Feris enim atque canibus decepta furoris superbia absorbendum proiici a lictoribus mandat, ut tali pastu illorum uentrem impleret, quorum mentem ipse gerebat. Sed ut diuinis excrescentibus beneficiis maioris uictorie [* 1Kb] uincentio conferretur, coruus mittitur cadaueribus auis amica, ut expositas corporis dapes seruaret ieiuna. Hic tamen, fratres, distincta aduertite meritorum obsequia. Elias quondam impias Achab et Iezabelis manus caute declinans coruis in  deserto ministrantibus pascitur. Assertor autem ueritatis uincentius Daciani rabie peremptus feris exponitur consumendus, sed coruo famulante seruatur illesus. Obtinuit ergo diuino nutu Elias coruis prestantibus quo aleretur; prestitum est uincentio obsequente quoque coruo ne comederetur. Qui ut celitus se custodem designatum ostenderet aduentantes reliquas aues eminus non segni impetu perturbabat. Inter 54 quas immanem quoque lupum propius accedentem, ueluti qui commissum thesaurum sacrilega audacia contaminare presumeret pennis atque alis diuerberans, procul abegit. Sed ille quod non iam ad inferendam uenisset iniuriam, se ad augendam miraculi pompam, quadam sui habitudine stupidus indicabat. O impudens furor! O stulta uesania! Coruus obsequitur, lupus ueneratur, Dacianus persequitur; nec erubescit uelle se adhuc ferox perdere, quem mansuefacta bestialis feritas satagebat protegere. Unde ad occulendam martyris laudem non iam secretum,  sed mare profundum elegit, credens sibi ad delitescendam eius gloriam non claustra fidem esse seruatura, sed maria: ac si idem elementi non esset Dominus, per quem dudum ei carceris abdita celesti fulgore radiata micuissent. Datur nautis mergendum in fluctibus corpus, ut ad auxilium equora saltem proficerent, cui ad uincendum Christi militem etiam terra defecisset. Enauigatis itaque magna ex parte freti gurgitibus, proiectum inter sorbentes undas prepotens est Dei dextera consecuta; et que spiritum in celum intulerat, corpus mox retulit ad sepulcrum. Sic predicator ueritatis, carissimi, nec tormentorum uincitur penis, nec tenebrosi carceris superatur angustiis. Non a bestiis dilaniatur, non a profundo celatur, sed littori redditur, preconio diffamatur; ut qui uere Deitatis nomen confessus fuerat, uere sibi adesse experiretur suffragia Diuinitatis. Cuius gloriosam uirtute uitam ita pretiose mortis gratia decorauit, ut quod uiuendo docuerat, moriendo constanter astrueret; eratque consequens quantum ad eius uisionem  per mortem attingeret, quem laudabilis uite conuersatione semper attestatus fuisset, sciens quod de contemptu presentis uite gloria exsurgit beatitudinis eterne: prestante Domino nostro Iesu Christo, qui uiuit et regnat in secula seculorum. Amen. Explicit.




SERMO XuI. In natali sancti Laurentii.





ADMONITIO.

In codice uatic. 1273, pag. 16, et in Homiliario Sublacensi hic sermo, aliquibus in locis interpolatus, sancto Maximo inscribitur. Integrum ex codice 39 Plut. XuII fol. 173 a tergo biblioth. Laurentiane, in quo sancti Fulgentii episcopi nomen prefert, edendum curamus.

ARGUMENTUM.--- Preclare fortiterque gestis sancti Laurentii descriptis, discamus, inquit auctor sermonis, auaritiam contemnere, misericordiam diligere, pauperes pascere, pecunias in celo seruare, usque ad mortem pro Christo dimicare, intima caritate feruere, et pro iustitia tribulationes, tanquam carbones, longanimiter sustinere.

Ad exhibendum uestre caritati sermonem, et festiuitas S. martyris, et auctoritas S. Patris quantum mihi dulciter imperat, tantum me ad obediendum inuitat. Confido autem humilitatem meam diuinitus adiuuandam. Deus enim, qui beatum Laurentium tunc pauit, suos pascere dignabitur et fideles. Per illum pauperibus tribuit panem, per eumdem nobis dignabitur donare sermonem. Beati quoque Patris sicut adest iussio, sic non deerit oratio. Nec enim cessat ad Deum fundere orationem, ut quod precepit possit sufficienter impleri, quem Deus et nomine illustrem constituit et honore; et sicut ei precipuam  contulit dignitatem, ita cordi eius infudit largissimam caritatem. Multum ergo in spe erigimur, quando eius apud Deum orationibus adiuuamur. Multum, fratres, in Domino delectamur, dum frequentiam religiose huius multitudinis intuemur. uidentes autem copiosum exspectationis uestre conuentum, agnoscimus intimum uestre caritatis affectum. Caritas autem non est a seipso, sed salubriter donatur a Christo. Christus illam donauit martyribus suis, qui eam donat fidelibus suis. Caritas ergo Christi, sicut in martyribus suis uicit, sic ad solemnia martyrum fideles adducit. Eamdem caritatem in sancto Laurentio uos diligere demonstratis, ad cuius festiuitatem delectabiliter 55 festinatis. Beatus enim Laurentius uirtute caritatis indutus certauit bonum certamen, cursum consummauit, fidem seruauit, passus superauit, occisus triumphauit. Est autem quedam secularium hominum sententia, qua dicere assoletur: Apud belligeros uiros uictus igitur uictor occisus. Hec dicit suis  dilectoribus mundus, sed fidelibus suis aliter loquitur Christus. In sancta enim Ecclesia inuenitur, unde illa sententia euacuatur, ut non dicatur uictus, qui fuit uictor occisus. Aliud est enim occidi pro mundo, aliud occidi pro Christo; qui occiditur pro mundo, uincitur cum occiditur. Unde recte uictus uocatur, etiam si post uictoriam occidatur. Iste itaque non uictor, sed uictor inuenitur occisus, quia nisi uinceretur, non occideretur. Qui autem occiditur pro Christo, non uincitur, quamuis occiditur, sed reuera uictor occiditur, quia, cum occidatur, uictor efficitur. Corona uero uictoribus datur; quomodo igitur occisus ille uictor negatur, qui pro eo quod occiditur, a iusto iudice coronatur. Ecce beatus Laurentius martyr occisus est quidem, non tamen est uictus, sed permansit uictor occisus, quia pro inuicto inuenitur occisus. Inuictus est enim Christus Dominus, pro quo maluit occidi martyr, quia si occidi pro inuicto metueret, ad uictoriam non perueniret; imo si non occideretur, miserabiliter uinceretur. uincit  ergo pro fide Christi moriendo, qui uinceretur sine fide uiuendo. Scriptum est autem quia iustus [1 1Kb] ex fide uiuit . Proinde si iste martyr amissa fideuiuere delectaretur, frustra uiueret corporaliter, quando spiritualiter in anima moreretur. Corpus enim ex anima uiuit, anima ex fide uiuit. Christus autem in cordibus fidelium suorum per fidem habitare dignatur; dicit enim Apostolus interiorem hominem habitare Christum per fidem in cordibus nostris . Permanente itaque fide, permanet in homine Christus. Discedente fide, discedit ab homine Christus. Discedente autem Christo, discedit ab homine uita.  Apostolus enim docet quod Christus est uita nostra, dicens: Cum Christus apparuerit uita nostra, tunc et uos apparebitis cum ipso in gloria . Inaniter itaque corpus ab anima uiuificatur, si discedente Christo anima moriatur. Nam ipse Dominus, ut fidem esse uitam anime demonstraret, infideles mortuos appellauit, dicens: Dimitte mortuos sepelire mortuos suos . Quid ergo proderit, quod uidetur in corpore uiuus, qui fuerit in anima morte infidelitatis occisus? Iste beatus Laurentius plenus Spiritu sancto cogitauit, et ut semper in anima uiueret, mortem corporis nullatenus formidauit. Meminerat enim Dominum dixisse: Nolite timere eos qui occidunt corpus, animam autem non possunt occidere. Magis autem eum timete qui potest animam et corpus perdere in gehennam . Nouerat ergo beatus Laurentius, anima moriente, corpus quidem cum ea simul eterno supplicio periturum, et anima uiuente, corpus quoque cum ea eterna requie ac felicitate uicturum. Hinc est quod ad subeundam corporis mortem indubitanter  et fortiter uelit, quod in ipsa temporali morte eternam uitam anime simul et corporis inuenit. Non est ergo uictus ille uictor occisus, cui mors corporis in tantum facta est triumphalis, ut per illam mortem fieret immortalis [2 1Kb] ? Nunc iam certaminis eius attendamus cursum, ut inde nouerimus quomodo 56 superauerit inimicum. A beato Xisto episcopo suo, martyre mox futuro, facultates Ecclesie diligenti cura reponendas accepit. Quod ut faceret, quam idoneam personam quereret, quem locum tutissimum reponendis illis facultatibus inueniret? Cuilibet homini magno facultates illas committere uerebatur, quia Decius Cesar ab omnibus timebatur. Quid ergo restabat, nisi ut cogitaret ad celum leuare, quod non poterat in terra reseruare? Sed querendi erant baiuli per quos ad celum possent uniuersa perduci. Inuenit Christi pauperes, quos et baiulos fideles et idoneos posset habere custodes. Quidquid in manibus eorum posuit, in celo recondidit: imo ipsi Christo consignauit  quidquid pauperibus consignauit. Magnum inuenit consilium, ut facultates Ecclesie non committeret homini qui esset imperatori subditus, sed committeret Christo, cui esset imperator ipse subiectus. Quidquid ergo apud Christum reponitur, hoc solum sine periculo custoditur. Optimo sanctus Laurentius inuenitur usus esse consilio, quando quidem talem locum curauit reponendis ecclesiasticis facultatibus inuenire. In tantum uero securum se ostendit de loco, ubi omnia illa reposuit, ut eosdem pauperes ad Cesarem duceret, et eis aliquid nocere Cesaris seuitia non ualeret. Ecce quantam habet paupertas Christiana uirtutem, ut semper omnem possit uincere seculi potestatem. Sciebat autem se beatus Laurentius aduersus Decium Cesarem suscepisse conflictum, cum quo sibi esset non cum terra, sed pro celo pugnandum. Scriptum etiam nouerat [3 1Kb] : Abscondite eleemosynam in corde pauperis, et hec exorabit pro te ab omni malo . Securus ergo saluberrimum Scripture sancte consilium ordinauit humilitatis et  mansuetudinis pugnam, ut ueram posset adipisci uictoriam. Exercitum congregauit, stipendium erogauit, futuro se certamini preparauit, instruxit aciem, produxit aduersus Cesarem milites Christi, qui non ferro confligere, sed fide nouerant et oratione pugnare. Ecce iam decertant fides et infidelitas, misericordia et auaritia, mansuetudo et seuitia. Geritur acerrimus inter uitia uirtutesque conflictus; et quia misericordiam auaritia superare non potuit, conata est fidem infidelitas uincere, et mansuetudinem seuitia debellare. Traditur itaque ualeriano Laurentius, deputatur ignibus occidendus; in craticula uiuus assatur, sed  diuino refrigerio non priuatur. Tunc iam cepit Laurentius in Christo uictor aduersarius insultare, quando diuino nutu sensit carbones non dolorem sibi, sed refrigerium ministrare. Hic denique ualeriano respondit, dicens: Disce, miser, quanta sit uirtus Domini nostri Iesu Christi, nam carbones isti non dolorem, sed refrigerium mihi prestant. O uere mirabilis uirtus Domini Saluatoris, qui martyrem suum igne caritatis uehementius inflammauit, et eum contra ignem persecutoris armauit! Nisi enim Laurentius igne celesti ferueret, ignem terrenum uincere non ualeret. Ideo autem flammas appositas corpori non timebat, quia flammis spiritualibus intus ardebat. Accensus igne primitus caritatis, uicit ignem cupiditatis; deinde feruens igne confessionis, ardorem non metuit ustionis. Exhibuit corpus suum hostiam uiuam, sanctam, Deo placentem. Impletum est in illo etiam corporaliter, quod spiritualiter scriptum de iustis in libro Sapientie  continetur, 57 de quibus scriptum est: Quoniam Deus tentauit illos, et inuenit  illos dignos se; tanquam aurum in fornace probauit illos, et quasi holocausti hostiam accepit illos. Holocaustum, fratres, Grecus sermo est, non Latinus. Quod Grece dicitur holocaustum, Latine dicitur totum incensum. Holocaustum ergo illud sacrificium uocabatur quod totum in altari cremabatur. Beatum itaque Laurentium Christi caritas holocaustum exhibuit, quod crudelitas persecutoris incendit. Et Laurentium quidem ualerianus assauit, sed holocaustum, hostiam semetipsum Deo martyr sanctissimus immolauit. Impietas ergo iudicis Laurentium interfecit, quem holocausti hostiam passio gloriosa perfecit, atque ita Deus martyrem suum hostiam uiuam libenter accepit. Nouerat autem Laurentius dixisse Christum: Qui mihi ministrat me sequatur, et ubi sum ego, illic et minister meus erit . Ministrauit in diaconio, secutus est in martyrio. Factus est medius inter Xistum et Hippolytum. Et quia didicerat ab  Apostolo debita omnibus esse reddenda, sicut fidelis  Christi minister reddidit utrisque quod se debere cognouit, Xisto seruiuit, Hippolytum acquisiuit. Xisto episcopo piam exhibuit humilitatem, Hippolyto pagano puram prebuit caritatem. In Xisto honorauit sacerdotii dignitatem, Hippolyto pagano predicauit christiane fidei ueritatem. A Xisto didicit ut pro Christo pateretur, Hippolyto donauit ut Christum confiteretur. Seruatus est ibi ecclesiastici ordinis modus, quod in martyrio primus est inuentus episcopus; secundus diaconus, tertius laicus. 58 Solent quidem diaconi episcopos preire in ordine processionis, sed non in ordine passionis. Nunc autem sic Dominus ordinauit, ut precederet episcopus, et sequeretur diaconus; precedente autem diacono, sequeretur et laicus. Omnes igitur in hac festiuitate letemur, et uirtutes sanctorum quantum Dominus adiuuat imitemur. Habet hic enim omnis gradus unde ueraciter instruatur. Habet omnis professio quod salubriter imitetur. Episcopi et presbyteri considerent Xistum, diaconi attendant Laurentium, laici similiter intueantur Hippolytum.  Huius festiuitatis gaudium cunctis proficiat ad uirtutis exemplum. Discamus omnes auaritiam contemnere, discamus misericordiam diligere, discamus pauperes pascere, discamus pecunias non in terra, sed in celo seruare, discamus usque ad mortem pro Christi nomine dimicare, discamus intima caritate feruere, et pro iustitia tribulationes tanquam carbones longanimiter sustinere. Est enim iustis quedam combustio temporalis afflictio, de qua dicitur: uasa figuli probat fornax, et homines iustos tentatio tribulationis . Nos itaque, dilectissimi, Christum Dominum diligamus, eiusque uirtute muniti, ut carnalium cupiditatum incentiua uincamus, sancte caritatis igne spiritualiter ferueamus. Ita fiet ut ignibus tribulationum non fatigemur, sed diuine uirtutis insuperabili refrigerio subleuemur: sic ad illam requiem perducemur, ubi cum sanctis martyribus sine fine letemur.




SERMONES DE DIuERSIS.



SERMO XuII. De Salomone. In cap. XXX Prouerb. De differentia Salomonis et aliorum prophetarum.





ADMONITIO.

Ceillerius, in recensendis Maximi operibus Maurinos secutus, hunc sermonem eidem Maximo ascribendum censet. Nos dubitamus, quod et oratio minus esse orationi Maximi similis uideatur, et preter unum uaticanum nullum codicem reperimus  in quo Maximo ipsi attribuatur. Fragmentum opusculi potius hunc sermonem esse Maximi arbitrantur, qua de re non laboro.

ARGUMENTUM.--- Ceteri prophete solo spiritu locuti sunt; Salomon autem et de spiritu, et de adiuncta sapientia.

Ante aduentum Christi Saluatoris nostri prophete multi, concepto Spiritu sancto, futura nuntiarunt,  inter quos et Salomon loco suo et ordine pro temporibus numeratur, sed inter alios et ipsum est aliqua distantia. Ideoque ceteri solo spiritu locuti sunt, Salomon autem et de spiritu, et de adiuncta sapientia est locutus. Denique hoc [a 1Kb] testatur locutio, quam ex uerbis eius audiuimus recitatam; dum inter sapientiam et spiritum profitetur ignorantiam suam, cum dicit: Tria sunt, inquit, que non intelligo: uiam nauis in mare, semitam serpentis in petra, et uestiqium  aquile uolantis in ere; quatium quod inuestigare non possum, hoc est mulierem mecham, que cum semel abluta fuerit, credit se in toto non peccasse . Hec uerba communi sensu quasi de uulgo uidentur collecta, sed in omnibus sunt sancta mysteria: tria in Christo, et unum in Ecclesia. Nam quod  dixit uiam maris se inuenire non posse, hoc non est sine mysterio uerbum. Nam quis [b 1Kb] inter fluctus colligebat uiam quam nauis transire potuerat? Nauis enim transitu suo undas scindit et consulcat; ut sciatur quia transit, et non uideatur qua transierit. uisum enim habere potest, uestigium facere non potest. 59 Christus est nauis in qua ascendunt omnium credentium anime, que ut tota firmitas in fluctibus habeatur, de ligno fabricatur et de ferro configitur,  figitur, hoc est Christus in cruce. Sed quod dicit nauem sine uestigio, ideo quia [a 1Kb] uerbum Dei uehemens per aurem penetrauit ad uiscera collecto homine suo inter homines nascitur, Maria uirgo generat. Transit nauis per mare et nulla in undis uestigia relinquit: uenit Christus de celo, aure concipitur, utero tempore certo portatur. Talis Maria uirgo remansit, postquam peperit, qualis fuit antequam uerbum [b 1Kb] aure concepit. Merito Salomon inter Spiritum sanctum et sapientiam ignorare se dicit, et mysterium indicat quod ignorat. Deinde profitetur se non uidere semitam serpentis in petra, quod communiter omnibus patet; quia estatis tempore cum terra soluitur in puluerem, de latibulo suo egressus serpens, impressione corporis sui in terra corrupta potest designare semitam; sed cum ad petram peruenerit, non facit in lapide quod fecit in puluere. Sic et serpens diabolus in ipsis natalibus mundi inuenit corruptibilem terram, Adam et Euam libenter audientem que locutus est. Fecit in auribus semitam, fecit  et in pedibus quibus interdictum fuerat iter ad arborem; fecit et in manibus quibus contrectata sunt poma; fecit [c 1Kb] in lateribus, necdum concesse, celebrate 60 sunt nuptie. Tunc serpens potuit in primitiuum hominem quasi in puluerem uestigium facere,  peruenit ad petram, que est Christus ; uidit similitudinem coopertam corpore, sed cognoscere non potuit maiestatem. Potuit et ipsum tentandum aggredi, sed Christus nec obtemperauit, nec iratus est: quia ira opus est diaboli; sed cum diaboli contempta sunt uerba, serpens in petra uestigium non fecit. Tertium uero sese non intellexisse [e 1Kb] testatur. Aquila intelligitur Christus, qui uolatu suo descendit de terra. Quod animalis genus non nutritur, nisi primum castitas comprobetur matris, ut apertis oculis, absque palpitatione totum aspiciat solem. Merito enim hoc animal comparatur Saluatori; quoniam cum aliquid rapere uoluerit, non uestigiis ambulat terras, sed excelsum eligit locum: sic et Christus, alta cruce suspensus, tonante strepitu et terribili uolatu [f 1Kb] impetum ad inferos fecit, sanctosque rapiens ad eterna remeauit. Quartum, quod dicit de muliere mecha, hic mulier Ecclesia intelligitur, que dudum sequens idola, fornicata ibat  post deos alienos; sed ubi, cognita ueritate, sedes [g 1Kb] quas dudum collegerat, cum semel fuerit baptismo lota, deposita conuersatione seculi, moritur diabolo, [h 1Kb] renascitur Deo.




SERMO XuIII. In dedicatione ecclesie I.





ADMONITIO.

Quatuor sunt codices Laurentiani, uidelicet 39 Plut. XuIII, 42 Plut. XuI, 172 biblioth. olim metrop. eccl. Florent., et 174 eiusdem biblioth., in quibus hic sermo S. Maximo episcopo Taurinensi attribuitur. Nonnullos ex multis recensemus, qui S. Augustinum auctorem inscribunt. Exstat reuera in cod. Sancti Petri 40 F, pag. 74, cum titulo: Sermo S. Augustini episcopi de Dedicatione templi uel altaris. Eodem sub nomine ipsum complectuntur codices, uallicellanus 25, Farfensis, basilice Lateranensis pag. 219, Albanus, etc. In cod. uatic. 3836, pag. 190, est anonymus cum epigraphe: Incipit homilia in dedicatione ecclesie. In breuiario Romano prior pars eiusdem legitur in tres lectiones pro festo Dedicationis ecclesie distributa, S. August. nomine exornata. At monachi congreg. S. Mauri, cum S. doctoris in eo uenam non compererint, sed potius sancti Cesarii, inter spurios sermones num. 229 collocarunt. Nos etiam dubii de eius sinceritate in nostram appendicem pariter traduximus.

61 ARGUMENTUM.--- Quidquid in templis manufactis agitur, totum in nobis spirituali edificatione completur. Conscientias nostras, quantum possumus, cum Dei adiutorio custodire diligenter studeamus.

Quotiescunque, fratres carissimi, altaris uel templi festiuitatem colimus, si fideliter et diligenter [i 1Kb] attendamus, et sancte ac iuste uiuimus, quidquid in templis manufactis agitur, [i 1Kb] totum nobis in spirituali edificatione completur. Non enim mentitus est ille qui dixit: Templum enim Dei sanctum est, quod estis uos ; et iterum: Nescitis quia corpora uestra templum sunt Spiritus sancti . Quibus meritis per gratiam Dei meruimus fieri templum Dei, quantum possumus [k 1Kb] cum Dei adiutorio laboremus,  ne Deus noster in templo suo, hoc est in nobis ipsis inueniat quod oculos sue maiestatis offendat; sed habitaculum cordis nostri euacuetur uitiis; claudatur diabolo, et aperiatur Christo; et ita laboremus, ut nobis bonorum operibus clauibus ianuam regni celestis aperire possimus. Sicut enim malis operibus, quasi quibusdam seris ac uectibus, uite nobis ianua clauditur; ita absque dubio bonis operibus aperitur. Et ideo, fratres carissimi, unusquisque consideret conscientiam suam, et quando se [l 1Kb] antiquo crimine uulneratum esse cognouerit, prius orationibus, ieiuniis, eleemosynis studeat mundare conscientiam suam, et sic eucaristiam presumat accipere. Si enim agnoscens reatum suum, ipse se a diuino altari subduxerit, cito ad indulgentiam diuine misericordie  perueniet. Quia, sicut qui se exaltat humiliabitur, ita econtrario, qui se humiliat exaltabitur. Qui enim, sicut dixi, agnoscens reatum suum sese [a 1Kb] ab altari Ecclesie humiliter pro emendatione uite remouere uoluerit, ab eterno illo et celesti conuiuio excommunicari penitus non timebit. Rogo uos, fratres, diligenter attendite: si ad mensam cuiuscunque potentis hominis nemo presumit cum uestibus conscissis et inquinatis accedere, quanto magis a conuiuio eterni Regis, id est ab altari Domini debet se unusquisque inuidie uel odii ueneno percussus, aut iracundie furore repletus cum reuerentia et humilitate subtrahere, propter illud quod scriptum est: uade prius reconciliari fratri tuo, [b 1Kb] tunc offeres munus tuum . Et iterum: Amice, quomodo huc intrasti non habens uestem nuptialem ? Sic enim habet textus euangelice lectionis, quod quidam fecerit nuptias filio suo, [c 1Kb] et intrauerit ut uideret simul discumbentes; et uidens ibi hominem non habentem uestem nuptialem, dixit ad eum:  Amice, quomodo huc intrasti, non habens uestem nuptialem? Et illo obmutescente dixit ministris: Ligate illi manus et pedes, et proiicite eum in tenebras exteriores: ibi erit fletus et stridor dentium. Ecce qualem sententiam [d 1Kb] merebitur audire qui ad conuiuium nuptiale, id est ad altare Domini, 62 aut ebriosus, aut adulter, aut odium in corde retinens [e 1Kb] presumet accedere. Auertat hoc a nobis Deus, fratres carissimi, et concedat ut mala ista aut nunquam uelimus admittere, aut si admissa fuerint, sine ulla mora per penitentiam uel pacem sanare studeamus, et largioribus eleemosynis festinemus abluere, ne forte si cum peccatorum uulneribus ante tribunal eterni Iudicis uenerimus, ab illa eterna Ecclesia, et ab illa celesti Ierusalem perpetua excommunicatione separemur. Considerate ergo, rogo uos, fratres, si hodie aliquis a conuentu ecclesie huius pro aliquo crimine foras proiiciatur, in quanto dolore uel tribulatione erit anima sua; etsi intolerabilis dolor est de ista  ecclesia foras proiici, ubi ille qui proiicitur, et manducare, et bibere, et cum hominibus loqui potest, et habet spem ut iterum mereatur ad ecclesiam reuocari; quid putamus, qualis dolor erit si aliquis pro criminibus ab Ecclesia que est [f 1Kb] in celis, a conuentu angelorum uel sanctorum hominum congregatione fuerit separatus, [g 1Kb] cui nec solum sufficiet ad penam, quod foras proiiciatur, sed insuper in tenebras exteriores eterno incendio concremandus excluditur? Qui enim ab illa celesti Ierusalem excommunicari meruerit, [h 1Kb] non solum hanc penam habebit, quod nec manducare, nec bibere poterit, sed etiam penas infernales sustinebit, ubi est fletus et stridor dentium, ubi ululatus, lamentatio, et penitentia sine ullo remedio, ubi est uermis ille [i 1Kb] qui non morietur, et ignis qui nunquam exstinguetur; ubi mors queritur et non inuenitur, quia quibus in hoc seculo uita offertur, et nolunt accipere, in inferno querent mortem et non poterunt inuenire. Ibi erit nox sine  die, amaritudo sine dulcedine, obscuritas sine lumine; ubi nec diuitie, nec parentes, nec coniunges, nec filii, nec uicini poterunt subueniri, ubi nichil peccator inueniet [i 1Kb] nisi quod caste et iuste uiuendo per eleemosynarum largitatem transmiserit. Hec ergo cogitantes, fratres carissimi, tam casti et tam sobrii, et tam pacifici ad istud altare, Deo auxiliante, studeamus accedere ut ab illo eterno altari non mereamur excludi. Qui enim ad istud altare casto corpore et mundo corde cum secura et munda conscientia uenerit, ad illud altare, quod in celis est, felici transmigratione perueniet. Ad extremum, fratres carissimi, non est graue nec [k 1Kb] laboriosum quod uobis commendo. Omnes uiri, quando communicare desiderant, lauant manus suas, et omnes mulieres nitida exhibent linteamina, ubi corpus Christi accipiant. [l 1Kb] Non est graue quod dico, fratres: quomodo uiri lauant aqua manus suas, sic eleemosynis lauent conscientias suas. Similiter et mulieres, quomodo nitidum exhibent linteolum ubi corpus Christi accipiant,  sic corpus castum et cor mundum [m 1Kb] exhibeant, ut cum bona conscientia sacramenta suscipiant. Rogo uos, fratres, nunquid est aliquis qui in arca sordibus plena uelit mittere [n 1Kb] 63 uestem suam? Etsi in arca sordibus plena uestis non mittitur pretiosa, qua fronte in anima [o 1Kb] que peccatorum sordibus inquinatur, Christi eucaristia suscipitur? Et quia istis uerissimis exemplis loqui cepimus, [p 1Kb] etiam quod bene nostis, insinuo. Non puto esse aliquem hominem qui in arca sua, ubi pretiosas uestes habet repositas, acquiescat, aut carbonem uiuum, aut quamcunque scintillam includere. Quare hoc, fratres? Quia timet ne comburantur uestimenta, quibus in festiuitatibus induitur. Rogo uos, fratres, qui [q 1Kb] in arca sua non uult scintillam ignis includere, quare in anima sua flammam iracundie non timet accendere? Sed quare hoc fiat manifeste et euidenter agnoscimus. Ideo enim in arcam [r 1Kb] ignem non mittimus, quia diligimus uestem nostram. Flammam uero  iracundie ideo non exstinguimus, quia non solum non diligimus, sed etiam odio habemus 64 [s 1Kb] animam nostram, secundum illud quod dictum est: Qui diligit iniquitatem odit animam suam . Et ideo, fratres carissimi, exempla ista attentius cogitantes, [t 1Kb] arculas interiores, id est conscientias nostras, quantum possumus, cum Dei adiutorio custodire diligenter studeamus, ut cum dies iudicii uenerit in illa eterna et beata ecclesia, ubi nunquam habitare poterit malus, unde [u 1Kb] nunquam exire poterit bonus, non cum pannis ueteribus foras in tenebras exteriores exclusi appareamus, sed stola immortalitatis induti, castitatis uel iustitie gemmis ornati, eleemosynarum luce uestiti audire mereamur: uenite, benedicti Patris mei, percipite regnum , etc.; et illud: Serue bone et fidelis, intra in gaudium Domini tui ; ad quod gaudium nos Dominus [u 1Kb] sub sua protectione perducat, qui uiuit et regnat in secula seculorum. Amen.




SERMO XIX. Item de dedicatione ecclesie II.





ADMONITIO.

Cum in Laurentianis mox laudatis codicibus atque in Gotwicensi hic sermo sancti Maximi ornetur nomine, contra uero sancti Augustini in codicibus iisdem Sancti Petri, uallicellanis, Lateranensi et Casinensi 115 pag. 185, cumque a Maurinis in appendicem Sermon. sancti Augustini num. 231 referatur, inque Biblioth. Max. Patr. tom. uI, pag. 675 edit. 1677, Eusebio Gallicano episcopo ascribatur, fas nobis sit eumdem in appendice collocare.

ARGUMENTUM.--- Nonnulle ueteris Testamenti figure Christi Ecclesiam presignant, ac imprimis regina Saba de qua copiose sermonis auctor proponit.

Recte festa ecclesie colunt qui se ecclesie [a 1Kb] filios agnoscunt. Hec enim omnium credentium mater est, [b 1Kb] que natos ad mortem regenerat ad salutem, per quam Christus plus restituit in gratiam quam periit in natura. [c 1Kb] Et a Deo transgressoris degenerem prolem in adoptionem diuine paternitatis assumpsit; et de celo exheredatos celi [d 1Kb] reddit heredes. [e 1Kb] Hec est post Synagogam uocata, sed ante Synagogam promissa. [f 1Kb] Hec enim iam in primo homine prefigurata est. Nam sicut ex Ade latere fabricata est Eua; ita ex Christi corpore et uulnere redempta creuit Ecclesia. [g 1Kb] Hec intra arcam diluuio exundante seruata [h 1Kb] crucis beneficio, et baptismatis mysterium presignauit. Hec Sara sterilis, et desperata in senectute unico pignore [i 1Kb] fecunda presciuit. Ecclesia enim unicum, id est dilectissimum Dei populum  seculo iam senescente progenuit. Hec est regina illa de qua [i 1Kb] a Dauide dicitur: Astitit regina a dextris tuis in uestitu deaurato circumamicta uarietate ; id est diuersarum circumdata [k 1Kb] pretioso decore uirtutum. Hec est illa regina que uenit a partibus Aethiopie audire sapientiam Salomonis. [l 1Kb] En hec non tam ex una regione quam ex uniuersis mundi partibus [m 1Kb] reges quesitura conuenit. [n 1Kb] Sicut et euangelista commemorat , Regina Austri uenit a finibus terre audire sapientiam Salomonis. uenit Ecclesia ad Redemptorem et eruditorem suum, ut de stultitia erroris doctrinam perciperet ueritatis, de qua plenius sicut audiuimus [o 1Kb] Regnorum scribit historia, dicens: Et ingressa regina Saba Ierusalem cum multo comitatu [p 1Kb] et diuitiis, cum camelis portantibus aromata, et aurum infinitum nimis et gemmas pretiosas . uenit ad Salomonem et locuta est ei uniuersa que habebat in corde suo. Ergo in figura regine [q 1Kb] illius Ecclesia uenit ex gentibus a finibus terre imponens 65 finem  cupiditatibus uitiisque terrenis audire sapientiam  Salomonis, id est uiri pacifici Domini nostri Iesu Christi, [r 1Kb] qui fecit utramque unum, soluens inimicitias inter Deum et hominem in carne sua. uenit post ueteres et profanas superstitiones audire et discere de [s 1Kb] fidei illuminatione, et iudicio futuro, de anime immortalitate, [t 1Kb] de spe remunerationis et gloria. uenit ergo in Ierusalem cum multo comitatu, id est, non iam cum una tantum gente Iudeorum, sicut prius Synagoga solos habuit [u 1Kb] Hebreos, [u 1Kb] sed totius mundi gentibus diuersisque nationibus. uenit ergo exhibens munera digna Christo, aurum et gemmas pretiosas, et hoc camelis portantibus, id est ex gentili populo uenientibus, [x 1Kb] qui prius uitiorum feditate distorti fuerant, et malorum [y 1Kb] oneribus curui ac peccatorum prauitate deformes. [z 1Kb] Cum his tanquam muneribus regina hec ingreditur ad pacificum regem Christum exhibens secum fidei aurum, [aa 1Kb] puritatis incensum, pretiosarum splendores gemmarum, [bb 1Kb] scilicet insignia ornamenta uirtutum. Et locuta est ei uniuersa que habebat [cc 1Kb] in corde suo, id  est aperuit ei cor suum, manifestauit ei occulta conscientie sue in confessione et penitudine precedentium delictorum. [dd 1Kb] uideamus que agat hec regina. uidens, inquam, regina Saba omnem sapientiam Salomonis, et domum quam edificauerat, et cibos mense eius, et holocausta que offerebat in domo Domini, non habebat ultra spiritum . Quid erat rationis ut prepotens regina domum, expensas et cibos regios tantopere miraretur? Ergo in hoc loco aliqua maiora nos oportet inquirere. [ee 1Kb] uidet ergo Ecclesia ex gentibus congregata sapientiam Christi, id est, post carnalia instituta gentilium, post humanam et animalem doctrinam philosophorum accepit intellectum [ff 1Kb] salutis, et uite inspexit spiritualium bonorum uirum. Agnouit uerum fabricatorem celi et terre, potentissimum humani generis conditorem, de cuius sapientia dicitur: [gg 1Kb] Omnia in mensura, et pondere, et numero constituisti . uidit et domum quam edificauerat, id est incarnationem hominis assumpti, [hh 1Kb] de quo dicit Apostolus: In quo habitat  omnis plenitudo Diuinitatis corporaliter. .  uidit 66 et cibos Salomonis, id est [a 1Kb] uelut is de quibus dicebat: Meus cibus est ut faciam uoluntatem eius qui misit me Patris . Cibus Christi est salus nostra. Reficitur celestibus epulis, profectibus nostris. Cibus eius sumus, dum acquisiti Ecclesie in membra [b 1Kb] eius, corpus, quod transimus; uel cibus salutaris sacramenta celestia, de quibus dicitur: Panem celi dedit eis, panem angelorum manducauit homo . uidit et holocausta eius, orationum sine dubio supplicationumque [c 1Kb] ministeria, [d 1Kb] et obstupuit ubi uidit inestimabiles diuitias Domini sui; dixitque ad regem: uerus est sermo [e 1Kb] quem audieram in terra mea super sermonibus tuis et super sapientia tua, et non credideram narrantibus donec ipsa ueni ac uidi oculis meis, et probaui quod media pars nuntiata mihi non fuisset; [f 1Kb] maiora sunt sapientia et opera tua quam rumor quem audiui . Cum ergo [g 1Kb] peruenit regina hec, siue Ecclesia, siue quecunque anima sancta, cum peruenerit in eternam Ierusalem, id est uisionem pacis, et ingressa  fuerit beatam requiem et gloriam celestium promissorum, multo plura et magnificentiora perspiciet quam ei in hac terra per sacra eloquia, per prophetas et apostolos nuntiata fuerunt. Nunc enim [h 1Kb] tanquam per speculum et in enigmate, tunc autem oculis suis uidebit, id est facie ad faciem. Cum, inquam, unaqueque anima fidelis ac sancta in illo seculo [i 1Kb] plena bonorum fructibus, diuinis fuerit presentata conspectibus, exhibens seipsam exemplum,  [i 1Kb] Deo suo perferens digna celo, et ualitura celum, multiplicia munera, gemmas misericordie, iustitie margaritas, [k 1Kb] diuersorum odoramentorum merita, id est aromata compunctionis, et suaue olentis balsama castitatis perferens, sicut dixi, aurum [l 1Kb] infinitum nimis, id est integrum [m 1Kb] in se reconsignat pio inestimabili pretio Redemptori spiritualibus cordis et corporis oblationibus placitura, ut possit [n 1Kb] celestium mirabilium inserenda uocem prophetice exsultationis assumere: Introibo in domum tuam cum holocaustis . Tunc beata et [o 1Kb] illustris anima intus stupendas remunerationes, quas uidet uitas constitutas, ineffabilibus regine huius uerbis uti ad Deum poterit, dicens: uerus est sermo quem audiui in terra mea super 67 sermonibus tuis, maiora sunt opera tua quam rumor quem audiui. Hoc est dicere: O Domine, de retributionibus tuis magna quidem sperare presumpsi, sed maiora percepi; [p 1Kb] uincit manifeste, quam cerno, multitudo tue dulcedinis magnitudinem cogitationis mee. Sensum superat exspectationis  effectus, et reuera id quod parat Deus diligentibus se, fide non comprehenditur, spe non attingitur, 68 caritate non capitur, desideria et uota transgreditur. Acquiri potest, estimari non potest. [q 1Kb] uidebit homo merita sua [r 1Kb] inseparabili retributionum largitate crescere. Habebit de perceptione fructum, non habebit de [s 1Kb] satietate fastidium. Ad que nos bona perducat qui uiuit et regnat in secula seculorum. Amen.




SECUNDA CLASSIS.



[SERMONES.]



SERMO XX. De S. Eusebio episcopo et martyre uercellensi I.





ADMONITIO.

Quid sentiamus de his sermonibus a Muratorio in tom. Iu Anecdotorum editis, satis in superiore prefatione diximus. A uenetis quoque typographis et ab Andrea Gallandio, cuius lectionem sequimur, iidem uulgati sunt.

ARGUMENTUM.--- S. Eusebio beatus Exuperantius, eius discipulus, similis. S. Eusebii uirtutes atque imprimis fortitudo; qui monachos instituit eosdem esse quos clericos; hereticorum fraudulentis artibus restitit, ut fidem incolumem seruaret; Arianorum perfidia martyr obiit, Machabeorum choro annumerandus.

Ad S. martyris Eusebii laudem aliquid addere, decerpere  est; tam ineffabilium enim doctrinarum magister exstitit, ut merita eius facilius cognosci possint quam sermonibus explicari. Tantum ergo de eo conscientia retinet quantum oratio et narratio non preualet. Igitur gesta illius non uerbis adornanda sunt, sed perstringenda sententiis; presertim quia nos scimus eam rem promere non debere sermonibus, quam uidemus iam comptam esse uirtutibus; cum dicat Apostolus: Regnum Dei non in sermone  est, sed in uirtute . Ergo ad merita eius aliquid addere uelle, decerpere est, me precipue, qui et ignarus rerum gestarum sim, et litterarum imperitus sacrarum, et rudis sacerdotalium functionum. Potuissent autem predicari hec sancti precessoris mei usu facilius, experimento probatius, doctrina preclarius: domnum et patrem specialiter beatum Exuperantium loquor, qui fuit eius minister in sacerdotio, comes in martyrio, particeps in labore. In cuius uultu sanctum quoque Eusebium uidere nos credimus, et quasi in quodam speculo bonitatis illius imaginem contuemur; facile enim cognoscimus qualis magister fuerit, cuius talem uidemus esse discipulum. Sed quoniam confessionis illius similis hunc gloria comitatur, mauult reticere laudes paternas, ne proprias pariter iactare uideatur. Quid ergo de martyris Eusebii gloria predicem, cuius tota plebs ista sit gloria? Et cum dicat Scriptura: Gloria patris est filius sapiens ; quante huius sunt glorie, qui tantorum filiorum sapientia et deuotione letatur?  In Christo enim Iesu per Euangelium ipse nos genuit. Quidquid ergo in hac sancta plebe potest esse uirtutum et gratie, in S. Eusebii magisterio reperitur. Ex hoc autem quasi uirtutum fonte lucidissimo riuulorum puritas emanauit. Nam quia castitatis uigore pollebat, propositum uirginitatis instituit; quia abstinentie gloriabatur angustiis, monachorum introduxit forte seruitium; quia blandimentis erat preditus lenitatis, cunctorum ciuium in Deum prouocauit affectum; quia pontificii administratione fulgebat, plures ex discipulis sacerdotii sui reliquit heredes; quamuis nonnulli liberis suis relinquant auri argentique thesauros, nemo tamen sancto Eusebio ditiores reliquit: siquidem omnes exstiterunt aut sacerdotes, aut martyres. Nam, ut cetera taceam, illud quoque admirabile est, quod in hac sancta Ecclesia eosdem monachos instituit esse quos clericos, atque iisdem penetralibus sacerdotalia officia contineri, quibus et singularis castimonia conseruatur,  ut esset in ipsis uiris contemptus rerum et accuratio leuitarum: ut si uideres monasterii lectulos, instar orientalis propositi iudicares; si deuotionem clerici perspiceres, angelici ordinis obseruatione gauderes. Illud autem tacere omnino non arbitror, quod cum Arianorum detestabilis perfidia totam cum uniuerso mundo Italiam perturbasset, atque eiusdem pestilentie sacerdotes simplicitatem S. Dionysii martyris captiuassent, ita ut subscriptionem eius uinculum retinerent, qua illum e manibus eorum sapientia liberauit. Sicut enim ait S. apostolus Paulus: Factus sum Iudeis tanquam Iudeus, ut Iudeos lucrifacerem ; ita Eusebius hereticis hereticum se esse mentitus est, ut de heresi filium liberaret. Dixit enim se eorum consentire perfidie, hoc sibi placere quod illis; sed quod sibi filium Dionysium in subscribendo preponerent grauiter se moueri.  uos enim, inquit, qui dicitis Filium Dei Patri Deo equalem esse non posse, cur mihi filium meum pretulistis? Qua illi ratione permoti statim S. Dionysii chirographum deleuerunt, priorem locum subscribendi beato Eusebio deferentes. Quos ille increpans et irridens, ait: Neque ego me uestris sceleribus polluo, neque filium meum uobiscum participare permitto. Unde cum dicat 69 Euangelium in hac generatione prudentiores filios tenebrarum quam lucis: ecce his ipsis tenebris prudentior filius lucis inuentus est. Tunc illi grauiter indignantes ita nequitiam suam fuisse delusam, nouis eum per Constantium principem passionibus uexauerunt; nam post multas iniurias Orientis plage illum exsilio relegarunt, in quo tanta passus est, ut martyrii inuictam uictoriam reportaret. Dicitur enim inter cetera passionum genera hoc penale passionis supplicium pertulisse, ut dum interrogaretur ab Arianis, et se eorum communicare perfidie denegasset, scalarum procliui tractu supinis pedibus ad imum usque pertraheretur;  et iterum reuocatus ad summum, interrogatus denuo, cum eadem respondisset, eadem pateretur; ac frequentem interrogationem frequenter huiusmodi supplicium fuerit subsecutum. In qua passione S. Eusebii martyris licet fuerit quassatum caput, elisum corpus, membra confracta, animus tamen fidei mansit inuictus. Nam quanto plus Ariana perfidia corporaliter lacerabat, tanto magis eum catholica integritas spiritualiter refouebat. Quem quidem scalarum ascensum atque descensum possumus dicere quem Iacob somnians prophetauit: et sicut ille uidit etiam istas scalas ab imo ad celestia 70 usque pertingere; siquidem per has et Eusebius ascendit ad celum, et Ariani ad inferos descenderunt. Unde, fratres, S. Eusebium Machabeorum martyrum choro annumerandum puto. Siquidem illi singulis membris martyrium pertulerunt; hic autem totius corporis passione Dominum sit confessus, nec disparem eorum esse gratiam, quos etiam una dies  in martyrio copulauit.



Inter ista, carissimi, de Machabeis fratribus quam maxime exsultare nos conuenit, quorum mesta quidem passio, sed leta uictoria hodiernam nobis festiuitatem multiplici gaudio cumulauit. Quandoquidem propugnatores euangelice fidei custodesque paterne legis unum confessi Dominum sub unius Dei certamine triumpharunt. Sicut enim Machabei ob honorem Dei omnipotentis tyrannica uicere tormenta, ita beatum Eusebium Dei sui iniuriam refellentem persequentium non potuere superare supplicia. Atque ideo nos presenti die sanctorum de morte gaudeamus, quia perpetuam non dubitamus eos uitam meruisse post mortem.




SERMO XXI. Item de S. Eusebio episcopo et martyre uercellensi II.


ARGUMENTUM.--- S. Eusebius indiuisam uerbi cum Patre unitatem defendit. Ecclesia manibus iniquorum pulsus, secum, quocunque ibat, portabat Ecclesiam. De agonibus laboribusque quos ille pertulit; de fortitudine matris Machabeorum martyrum, deque grauissimis quibus hi necati sunt suppliciis.

Dum ad obsequia uenerande recordationis communis patris nostri Eusebii confessionis eius honore concurrimus, religiosum reddimus famulatum perpetuo confessorum auctori. Quidquid enim erga electos Dei deuotionis impendimus, Deo totum, qui electos suos sanctificat, exhibemus. Quis autem sanctorum memorias confessorum non pleno perfectoque amore ueneretur, de quibus Dominus ac Saluator noster ait: Qui me confessus fuerit coram hominibus, confitebor et ego eum coram Patre meo, qui est in celis . ualde ergo nobis est salutare, quod beati  Eusebii suspicimus merita, quem pro retributione seruate fidei apud sempiternum Patrem ceternus Filius confitetur. Aduertite itaque, carissimi, quantam beato Eusebio parauerit gloriam uixisse Christo, et mortem non timuisse pro Christo, ut ait Apostolus. Mihi autem uiuere Christus est, et mori lucrum . Erat utique uita illi Christus, quia per spiritualium uirtutum tramitem gradiens, absque Christo uiuere nesciebat. Erat ei et mori lucrum, quia si damno presentis uite transiret e seculo, ad Christum pergens, celi se nouerat diuitias lucraturum. Unde et gloriosissimus iste confessor Christum Dominum et uiuens quesiuit, et moriens acquisiuit. Quesiuit uiuens Christum, cum salutaria eius precepta custodiens indiuisam uerbi cum Patre asseruit unitatem. Acquisiuit eum moriens, cum ad societatem regni eius corporis morte transiuit: et quia unam Patris Filiique, sicut est, substantiam non negauit,  exsilia, carcerem, uerbera, famem, sitimque sustinuit, que omnia fideliter superans, uitam, quam dilexit, inuenit; et mortem, quam non timuit, triumphauit. Nam quid aliud est calcare mortem, quam uiuendo fideliter uitam possidere post mortem, et obeundo cum fide perpeti sancti nominis tenere memoriam? Ecce tempora temporibus cedunt; generationes generationum successione pretereunt. Beatus uero Eusebius etatum nostrarum curricula cuncta transcendens, et in Christi est confessione perpetuus, et in nostra deuotione continuus. Nec sane est dubium quod pie sancteque uiuentem et indeficiens uita comitetur, et honor subsequatur eternus. Hic est, fratres, uenerandus Eusebius, qui dum peregrinantem apud perfidos fidem fideli sua peregrinatione defendit, ad patriam uere fidei tendens, consortium celestis emeruit ciuitatis. Pulsus quidem est Ecclesia manibus iniquorum, sed uir fidelissimus secum quocunque ibat, portabat Ecclesiam. Aut non in illo erat Ecclesia, cuius catholicum fortissimumque pectus  eternus Ecclesie auctor habitabat? Sed iam uideamus quos pro fide confessor egregius agones egerit laboresque pertulerit. Fertur namque ita penali quadam habitatione conclusus, ut homine breuior esset domus, et carcerato carcer angustior, quatenus tali illo in ergastulo stanti iacentique esset ferale supplicium, ut quidquid cruciatuum sancto de corpore exigere possit tortor immitis, hoc tristissime mansionis illius operarentur angustie. Inedia super hec affligebatur et siti, sed nesciebat propugnator salutaris fidei penurie necessitate lassescere. Nesciebat, inquam, Eusebius cibi ac potus inopia superari, cui uerbum Dei uiuus erat panis, et quem sanctus Spiritus effuso desuper ubertatis sue rore potabat. Nam que illi poterat animi corporisque deesse substantia, qui omnipotentis Patris, et Unigeniti eius, et sancti Spiritus unam et consempiternam deitatem confessus in eternum partum euangelicis uberibus lactabatur? Quid ergo de martyrio huius defuit, qui  tot martyrii certamina desudauit? Accedit etiam in augumentum letitie nostre, quod pariter hodie Machabeorum fratrum celebratur natalis, quos mater fecunda Deo religioso partu edidit , pio lacte nutriuit, fideli educatione prouexit: 71 ut appareat nobilissimam matrem pignoribus suis  non solam terreni corporis contulisse naturam, sed etiam celestis animi transfudisse propositum, et cum diuersa in fratribus etas etiam membrorum uarietate distaret, in confessione tamen diuini nominis, concors in eis nesciuit discrepare germanitas. Propter quod mirabilis femina gloriosius se amittere filios quam genuisse gaudebat. Que de Dei sui certa promissis, suaque secura de fide, inter tormenta morientium pignorum interrita et inuicta consistens iunioris nati uitam, etiam tyranno offerente, contempsit, sciens cum presentis mercede mortis indefiniti [Forsan indefinite] perennis uite tempora mercaturum; docuitque laudabilius mater, ubi Dei agitur de honore, filiis ut recte parcatur, non esse parcendum. Quis non huiusmodi feminam toto attonitus stupore miretur, que acerbissimo tantorum in obitu filiorum naturalis dilectionis oblita, immobilem Deo seruauit affectum? Quid autem de fortissimis adolescentibus loquar, uel quo potissimum sermone dicetur, quante illud uirtutis, quanteque fuerit fidei,  magis illos obedisse matri mortem suadenti, quam cessisse regi nunc inferenti uulnera, nunc munera 72 promittenti? Mirabiles quidem de suppliciis suis iuuenes, sed propriis quisque cruciatibus urgebatur. Multo uero mirabilior mater, que potuit inflexa persistere, cum tantorum eam pariter filiorum tormenta torquerent. Nam primus ex illis succensa flammis sartagine frigebatur; sed magis matrem totis uisceribus igne genuino ardens frigebat affectio. Alterius caput, ut lectum est, cute cum capillis detracta iniserabiliter nudabatur; at illa, ne penis talibus filius uinceretur, uelut a uertice innodata crinibus, materne pietatis metu suspensa pendebat. Alii lingua perfidorum manibus et ferro est impietatis abscissa; sed aduersus furentem tyrannum fortior in matre truncati filii lingua uiuebat. Et quid plura, carissimi? ut omnium filiorum suorum mater est afflicta tormentis, ita omnium adornata uictoriis, que gentili mors [F. leg. mox] perempta gladio optabili morte decessit;  ut que docebat pro Dei honore moriendum, ipsa Deum suo honoraret occasu. Et ideo totis nunc gaudiis exsultemus, quia hunc nobis diem in omnem letitiam, et pro defensione paterne legis Machabea progenies, et euangelice ueritatis assertor beatissimo obitu semper Deo fidelis Eusebius consecrauit.




SERMO XXII. Item de S. Eusebio et de Machabeis, uercellis habitus, III.





ADMONITIO.

Consulenda sunt que diximus in admonitione ad sermonem: In natali Machabeorum et S. Eusebii uercellensis episcopi, supra, col. 611, uariantesque ibidem adnotauimus lectiones; quem, ut exstat apud Gallandium, uulgamus.

ARGUMENTUM.--- Eusebius ignotus, concordantibus repente populorum uotis, et sacerdos Christi, et pater fit ciuitatis uercellarum, de collegio consacerdotum, aliisque rebus preclare ab eodem gestis. De fortitudine Machabeorum.

Licet me, fratres, debitum caritati uestre exhibere sermonem imperitia pudorque reuocet, et trepida semper rudimenta deterreant, dat tamen fiduciam  trepidanti amor uenerabilis uiri presentis antistitis; affectionis etiam uestre ab incunabulis admodum meis probata dilectio omnem pauidi uim timoris excludit, et super omnia gratia me beate recordationis domni patrisque nostri confessoris impellit, quem pro celestium institutione uirtutum pie magis deuotionis oblectat officium quam pompa uerborum. Cui quamuis a me exigua et parua dicantur, placitura non dubito, que dicentur ab eo quem ipse in Ecclesia sua natum et generatum spiritalis uberis uitali luce nutriuit. Etenim pios parentes, cum primum paruulos eorum natura prouocat ad loquendum, suauiore quodam gaudio infantie ipsius illimate lingue balbutiens sermo delectat. Et tunc eorum loquendi modus est dulcior, cum adhuc trepidantibus labiis per infracta  uerba nequeunt explicare quod cupiunt. Unde, fratres, quanquam tenuis sensu et lingua pauper, celestia reuerentissimi uiri merita equiparare non ualeam; illa me tamen ratio quam maxime consolatur, quia impossibilitatem stupentis ingenii mei magnitudo dilectionis excusat, nec aliqua me offensio de presumptione mordebit, ubi imperitiam commendat deuotio, et ubi amor uerecundiam uincit. Quis itaque, carissimi, in laudem beati Eusebii non tota animositate  prorumpat, cuius gloriam, etiamsi nostra lingua reticeat, toto pene orbe innumerabilium uirtutum eius monumenta testantur? Hic namque est de quo tanta fuit diuini prerogatiua iudicii, ut sicut relatio fidelium patrum in nostram quoque notitiam pertulit, cum ignotus huc properasset aduena, concordantibus repente populorum uotis, et sacerdos Christi, et pater nostre fieret ciuitatis. Nec illud in electione eius obesse potuit, quod uidebatur ignotus; quoniam quem iudicia latebant humana, omnipotentis Dei latere prescientia non potuit. Denique uultis nosse quam speciali superne uocationis sit gratia consecratus? Ecce dedit eum uite integritas fideique perfectio, et precipuum sacerdotem, et gloriosissimum confessorem. Hic docuit intra unius diuersorii  septum uarios cohabitantium mores in unam coire concordiam; tantaque apud illum fuit mensura et disciplina uiuendi, ut quotidiano accrescente profectu habitaculum illud non iam diuersorum congregatio clericorum, sed consacerdotum collegium uideretur, in tantum ut tanquam de seminario optimi germinis per complurimas ciuitates expetentibus populis largiretur lectissimos de sua institutione pastores. Erat enim in omnibus, tanto principe precedente, spiritalium officiorum indefessa sedulitas, parcimonie sobrietatisque sanitas, caritatis dulcedo, mansuetudinis gratia, custodia castitatis. Que omnia, fratres, etsi generatio nostra adimplere non preualet, habet tamen in patre optimo posteritas quid miretur. Quid illud dicam? Quod peregrinationem perpeti, exsilia penasque multiplices salutaris fidei assertione promeruit; quod ieiuniorum uigiliarumque exercitiis roboratus, nec a uia ueritatis inflexus, constantissimo 73 uigore pectoris de perfidie auctoribus triumphauit. Et inde est, carissimi, quod mors eius  omni uita est clarior, inde quod sacerdotium ipsius deuotione fidelium perdurante communem mortalium non sentit occasum. Quid etiam de beatissimis septem fratribus Machabeis potissimum dicam? qui dum furentis Antiochi terrore calcato, legalia Testamenti ueteris precepta non deserunt, ad consortia Regis eterni et beatam Euangelii gloriam peruenerunt. Et sicut fuit illis unius uteri germana natiuitas, ita facta est eis unius fidei fraterna uictoria. Qui in modum candelabri illius quod septeno lumine quondam lucebat in templo, septem passionum suarum lampadibus mundi facem radiarunt. Et sicut illi tunc candelabro sacerdotis cura oleum pro luminis perseuerantia ministrabat; ita his omnipotens Dominus ad illuminandam eorum fidem de thesauro glorie sue S. Spiritus profudit unguentum. Inter hec mater uenerabilis talium filiorum morte letissima una et sola merebat tristitia, ne quis dulcium pignorum suorum pro sanctificatione diuine legis aut nollet aut timeret occidi.  Illa uero quanti miraculi res est, quod ad augmentum presentis letitie in unum diem assumptio sancti Eusebii nostri et Machabeorum uictorie conuenerunt! Quam similis eorum pugna! Quam indifferens est triumphus! Illos enim Antiocho seuienti anxia obtulit mater; hunc insaniente diabolo in spiritale certamen credentium omnium mater sollicita produxit  Ecclesia. Machabei multimoda tormentorum genera patienter ac fortiter pertulerunt, ne porcinis carnibus, que tunc habebantur illicite, deuota Deo corda polluerent. Beatissimus autem pater Eusebius innumeros grauissimosque hereticorum sustinuit cruciatus, ne Ariane inquinamento perfidie purissimi pectoris sui conscientiam macularet. Primus ex illis septem fratribus, ut audistis, quia immobilis perstitit, manibus pedibusque 74 truncatus est. Eusebius autem in ueritate fidei perseuerans heretice uoluntati nec itinere pedum, nec manuum subscriptione consentit. Secundus ex eis, ne caput uere salutis amitteret, contentus est capitis sui cute nudari. At uenerandus Eusebius, dum caput suum pro membris Ecclesie persecutoribus obiicit, tegmentum celestis capitis non amisit. Tertius Machabeorum postulatus linguam constantissime protulit impiorum manibus abscindendam, ut que pro toto corpore fuerat prolocuta, totum corpus suum preiret ad Deum. Eusebius uero linguam suam aduersus tyrannum fidei et expugnationem  diabolici erroris armauit, non timens amittere quam sciebat sibi et amissam perire non posse. Quartus autem, quintus, et sextus, ut lectum est, sine descriptione penarum, Antiochum regem uerbis acrioribus increparunt. Eusebius nichilominus inter innumera tormenta ac diuersa supplicia, tam fortia, tam magnifica est locutus, ut increpatione uerborum eius impia perfidorum pectora torquerentur. Septimus etiam in paterne legis defensione persistens, Antiochum doli plenum, honores ac diuitias promittentem mirabili magnanimitate contempsit. Eusebium autem nec honoris sacerdotalis ambitio, nec paupertas exsilii a uere fidei propugnatione diuertit; sed per sanctam inopiam ineffabiles diuitias conquisiuit, et sacerdotium suum sacerdotii ipsius amissione seruauit. Gloriosissima etiam mater non cedentibus filiis iratum superauit Antiochum; et Ecclesia Christi, Eusebio uincente perfidiam, ipsum impietatis auctorem diabolum, reddita mundo ueritate, calcauit. Hec est  igitur beatissimo confessori cum Machabeis fratribus certaminis glorieque communio. Huius diei nobis est annis omnibus multiplicanda et honoranda festiuitas, in quo in eternam beatitudinem et assertores Testamenti ueteris transierunt, et noui Euangelii propugnator assumptus est.




SERMO XXIII. Item de S. Eusebio et de Machabeis Iu.


ARGUMENTUM.--- Rursum preclare ab Eusebio res geste; collegium imprimis sacerdotum eius opera institutum, ac fidei confessio suppliciaque Machabeis inflicta recitantur.

Quanquam, dilectissimi fratres, beati patris nostri summi sacerdotis et confessoris Eusebii indignus sim filius et minimus seruus, insignibus tamen meritis ac uirtutibus uel exiguam dependo pro uiribus seruitutem. Etsi hec ille in celestibus agens, et cetui associatus euangelico non requirit, nos tamen nostri memores ingerimus quod debemus. Quod quidem illa quam maxime confidentia audeo, quia non dubito  eum, quamuis a me humilia et parua dicantur, famuli ac nutritii sui sermone non examinantis iudicio, sed diligentis affectione pensare. Atque ideo omni cum gaudio obsequium patri, officium sacerdoti, honorem deferimus confessori. Hic itaque cum in hac urbe dispensante Deo summi gradum pontificii suscepisset, ut uniuerso clero suo spiritalium institutionum speculum se celeste preberet, omnes illos secum intra unius septum habitaculi congregauit, ut quorum erat unum atque indiuisum in religione propositum, fieret uita uictusque communis. Quatenus in illa sanctissima societate uiuendi inuicem sibi essent conuersationis sue et iudices et custodes: et dum alter alterius humilitatem prefert, continentiam stupet, suspicit castitatem, patientiam laudat, miserantis animi predicat bonitatem, ieiunia uigiliasque miratur; omnes  ab omnibus discerent quod in se singuli non habebant. Que cum ita essent, in uniuersorum tamen pectora bonorum omnium plenitudo magni eius Eusebii de fonte manabat; atque ita fiebat ut dum in diuina precepta exemplis se mutuis excitant, in diuersorio illo non tam hominum esset congregatio quam uirtutum. Cum uero Christianam fidem et ecclesiasticam pacem toto orbe Ariana turbaret impietas, et Diuinitatis rebelles, terrore regio, exsiliis diuersisque suppliciis in consensum perfidie sue simplices quosque cogeret sacerdotes; Eusebius noster supra petram suum constituens fundamentum, tantus ac  talis emicuit, ut eum inter fremitus fluctuum mundanorum nullus error inuolueret, potestas nulla terreret. Nam, ut relatio paterna nos docuit, ita humili angustoque carcere clausus reseratur, ut neque stans neque iacens haberet porrigendi sui corporis libertatem. Premebatur quidem habitatione penali, ne inclinum caput erigeret, sed passionis ipsius merito uerticem suum attollebat in celum. Arctabatur nichilominus carceris breuitate, ne lassantia in requiem genua relaxaret; sed ueritatis gradiendo semitas per 75 amena paradisi incorrupte fidei sue uestigia dilatabat. Subtrahuntur etiam illi, ut ipsius scripta testantur, cibi potusque ministeria; sed nulla ille carnalis esce fatigabatur inedia, qui confitendo eternitatem Christi celesti uerbi pane uiuebat. Nec cogi unquam potuit ut imperio perfidorum necessitate  corporea statum fidelis anime subiugaret. Et quamuis beatus Eusebius in tanto fidei prelio aduersa omnia, Deo, cui militabat, iuuante, superaret, omnes tamen illas iacendi angustias, atque illam famis inopiam tolerabilius perferebat [* 1Kb] qui exercuerant illum; lectulus durior et sanctioris propositi continuata ieiunia [* 1Kb] . Hic uere cum apostolo Paulo et dicit et docet: Quis nos separabit a caritate Christi? tribulatio? an angustia? an persecutio? an fames ? et reliqua. Et recte non potuit a Christo tribulationibus et angustiis separari, qui non potuit cogi ut a Patre Filium separaret. Et quanquam de suauitate gestorum eius nulla sit inuicem nobis dicendi audiendique satietas, nec beatissimorum tamen Machabeorum silentio est pretereunda uictoria , quia et ipsos hic idem dies ereptos seculo magno cum triumpho transmisit ad celum. Et quamuis chorus ille fortissimus ad Deum suum inter tormenta transierit, non tamen impar est Eusebius, qui confutata perfidia ad eumdem Deum uicta post tormenta migrauit. Et ut manifestius  aduertamus Eusebii nostri inferiorem non fuisse uictoriam, illi ueteri pro lege certarunt, hic nouo pro Euangelio dimicauit; illi pro preceptis quidem Dei subiacuere suppliciis, Eusebius autem pro Deitatis ipsius ueritate conflixit; restiterunt illi Antiocho regi, ne illicitis tunc carnibus uescerentur, obstitit ille diabolo, ne heretici sermonis fermento panem nobis dominicum 76 macularet. Exsultemus itaque, fratres, Deo nostro agentes gratias, quia sub hac presentis diei deuotione gemina festiuitate letamur,  Eusebii quippe suspicientes triumphum, et uictricum Machabeorum tormenta mirantes. An non mirabiles Machabei, quos natiuitatis sue passionisque consortio et apud seculum fratres fuisse, et in celo uidemus esse germanos, qui pinguissimo egregie matris ab ubere et substantiam uiuendi, et uincendi suxere uirtutem? In tantam enim perfectionem lacte et sermone adoleuere materno, ut inseparabilis esset et in corde eorum sapientia et in corpore fortitudo. Denique Antiochus lectissimos iuuenes fidei propria et materna adhortatione constantes, ut a reuerentia paterne legis auerteret non acerrimis terrere suppliciis, non magnis potuit auocare promissis. Tantus enim in membris eorum uigor, tantus in pectore spiritus, tanta erat in responsione doctrina, ut spernendo penas, et confutando perfidiam impii regis, et terrorem uincerent et furorem. uenerabilis autem mater confessione parili, et consimili morte defuncta, letior ad pignora sua de hoc seculo profecta migrauit. Nec mirum si seuitiam regis in semetipsam  magnanimiter pertulit, que tam fortiter eam potuit et in filiis sustinere. uere beata mulier atque omnium prosequenda preconiis, quam pro fide Dei sui, et in occasibus filiorum, nulla carnis fregit affectio, et a tormentis proprii corporis nec sexus reuocare potuit nec senecta. Hec ergo sunt, carissimi, diei huius gaudia uotiua fidelium. Hec semper beato Eusebio et gloriosissimis Machabeis exhibeamus obsequia, quos in eternum regnum tempus quidem diuersum, sed dies eadem et fides una prouexit.




SERMO XXIu. De natali unius confessoris pontificis.





ADMONITIO.

De huius sermonis auctoribus confer que in appendicis prefatione scripsimus.

ARGUMENTUM.--- Cum Dominus singulis diuidat prout uult munera sua, non quantitas, sed usus celestis gratie in reddenda ratione a Deo penditur.

Scriptum est in lectione euangelica quia homo quidam peregre proficiscens uocauit seruos suos, et tradidit illis bona sua. Et uni dedit quinque talenta, alii duo, alii uero unum: unicuique secundum propriam uirtutem; et profectus est statim .

Homo iste paterfamilias Dominus Christus est, qui ad Patrem post resurrectionem uictor ascendit, uocatis apostolis doctrinam Euangelicam tradidit. Non pro largitate et parcitate alteri plus, et alteri minus tribuens; sed pro accipientium uiribus: quomodo et Apostolus eos qui solidum cibum accipere non poterant, lacte potasse se dicit. Denique et illum qui de quinque talentis decem fecerat, et qui de duobus quatuor, simili recepit gaudio, non considerata lucri magnitudine, sed studio uoluntatis. In quinque, et duobus, et uno talento uel diuersas gratias intelligamus, que unicuique tradite sunt; uel in primo omnes  sensus examinato, in secundo intelligentiam et opera, in tertio rationem, qua homines a bestiis separamur. Abiit autem qui quinque talenta acceperat, operatus est in eis, et lucratus est alia quinque. Acceptis terrenis sensibus celestium sibi doctrinam duplicauit, ex creaturis intelligens Creatorem, ex corporalibus incorporalia, ex uisibilibus inuisibilia, ex breuibus eterna. Similiter qui duo acceperat lucratus est alia duo. Et iste pro uiribus quidquid in lege didicerat in Euangelio duplicauit, siue et scientiam, seu opera presentis uite future beatitudinis typum intellexit. Post multum uero temporis uenit dominus seruorum illorum, et posuit rationem cum eis. Grande tempus est inter ascensionem Saluatoris, et secundum eius aduentum. Et accedens qui quinque talenta acceperat, obtulit alia quinque talenta dicens: Domine, quinque talenta tradidisti mihi, ecce alia quinque superlucratus sum. Ait illi dominus eius: Euge, serue bone et fidelis, quia super pauca fuisti fidelis, supra multa te constituam: intra in gaudium domini tui. Accessit autem et  qui duo talenta acceperat, et ait: Domine, duo talenta tradidisti mihi, ecce alia duo lucratus sum. Ait illi dominus eius: Euge, serue bone et fidelis, quia super pauca fuisti fidelis, supra multa te constituam: intra in gaudium domini tui. Utrique seruo, ut ante iam dixi, et qui de quinque talentis decem fecerat, id est de quinque corporis sensibus spiritaliter agens multiplicauerat, et uitam actualem bene peregerat; 77 et qui de duobus quatuor; id est qui hoc quod intellexit fratribus predicauit, et opera compleuit, et eosdem proximos, per bonum suum exemplum ad fidem duxit Christi, eidem patrisfamilias sermo blanditur, atque dicitur ei: Euge, quod est, bene gaude. Et notandum quod omnia que in presenti habentur, licet magna uideantur et plurima, tamen comparatione futurorum pauca et parua sunt. Quia super pauca fuisti fidelis, supra multa te constituam, id est in eterna quiete. Quid autem magis potest dari fideli seruo, quam esse cum Domino, et uidere gaudium Domini sui? In eterna etenim beatitudine collocatus, quod non habuerit in  merito, habebit in caritate; et tale gaudium habiturus erit de alterius gloria eminentiore, ac si sua esse uideatur. Intra, inquit, in gaudium, domini tui; ac si dicat: Suscipe que nec oculus uidit, nec auris audiuit, nec in cor hominis ascenderunt. Sed homo iste peregre proficiscens seruis suis bona tradidit, quia fidelibus sanctis spiritualia dona concessit. Et uni dedit quinque talenta, alii duo, alii uero commisit unum. Quinque enim sunt corporis sensus, uidelicet uisus, auditus, gustus, odoratus et tactus. Quinque igitur talentis donum quinque sensuum, id est exterior scientia exprimitur, duobus uero intellectus et operatio designatur. Unius autem talenti nomine intellectus tantummodo designatur. Sed is qui quinque talenta acceperat, alia quinque lucratus est; quia nonnulli sunt qui, etsi interna ac mystica penetrare nesciunt, pro intentione tamen superne patrie, docent recta que possunt, de ipsis exterioribus que acceperunt; dumque se a carnis petulantia, a terrenarum rerum ambitu, atque uisibilium uoluptate  custodiunt, ab his etiam alios admonendo compescunt. Et sunt nonnulli qui quasi duobus talentis ditati intellectum atque operationem percipiunt, subtilia de internis intelligunt, mira in exterioribus operantur. Cumque et intelligendo et operando aliis predicant, quasi duplicatum de negotio lucrum reportant. Bene autem alia quinque, uel alia duo in lucrum uenisse referuntur: quia dum utrique sexui predicatio impenditur, quasi accepta talenta geminantur. Sed is qui unum talentum acceperat, abiens fodit in terram, et abscondit pecuniam domini sui. Talentum in terra abscondere, est acceptum ingenium in terrenis actibus implicare, lucrum spirituale non querere, cor a terrenis cogitationibus nunquam leuare. Sunt namque nonnulli qui donum intelligentie perceperunt, sed tamen sola que carnis sunt sapiunt; de quibus per prophetam loquitur: Sapientes sunt, ut faciant mala ; bene autem facere nesciunt. 78 Sed dominus qui talenta contulit, rationem positurus redit; quia is qui nunc pie spiritualia bona tribuit,  districte in iudicio merita exquirit. Quidquid quisque accepit considerat, et quod lucrum de acceptis talentis reportet pensat. Seruus qui geminata talenta retulit, a domino laudatur atque ad eternam remunerationem perducitur cum ei uoce dominica dicitur: Euge, serue bone et fidelis, quia super pauca fuisti fidelis, supra multa te constituam, intra in gaudium domini tui. Pauca quippe sunt omnia bona presentis uite, quamlibet et multa uideantur. Sed tunc fidelis supra multa constituitur bona, quando, deuicta omnis corruptionis molestia, de eternis gaudiis in illa celesti sede gloriatur. Tunc ad gaudium Domini sui perfecte intromittitur, quando in illa eterna patria assumptus, atque angelorum cetibus admixtus, sic interius gaudet  de munere, ut non sit iam quod exterius doleat de corruptione. Depositionem [F. depositionis] ergo istius sancti solemnia celebramus, cuius talenta ista superius nominata credita non ignoramus. Quid est depositio? non tantum illa que sepeliendis in terra membrorum reliquiis clericorum manibus procurata est, sed et illa qua homo uinculis carnalibus absolutus, liber iturus ad celum talenta sibi credita Domino suo duplicata reportauit. Ipsa plane est depositio, in qua concupiscere abiicimus, cessamus delinquere, peccare deponimus. Et ideo hec dies pro celebritate maxima procuratur, quia uera est et summa festiuitas mortuum esse uitiis, soli uiuere iustitie. Nam et natalis dicitur, quod delictorum carcere liberati, libertate nascimur Saluatori. Natalem igitur, sicut dixi, patris nostri istius celebramus confessoris; in cuius laudibus primum illud dicendum est, quod fuit in sacerdotio suo innocens: mansuetus et innocens, ut esset pariter et astutus. Sic mansuetus, ut misceretur in eo seueritas lenitati. Sic humilis, ut in ipsa humilitate maioris  reuerentie auctoritate precelleret. Fuit ergo innocens et astutus. Impleuit dictum Domini qui ait: Estote astuti ut serpentes, innocentes ut columbe . Fuit innocens in sancte Ecclesie administratione, astutus in catholice fidei passione. Semper enim sicut serpens, cum in persecutione patitur, astutia quantum caput suum tuetur, cetera membra contemnit. Legerat enim dicente Apostolo: quia uiri caput est Christus . Qualis sit uir beatus iste confessor hic intelligimus; unde pro merito suo et hic summum meruit sacerdotium, et postea apud Dominum coronam confessionis accepit: isto adiuuante qui cum Patre et Spiritu sancto uiuit et regnat in secula seculorum. Amen.




SERMO XXu. In dedicatione ecclesie.





ADMONITIO.

In codice uat. Regine num. 539 hic sermo S. Maximo ascriptus in hanc classem a nobis refertur, quod elegantiori dicendi ratione sanctissimus idem episcopus uti consueuerit, nobisque posteriori etate confectus uideatur.

79ARGUMENTUM.--- Festiuitates dedicationum ecclesiarum nichil minus colende sunt quam natalitia sanctorum. Hodiernam dedicationem solemniter colamus cum psalmis, et de tanta festiuitate gaudeamus.

Hodie, dilectissimi fratres, anniuersariam huius sancte ecclesie consecrationis festiuitatem totis nisibus mente deuota celebremus. Pulsemus ergo, carissimi, affectu pio, corde deuoto, supplicando misericordiam Domini, ut clementie sue nobis tribuat felicitatem, et indulgentie remissionem, atque regni celestis pandat introitum, ut in celesti templo, et in superna ac eterna Ecclesia sanctorum consortio eternaliter potiamur. Igitur sanctum est, fratres, ac Deo placitum, ut dedicationem huius ecclesie precipua deuotione ueneremur. Recte ergo festiuitates et consecrationes SS. ecclesiarum uenerabiliter colunt, qui filios se sancte Dei Ecclesie esse cognoscunt. Hec enim mater est omnium credentium, que natos ad mortem regenerat ad uitam. Idcirco, carissimi,  summopere omnes qui Christiano nomine censentur et filii Dei uocantur, oportet sacrationes nouarum ecclesiarum solemniter et decenter celebrare, studiosissimeque uenerari, et totis nisibus in eis Domini auxilium implorare. Non enim dubium est Dominum omnipotentem in templis manufactis habitare, et corda eorum qui ad ea conueniunt, et eorum dedicationes uenerabiliter colunt, spiritualiter inuisere, atque cunctos inibi deprecantes adiuuare, et eorum necessitatibus subueniri. Maioris itaque glorie et uenerationis in Nouo Testamento, et in isto tempore solemnia dedicationum nouarum ecclesiarum sunt ueneranda, quam ueteris Testamenti obseruatio, et legis precessio instituerit. Quoniam sicut maior redemptio Christi sanguine postea in populo facta est  Christiano, ita maior et multo amplior ueneratio dedicationum et consecrationum ecclesiarum, in quibus quotidie ipsius Domini nostri Iesu Christi corpus et sanguis immolatus a fidelibus sumitur, est preparanda ac fideliter amplectenda. Attendere etiam oportet unumquemque fidelem quanta est consecratio dedicationis ecclesie, et quanta oratio in ea ab episcopo, siue a ceteris sacerdotibus et ministris exhibetur, qualiter ex mysterio dedicationis et consecrationis, et ex intentione orationis, corda fidelium accendantur, atque diligentissime omnes templi consecrationis festa uenerentur. Flexis enim poplitibus a summo pontifice et a ceteris sacerdotibus et Dei ministris agitur litania, deinde relique orationes, sicut ordo ecclesiasticus docet. Imploratur enim Domini maiestas ab episcopo, et a suis consacerdotibus, et reliquis ministris, in consecratione ecclesie noue, ut omnium aduenientium ibi preces a Domino exaudiantur, anxietatesque omnium ibi orantium relaxentur, peccata deprecantibus remittantur,  egritudines sanentur, uota suscipiantur, desiderata impetrentur, postulata concedantur, perpetualiter cuncti ad eam confugientes, et in ea orantes, a Domino ab omnibus malis liberentur, et a Domino conseruentur, siue a malis omnibus illesi misericorditer liberentur, cetera quoque que in serie precum dedicationis et consecrationis ecclesie continentur, et eumdem deprecantium continet modum. Multi ergo sancti, qui modo in celis inter cateruas sanctorum gloriantur, Dei templa in presenti ecclesia consecrarentur [* 1Kb] , quorum edificia una cum consecrationibus eorum adhuc manent, et quorum parietes hactenus consistere 80 uidentur. Nulli ergo dubium est eorum preces a Domino exaudiri, et eorum impetrata adimpleri, quorum anime sunt in celis animarum sanctorum  cequales. Si enim uiuentes in carne ecclesias plantauerunt et construxerunt, et suis precibus consecrauerunt, atque ea que in dedicationibus eorum sanctis precibus poscentes impetrare, ut certum est, meruerunt, quanto magis modo cum Domino regnantes eorum postulata et impetrata suis meritis in eis redundant, qui ad eadem templa deuote deprecaturi aduenientes, et eorum dedicationis festiue uenerantes conueniunt, seu uenerabiliter celebrantes colunt? Sicut enim prefati sancti siue cuncti sancti patres ex his factis retributionem perceperunt perpetuam, et gloriam eternam adipisci meruerunt, sic et modo omnes eorum uestigia imitantes premia eterna Domino annuente adipisci indubitanter merentur. Qua de re summopere pensandum est omnibus, ut eorum uestigia in quantum possunt imitentur et ad ecclesias quas illi consecrauerunt, siue successores eorum postea dedicauerunt, seu quotidie dedicant, humiliter conueniant, quatenus eorum postulata sibi impetrare ualeant tam suis bonis intentionibus et bonis actibus,  quam et eorum sacerdotum qui ipsas ecclesias dedicant, atque ipsorum sanctorum quorum reliquias inibi collocant, et que ipsis Ecclesiis uenerantur, precibus ea que postulant impetrare mereantur. Idcirco, fratres carissimi, uos monemus ne ista in uanum assumatis, nec cessare permittatis; quoniam si dedicationes nouarum ecclesiarum uenerabiliter colitis, et earum solemnia studiosissime celebratis, ea que ipsi sancti sacerdotes in ipsis dedicationibus Ecclesiarum pro uobis et pro cunctis ibi orantibus petierunt, Domino auxiliante, misericorditer impetrare gaudebitis; id est ut uestre orationes in consecratis ab eis locis et in Dei Ecclesiis exaudiantur, et ea que in eis impetrare nitimini, tam a presentis seculi quam et a cunctis tribulationibus et a peccatis, siue ab omnibus tribulationibus et malis liberamini, et ea que ad celestia pertinent, et ad societatem sanctorum siue requiem sempiternam, Domino miserante, dulciter impetrabitis, et insuper omnia que  humiliter in eis et fideliter petitis, misericorditer Domino tribuente adipisci ualebitis. Si ergo Dominus magister noster iehsu Christus ad festum dedicationis templi uenire dignatus est, quanto magis nos ad festiuitates dedicationum Ecclesiarum uenire debemus, et eas solemniter, prout potuerimus et Dominus dederit, mente et corde solemniter et uenerabiliter celebrare debemus? Audistis namque, fratres carissimi, ex lectione euangelica quod facta sunt encenia Ierosolymis, et hiems erat, et ambulabat iehsu in templo, in porticu Salomonis . Encenia autem uocabantur solemnitates sancti templi consecrationis et dedicationis, quas Dei populus ex patrum traditione et ex antiqua consuetudine per singulos celebrare annos consueuit. Quorum exempla hodierna die nos imitantes iuxta Christiani orbis morem annuam nostre Ecclesie dedicationis diem diuinis laudibus, uigiliis, siue ceteris bonis studiis et orationibus agere studemus solemnem. Nihil enim festiuitates dedicationum Ecclesiarum minus colende et uenerande  sunt, quam natalitia sanctorum, quoniam in ipsis ecclesiis Deo dedicatis multi sancti orando et legitime certando gloriam et societatem sanctorum adipisci meruerunt. Si ergo Dominus et magister noster iehsu Christus ad noui templi dedicationem, et ad sacrati templi festum, et ad diem eius consecrationis aduenire uoluit, et ipsam festiuitatem cum aliis populis solemniter 81 celebrare studuit, qui nullo pondere peccati grauabatur; quanto magis nos, qui oneribus peccaminum multorum grauamur et premimur, ad predictas una cum nobis subditis populis ceteris aduenire decenter et eas celebrare solemniter debemus, ut deprecata et postulata sanctorum sacerdotum qui eas consecrauerunt, Domino annuente, adipisci mereamur. Festiuitatem quoque hanc nos eo maiore deuotione celebrare oportet, quo eam Redemptori nostro  gratissimam esse cognoscimus. Oppido autem Domino grata ipsa deuotionis templi festiuitas fuit, quando ipse in illa templum ingredi et sermonem facere ad populum uoluit, diuinitatis sue sacramenta inibi pandere dignatus est. Condigno [F. condigne] enim in ecclesiis Deo ab episcopis et sacerdotibus diuinis precibus dicatis uisibiliter signa innumerabilia fiunt, sed inuisibiliter maioris uirtutis miracula prodeunt. Corpora namque sanantur exterius, sed uulnera anime relaxantur interius. Hoc autem quod exterius Domini gratia uisibiliter demonstratur, hoc interius spiritualiter diuina uirtus inuisibiliter operatur. Nam multo magis est interius animas renouari et a uulneribus suis resuscitari, quam exterius corpora sanari. Unum quippe carnaliter corporalibus oculis demonstratur, aliud inuisibiliter diuina uirtus operatur. In dedicationibus quoque ecclesiarum multa signa nostris temporibus uidemus peracta. Idcirco nos dedicationes et solemnitates consecrationum nouarum ecclesiarum solemniter uenerari oportet, ut sicut aliorum corpora  in eis sanari et reformari uidemus, ita anime nostre sanentur, et interius Domini misericordia renouentur atque a peccatis resuscitentur. Peccata quoque relaxentur, et diuine miserationes implorentur. Illuminantur namque in ecclesiis Deo dicatis uisibiliter ceci, sed corda fidelium in eis inuisibiliter gratia sancti Spiritus illustrantur. Leprosi ergo uisibiliter sanantur, sed inuisibiliter hi qui uariis doctrinis et cogitationibus, siue heresibus, sunt aspersi, spiritualiter in ecclesiis Deo dicatis corda eorum tanguntur, et ad fidem catholicam, siue ad bene agendum conuertuntur. Auditum quoque in predictis sanctis locis uisibiliter recipiunt surdi, sed inuisibiliter aures precordiorum sancti Spiritus illustratione aperiuntur, quatenus ea que Dei sunt audire et intelligere ualeant. Sic et cetera que in miraculis uisibiliter in Deo dicatis locis demonstrantur prefixum continere uidentur sensum. Ideo, fratres, oportet ut talia beneficia impetraturi siue adepturi, ad ecclesias diuinis  consecratas precibus humiliter uos et nos, siue omnes conuenire, et festiuitates dedicationum nouarum ecclesiarum uenerabiliter uenerari et solemniter celebrare, quatenus Domino annuente predicta beneficia, siue maiora, in eis impetrare et percipere mereamur. O quam ueneranda dies, in qua parietes huius templi diuinis precibus consecrati sunt! O amabilis et benedicta dies, in qua domus hec Domino diuinis cultibus et sacris actionibus est dedicata, ut in ea perpetualiter nomen Domini inuocetur, et orationes omnium in ea pie deprecantium a Domino exaudiantur, suarumque petitionum uota precibus a cunctis impetrentur, atque salutis eterne remedia percipiantur! O sacratissima dies, in qua parietes huius diei [F. edis] sacris unctionibus sacri chrismatis sunt delibuti, ut in demum populi oblationes Domino offerantur, et sacrificia in ea Domini sacerdotes consecrent, et illa que dudum in ea licitum agere non erat, post consecrationem hodierne diei licitum fieret; et que antea nulli in ea licitum 82 erat peragi, omnibus sacerdotibus  licitum foret in posteris sacerdotaliter frui! O totis nisibus amplectenda et amanda dies, uenerabiliterque ab omnibus colenda, in qua altaria huius templi Domini diuinis unctionibus sunt delibuta, et sancti chrismatis unctione ab episcopo uenerabiliter inuncta, atque diuinis precibus consecrata, ut super ea sacerdotes futuris temporibus hostias immolent, corpusque Domini super ea licenter et sacerdotaliter diuinis precibus conficiant, si que in eis nec contingere ante consecrationem eorum fas erat, post consecrationem iterum fieret [* 1Kb] , quatenus sacratio licita corporis et sanguinis Domini nostri Iesu Christi nobis ad presentem et perpetuam salutem proficiat, seu reliquis quoque populis et nobis expiatio fiat, atque eterne beatitudinis premia misericorditer det! O uere amanda et solemniter colenda hodierne festiuitatis  et dedicationis huius sancti templi beata dies, in qua fundamenta et pauimenta siue tecta huius templi ab episcopo diuinis orationibus sunt dedicata, ut que antea domus uocabatur, postmodum ecclesia ad adorandum et conueniendum uocaretur, quatenus ad eam religiose conuenientes, et in ea pie orantes, iustorum desideriorum suorum petita perciperent, ueniamque impetrarent, et consolationem inuenirent, et a uaniloquiis seu a uanis cogitationibus se semper in ea custodirent; orationi quoque insisterent, aures cordis et corporis ad Dominum dirigerent, Dominique misericordiam implorarent, et eterne uite premia perciperent! Tante enim uenerationis erant apud patres nostros dedicationes ecclesiarum et solemnitates earum, quante ipsius Resurrectionis Domini et Natiuitatis, seu Pentecostes dies. Nam nonnulli sancti Patres, ut legimus, querentes pignora SS. martyrum in quorum honoribus desiderabant habere ecclesias, sed non inuenientes, quoniam nec corpora eorum adhuc inuenta erant, nec  reliquias eorum habere poterant; predicti ergo sancti Patres tamen ecclesias fabricabant, et altaria in eis erigebant, atque in honoribus eorum sanctorum quorum desiderabant habere pignora diuinis cultibus et precibus consecrabant. Pannos super altaria iam sacrata mittebant, et postmodum super defunctos ponebant, qui et in nominibus et meritis eorum sanctorum in quorum honoribus ipsa altaria sacrata erant, statim resuscitabantur atque sani ut prius efficiebantur. Ideo ut res [* 1Kb] , nemo potest enarrare aut scribere quanta ueneratione sacrata templa et altaria sunt colenda et ueneranda, de quibus et in quibus hec et innumerabilia miracula leguntur, et mirabiliter manifestissime demonstrantur. Quanta enim miracula in solemnitatibus dedicationum ecclesiarum mirabilibus modis et manifestissimis indiciis nostris temporibus misericordia Dei aperte facta, et manifestissime demonstrata, nobisque uidentibus prodita nec recordari nec scribere, aut iudicare pre multitudine queo! Idcirco sunt totis nisibus dedicationes  nouarum ecclesiarum siue reconciliationes ab omnibus colende et deuotissime uenerande, ut similiter futuris temporibus in eis uel eo amplius fiant, et nomen Domini magnifice in cunctis progeniebus et generationibus ab omnibus hominibus laudetur. Si autem gentiles dedicationes eorum idolorum festiue colebant, et adhuc locum, sicut Nabuchodonosor et de aliis gentilibus multis legitur, quanto magis Christiani solemnitates dedicationum sanctarum ecclesiarum colere, et honorabiliter uenerari, et solemniter celebrare debent, in quibus sacramenta corporis Christi et sanguinis a sacerdotibus diuinis precibus conficiuntur, atque 83 maiora miracula et signa quam in idolis gentium, innumerabiliter quotidie gratia Domini apertissime demonstrantur. O quam ueneranda et uenerabiliter colenda est sancte ecclesie istius hodierne festiuitatis consecratio, in qua uisitant angeli orantes et querentes toto corde Dominum, et mirabiliter protegendo custodiunt, ut ait  propheta: In conspectu angelorum, psallam tibi, et confitebor nomini tuo ! O quam uenerandus locus Domino dedicatus est iste, in quo spiritus celestes, angeli quoque atque archangeli, throni et dominationes, principatus et potestates, diu noctuque incessanter penetrant spiritualiter corda fidelium, cunctosque ad bene agendum nutu diuino instigant, atque ad perpetuas eternitates instigando et comitando, persepe quoque uisitando et concorditer custodiendo deducunt! Quantum enim melius sit in ecclesiis Deo dicatis orare et sacrificia offerre, quam in aliis locis non consecratis, in precibus dedicationis ecclesie ostenditur, et ipsa signa ac miracula que in eis diuinitus precibus eorum sanctorum fiunt in quorum memoriis et honoribus dedicantur, manifestissime  declarant atque apertissime demonstrant. Quis autem unquam in locis non consecratis tot signa et miracula fieri uidit sicut in consecratis et ab episcopis et sacerdotibus diuinis precibus dedicatis? Dicat namque, si uult, aliquis, ut respondeatur illi; et si non uult dicere, erubescat, in perpetuum sileat. Si enim non uult, nec ualet, cecum cor habens, spiritualiter cognoscere, saltem a signis et multis miraculis que in eis diuinitus fiunt cognoscat. Sed signa et miracula, ut ipsa ueritas ait, non sunt fidelibus, sed infidelibus. Unum autem in domibus et ecclesiis non sacratis agere non prohibetur, aliud uero minime conceditur. Non prohibetur enim orare ubique, quoniam Dominus ubique oratur, et a recte querentibus inuenitur, sed in ecclesiis consecratis nostra petita sepius, ut ipsi cognoscimus et experimento persepe didicimus, percipimus quam in aliis non consecratis locis, sicut manifestissimis indiciis in multis infirmis et anxiantibus declaratur. In ecclesiis quippe et oratoriis Deo dicatis sepissime uidemus cecos illuminari,  claudos reformari, leprosos mundari, et reliqua innumerabilia signa manifestissime fieri; in aliis uero locis hec non ita reperimus fieri, nisi deuotione eundi, aut redeundi ad sancta loca, aut in bona deuotione permanendi. Sacrificia ergo offerre, aut corpus Domini conficere nullo modo legimus aut ueraciter scimus in aliis locis iuste fieri, nisi in locis Deo ab episcopis dicatis, nisi causa hostilitatis aut summe necessitatis; et hoc non in mansionibus aut in domibus non sacratis, sed in tabernaculis dedicatis ab episcopis et altaribus a pontificibus sacra inunctione inunctis, a diuinis precibus consecratis. Hoc uero summa ex necessitate et itinere procul ab ecclesia positis, ne populus sine missarum solemnitate et sacramenti corporis et sanguinis Domini nostri Iesu Christi perceptione remaneat, ab antiquis Patribus et sanctis predecessoribus nostris nulla alia ex occasione atque pigritia, seu presumptione, sed predicta necessitate concessum esse legimus. Aliter quoque, nisi ut prefixum est in locis non consecratis missarum  solemnia agere non licet, et hoc nisi ex summis et predictis necessitatibus fieri nullo modo licet, quoniam lex diuina admodum precipiens ait [1 1Kb] : uide ne offeras holocausta tua in omni loco, sed in loco quem elegerit Dominus Deus tuus . Et alibi: Recte offert, sed non recte diuidit . Recte offert qui ad ecclesiam necessitate preoccupante aut infirmitate, uenire non potest, 84 et abire ubi Deus adoratur; sed non recte diuidit qui in locis illicitis et minime consecratis missarum celebrationes peragit. Multo melius est missas non cantare aut audire, quam in locis illicitis missas cantare aut audire. Quoniam qui illicita agit et prohibita facit non modicum errat, et nimis peccat. Et nisi penitentiam canonice et iuste in hoc seculo ex hoc egerit, maximam condemnationem in futuro iudicio propter hoc indubitanter percipiet. Multa uero et innumerabilia exempla ex his in supradictis legalibus, et in aliis canonicis et diuinis libris inueniuntur, que hic pro  prolixitate distulimus inserere, et pro fastidio ac labore scriptorum siue lectorum hic non inseruimus. Nam si quis et potiora et plura exempla inuenire desiderat, in prefixis libris sufficienter legendo et diligenter querendo inuenire poterit. Nobis autem in prelibatis exemplis credendo, et preceptis Domini obediendo, sanctorumque Patrum decreta non uiolando et illicita uitando, sufficit. In canonibus ergo supradicta ualde prohibita a sanctis Patribus legimus, et agere illicita esse scimus. Nemo ergo prohibita absque ineuitabili necessitate faciat, quia nisi se correxerit et per satisfactionem emendauerit, sine certa damnatione non remanebit. Et nemo contra prophetas, aut contra Euangelia, aut contra decreta SS. Patrum, facit absque periculo. uideamus ergo,  fratres carissim., ne contra statuta SS. Patrum faciamus. Curramus ergo ad ecclesias Deo dicatas, et ibi oremus, ibique sacrificemus, quatenus peccatorum nostrorum remissionem inibi percipiamus, et consolationem de nostris anxietatibus, deprecantibus ipsis sanctis qui ibi coluntur, inueniamus, ut nostra ministeria in sacratis locis iustius et sanctius peragamus, ne contemptores, sed obedientes preceptis Domini inueniamur. Festinemus autem currere deuote ad ecclesias, colamusque uenerabiliter earum encenia, et totis nisibus laudemus Dominum in hodierna dedicationis festiuitate, ut gratiam Dei adipisci ualeamus. Nam antiqui patres nostri templa destructa reedificabant, et altaria uetusta siue imminuta restaurabant, eorumque consecrationes decenter et solemniter multis sibi sociis conuocantibus et adherentibus deuotissime agebant, ipsaque Dei templa coronis aureis ornabant, et ipsa altaria auro mundissimo et gemmis pretiosissimis decorabant. Eorum igitur bono studio, siue promptissima uoluntate etiam  parietes auro purissimo fabricabant, et tam laquearia quam et pauimenta, seu ostia, auro mundissimo instaurabant. Dedicationes namque templorum in quibus diuinum agebant officium per octo dies uenerabiliter et sancte uiuentes uenerabantur, et in eis octo diebus semper hymnis, et canticis, et aliis diuinis laudibus in ueneratione dedicationum templorum insistebant; solemniterque in omnibus cultibus octo dies degentes, gratias et laudes Domino semper agebant, et pro eorum sceleribus, siue totius populi humiliter poscebant, ueniamque flagitabant, atque Dominum summopere, extentis ad celum manibus, intentissime et deuotissime laudabant. Nos uero, quos Redemptor mundi demum pretiosissimo sanguine  suo redemit, multo magis eum laudare debemus, et dedicationes nostrarum ecclesiarum summopere uenerari, eique semper gratias agere debemus, pro quibus sanguinem suum fudit, et quos a portis infernalibus redemit, et uitam predicauit et donauit sempiternam. Si enim nos in predictis rebus, et uenerationibus, siue institutionibus ecclesiarum, remissiores et inutiliores 85 illis inuenti fuerimus, nullo modo ad illam gloriam quam illi perceperunt peruenire poterimus, quanto magis ad illam quam nobis postea Dominus promisit peruenire ualebimus, quam oculus non uidit, nec auris audiuit, nec in cor hominis ascendit, que preparauit Deus diligentibus se ? Ideo, fratres dilectissimi, dedicationem ecclesiarum et solemnitates earum summopere uenerari debemus, ne cum negligentibus illam sententiam, quod absit, audiamus: Maledictus homo qui opus Dei facit negligenter , ait; illam audire mereamur a Domino, quam ipse Dominus fidelibus sancte Dei Ecclesie et animabus iustis, siue diuinis cultibus  amabiliter insistentibus, in Euangelio promisit, dicens: 86 Euge, serue bone et fidelis, intra in gaudium Domini tui . O quam magnum mysterium et quam admirabile sacramentum colitur hodie in terris! Nos quippe omnes ueneramur hodierna die encenia sancte Dei Ecclesie, et psallimus Domino Deo uocibus humanis in terris, sed angeli canunt hymnos celestes in superis. Nos etiam oramus in terris, angeli laudant Dominum in celis. Nos quoque letamur in terris, angeli et sancti Dei gaudent de tanta solemnitate in celis. Oremus ergo in terris hodiernam dedicationem solemniter colentes cum psalmis, et gaudeamus de tanta festiuitate, ut participes in celis inueniri mereamur. Explicit.




SERMO XXuI. De primitiis et decimis.





ADMONITIO.


Cum huius sermonis in codice Beneuentano I, pag. 11, S. Maximo attributi stylus longe sit stylo Maximiano dissimilis, eumdem in supposititiis numeramus.

ARGUMENTUM.--- Ex Scriptura et ex ratione nititur auctor demonstrare primitias frugum omnium et fructuum Deo, uti supremo Domino, esse offerendas.

Petimus, carissimi, caritatem uestram ut que pro salute uestra dicuntur attentius audiatis. In longum quidem Scripture ordo digeritur; sed uelut aliquantulum in memoriam teneatis, pauca uobis de pluribus commendamus. Dominus dicit in Euangelio: omnem decimationem uestram distribuite. Ipse per prophetam loquitur: Inferte omnem decimam in horreum meum, ut sit cibus in domo mea; et probate me in his, dicit Dominus . Et in Exodo : [1 1Kb] Primitias terre tue defer in domum Domini Dei tui. Paulus apostolus dicit: Filii Leui sacerdotium accipientes, mandatum habent decimas sumere a populo secundum legem , id est a fratribus suis; hilarem enim datorem diligit Deus . Salomon dixit: [2 1Kb] Alii diuidunt spolia, et ditiora fiunt; alii rapiunt non sua, et semper in egestate sunt .  iehsu filius Sirach dixit: In omni dato hilarem fac uultum tuum, et in exsultatione sanctifica decimas tuas. Da Altissimo secundum datum eius; et in bono oculo adinuentionem facito manuum tuarum, quoniam Dominus retribuens est, et septies tantum reddet tibi . Augustinus dixit: decime he etenim tributa sunt egentium animarum. Quod si decimam dederis, non solum abundantiam fructuum recipies, sed etiam sanitatem corporis consequeris. Decime quidem ex debito requiruntur: quid si diceret Deus: Nempe meus es, o homo; mea est terra quam colis, mea sunt semina que spargis, mea animalia que fatigas,  meus solis calor? Et cum omnia mea sint, tu qui manus accommodas, solam decimam merebaris; sed reserua tibi nouem, da mihi decimam; si dederis mihi decimam, multiplicabo nouem. Etiam sancti Patres ante datam legem studuerunt decimam Deo offerre, sicut Abraham de omnibus suis decimas obtulit Melchisedech; et Iacob ait: Si fuerit Deus meus mecum, cunctorum que dederis mihi decimas offeram tibi . Hinc etiam dicitur: Decimas et primitias tuas non tardabis offerre Domino . Salomon quoque ait: Honora Dominum de tua substantia et de primitiis frugum tuarum, ut impleantur horrea tua saturitate, et uino torcularia redundabunt . Non eget Dominus Deus, non premium postulat, sed honorem; Deus enim noster, qui dignatus est totum dare, decimam a nobis dignatur repetere, non sibi, sed nobis sine dubio profuturam. Unde per prophetam dixit: Primitias aree tue et torcularis non tardabis offerre mihi. Si tardius dederis, peccatum  est: quanto magis non dedisse. De negotio, de artificio redde decimas. Cum enim decimas dando et terrena et celestia possis munera promereri, quare per auaritiam duplici benedictione defraudaris? Hec enim est Domini iustissima consuetudo, ut si tu illi decimam non dederis, tu ad decimam reuoceris. Dabis impio militi quod non uis dare sacerdoti? Benefacere Deus semper paratus est, sed hominum malitia prohibetur. Decime etenim ex debito requiruntur. Et qui eas dare noluerit, res alienas inuasit; et quanti pauperes in locis ubi ipse habitat, illo decimas non dante, fame mortui fuerint, tantorum homicidiorum  reus ante tribunal eterni Iudicis apparebit, quia rem a Domino pauperibus delegatam suis usibus reseruauit. Qui ergo sibi aut premium comparare aut peccatorum desiderat indulgentiam promereri, redditis decimis, etiam de nouem partibus studeat eleemosynam dare. Ita ut de nouem partibus quidquid excepto rationabili uictu et uestitu superfuerit, non  in luxuriam nec in lucrum seculi seruetur, sed in thesauris celestibus per eleemosynam reponatur. Quidquid enim nobis Deus dederit plus quam opus est, non nobis specialiter dedit, sed per nos aliis erogandum transmisit. Hec enim, fratres, secundum consuetudinem uestram libenter audite, et Christo Domino auxiliante, prestare contendite.




SERMO XXuII. 87 De honore et dilectione erga parentes, et de decimis.





ADMONITIO.


In eodem codice Beneuentano hic quoque sermo S. Maximo attribuitur, quem Maurini in appendice serm. S. Augustini num. 276 collocant, atque a S. Cesario conscriptum fuisse arbitrantur.

ARGUMENTUM.--- In eleemosynis faciendis ordo seruandus, ac primo quidem parentibus necessaria tribuenda sunt, decimeque soluende. Genera eleemosynarum duo.

Legimus, fratres carissimi, monente nos Domino  per prophetam, parentibus nostris et honorem semper et amorem impendere. Et si forte euenerit ut aliqua paupertate laborent, necessitates eorum, secundum quod possumus, subleuare iubemur. Sic enim ait: Si uideris, inquit, nudum, cooperi eum, et domesticos seminis tui ne despexeris . Hoc loco domesticos seminis parentes nostros intelligi uoluit. Sed dicit aliquis: Quis est qui parentes suos odio habeat, ut hoc pro magno Dominus admonuerit per prophetam? Sine dubio, fratres, sciuit Spiritus sanctus nonnullos homines qui, cum ad aliquos honores aut diuitias undecunque acquisitas peruenerint, ita parentes suos pauperes despiciunt, ut eos nec uidere dignentur. Quod qui fecerit, non solum peccatum, sed etiam graue crimen se admisisse non dubitet. Et forte euenit ut ille per diuitias et superbiam crimina grandia uel peccata committat, et parentes sui pro ipsa paupertate et humilitate iustitiam teneant. Et qua fronte dedignatur attendere parentes suos innocentes et iustos, cum sit ipse peccator et iniustus? Si quis  ergo idoneus est, si aliquos parentes habuerit pauperes, ipsis prius necessaria tribuat, et sic indigentibus extraneis eleemosynam faciat; quia reliquis pauperibus, si tunc non dederit, dabit alius. Parentibus uero tuis pauperibus, si tu nichil largitus fueris, difficile est ut alius largiatur. Ipse est eleemosynarum ordo iustus atque legitimus, ut prius tibi et tuis uictum et uestitum sufficientem et mediocrem, non pomposum nec deliciosum prouideas. Deinde, sicut dixi, si qui sunt pauperes de parentibus tuis, quantum preuales largiaris. Deinde seruos et ancillas tuas nec esurire nec algere permittas. Et post hec, quidquid tibi Deus, sicut dixi, excepto uictu et uestitu, dederit, non in terreno, ubi fures effodiunt et furantur, sed in celesti thesauro recondas, ut ubi fuerit thesaurus tuus, ibi sit et cor tuum. Et cum sacerdos clamauerit, Sursum corda, securi et in ueritate respondeamus, Habemus ad Dominum. Quacunque enim Deus, excepto mediocri et rationabili uictu et uestitu, siue de  quacunque militia, siue de agricultura contulerit, non tibi specialiter dedit, sed per te pauperibus eroganda transmisit. Si nolueris dare, noueris te res alienas auferre; quia, sicut dixi, hoc solum est nostrum, quod nobis uel nostris rationabiliter sufficit. Quidquid superfuerit, Deus noster, sicut dixi, pauperibus erogandum transmisit, ac sic non solum decimas dare debemus, sed etiam de nouem partibus quidquid solutis tributis uel expletis sumptibus nostris, quasi aliis transmissum fideliter erogare debemus. Quod tamen si fecerimus, uere nostra sunt que donamus; 88 si uero non facimus, nec illa nostra sunt que seruamus; nec nos ipsi nostri sumus, qui ea seruare uidemur. Et tamen, fratres, non uideo qua fronte illi non offerimus paruum, a quo accepimus totum? Si uelit Deus facere rationem nobiscum, et diceret: Terram quam colis ego feci; te ipsum,  qui colis, et seruos tuos, ego feci; animalia que te ad colendum adiuuant ego condidi; calorem solis ego tribuo, pluuiam temporibus suis ego dispenso. Sed ad iustam rationem tibi debes decimas reseruare, et mihi nouem partes. Sed non hoc quero; misericors esse uolo, et septuplum prebeo, ut quomodo ego  misertus sum tui, sic tu miserearis pauperi. Si ergo, fratres, istam rationem nobiscum uoluerit facere Deus, nunquid est quod respondere possimus? Et licet in multis sanctarum Scripturarum locis de his rebus admoneat Deus, tamen per Apostolum specialiter clamat et admonet dicens: [1 1Kb] Habentes uictum et uestitum, his contenti simus. Nam qui uolunt diuites fieri, incidunt in tentationem, et laqueum diaboli, et desideria multa et inutilia et nocua, que mergunt homines in interitum et perditionem; quia radix omnium malorum est cupiditas. Quam quidam appetentes naufragauerunt et inseruerunt se doloribus multis. Tu uero, homo Dei, hec fuge, sectare uero iustitiam, pietatem, fidem et caritatem . Rogo uos, fratres, ut de Scripturis reliquis taceamus, sententia ista apostolica unicuique Christiano sufficit. uere dico, fratres, quod qui sub tali tonitruo de auaritie somno non surgit, non dormiens, sed mortuus esse credendus est. Et ideo, fratres, quia pro ista fragilitate carnali multi peccatis, tanquam circumuolantibus muscis,  assidue inquietamur atque compungimur, ad portum misericordie Dei inter procellas mundi ipsius festinemus. Et forte aliquis interrogat quomodo ad hunc portum ualeat peruenire; audiat Christum dicentem: Beati misericordes, quoniam misericordiam consequentur . Et iterum: Date eleemosynas, et ecce omnia munda sunt uobis . Ergo iustam Apostoli sententiam, si euadere de pelago mundi huius cupimus, ante oculos semper habere debemus. Sufficiat nobis habere uictum et uestitum rationabilem, non pomposum, non deliciosum; et quidquid amplius Deus dederit, non negetur usibus pauperum, quia per nos ipsis probatur esse transmissum. Et si id quod nobis superfluum est non dederimus, res alienas inuasimus. Et quanti pauperes cum nostra conscientia fame mortui fuerint, causas nobiscum ante tribunal Christi dicturi sunt. Et quidem duo sunt eleemosynarum genera: unum quod pauperibus erogamus, aliud quod uicinis uel fratribus  nostris, quotiescunque nobis peccauerint, indulgemus. Utrumque, Deo auxiliante, faciamus, quia unum sine alio nichil prodest. Sicut econtrario, si peccantibus indulseris, et esurientibus quantum preuales dare nolueris, sicut dixi, una sine alia tibi prodesse non potest. Nos uero, fratres, ista duo eleemosynarum genera nobis, quasi spiritualium 89 alarum remigia preparemus, ut ad principalem patriam et illam celestem Ierusalem, omnibus terrenarum rerum cupiditatibus spretis, hisque expeditis, ac liberis uirtutum pennis fulti, tanquam spiritales columbe uolare feliciter ac peruenire possimus: secundum illud quod Psalmista desiderat et supplicat dicens: Quis dabit pennas sicut columbe, et uolabo, et requiescam ? Certum est, fratres, quod nisi quisque de peccatorum glutino, et nimis [F. nimiis] impedimentis ac laqueis mundi huius anime sue pennas contenderit  expedire, ad ueram requiem nunquam poterit peruenire. Nos uero, fratres, adiuuante Deo, impedimenta mundi huius, si 90 a nobis ad integrum subtrahere non possumus, uel in quantum uires suppetunt temperare, uel ab eis recedere studeamus, ut nobis remaneant aliqua horarum spatia, in quibus lectioni uel orationi uacare possimus. Nam si totum a nobis occupatio terrena subtraxerit, timendum est ne nobis  ueniat illud quod scriptum est: Impedimenta huius mundi fecere eos miseros. Magis ergo, adiuuante Domino, laboremus, ut et in nobis uel ex parte aliqua impleatur illud quod de beato uiro scriptum est: In lege Domini meditabitur die ac nocte . Quam rem Dominus sancte caritati uestre per sua merita prestare dignetur. Qui uiuit et regnat in secula seculorum. Amen.




SERMO XXuIII. De sancta Christi resurrectione.





ADMONITIO.

Temere quidem et hunc sermonem a scriptore codicis Casinensis 123 ascriptum S. Maximo fuisse, cuique eumdem cum genuinis conferenti plane liquet.

ARGUMENTUM.--- Dies dominice Resurrectionis letitie causam fidelibus prestat, quod dum Christus de morte triumphans ad uitam nunquam interituram remeauit, nobis eamdem non defuturam resurrectionem et gloriam ostendit.

 Non queo, fratres carissimi, quod mente concipio ore proferre, et cordis mei letitiam lingua non explicat. Hoc autem non solum ego patior, qui cupio enarrare quod sentio, sed etiam uos mecum patimini, plus exsultantes in conscientia quam in eloquio proferentes. uidetur mihi hec dies ceteris diebus esse lucidior, sol mundo clarior luxisse, astra quoque omnia uel elementa letari, et que patiente Domino proprium lumen detraxerant, et noluerant creatorem suum Dominum aspicere crucifixum. Ecce nunc uictorem illum ab inferis resurgentem nouo claritatis sue prouocat obsequio. Credit celum, credit terra, et sagena que totum mundum piscata est, Iudeos tenere non potuit. Hec dies quam fecit Dominus, exsultemus et letemur in ea . Quomodo Maria uirgo Mater Domini inter omnes mulieres principatum tenet, ita et inter ceteros dies hec omnium dierum mater est. Rem non nouam dico, sed que Scripturarum uocibus comprobatur. Hec  et una de septem et extra septem est. Hec dies que appellatur octaua; unde et in quibusdam titulis superscribitur: Pro octaua. Hec est in qua Synagoga finitur, et Ecclesia nascitur. Hec in cuius numero octo anime salue facte sunt in arca Ne. Et quidem necesse est infinita explicare. Dies non deficiet si uoluero omne diei exponere sacramentum. Hoc tantum dico, quod uniuersa sabbati gratia et antiqua illa populi Iudeorum in diei istius solemnitate mutata est. Illi in die sabbati non faciebant opus seruile. Nos in die dominica, hoc est in die Resurrectionis, opus seruile non faciamus, quia peccatis et uitiis non seruimus: qui enim facit peccatum seruus est peccati. Illi de domibus suis non egrediebantur, et nos de domo Christi non egrediamur, sumus enim in ecclesia. Illi non accendebant ignem in die sabbati; nos econtrario accendamus in nobis ignem Spiritus sancti, et omne uitium excoquemus peccatorum. De quo igne Dominus ait: Ignem ueni mittere in terram, et quid  uolo, nisi ut ardeat ? Desiderat Dominus  ipsum ignem ardere in nobis, secundum Apostolum, Spiritum sanctum feruere, ut non refrigescat caritas. Illi per diem sabbati non ambulabant in itinere; perdiderunt enim eum qui dixit: Ego sum uia . Nos autem dicimus: Beati immaculati in uia, qui ambulant  in lege Domini . Et iterum: uiam ueritatis elegi. Et: uiam iustificationum tuarum edoce me . Illi de spinis Dominum coronauerunt; nos autem, si fuerimus lapides pretiosi, nostrum Dominum coronamus. Caput imperatorum seculi istius ornant diademata; nos ideo in capite Regis nostri imponimur, ut ornemur a capite. Illi non receperunt Christum, et suscepturi sunt Antichristum; nos recipimus filium humilem, ut habeamus postea triumphantem. Et ad extremum noster hircus ante Domini immolatur altare; illorum hircus Antichristus consputus et maledictus proiicitur in solitudine. Noster latro cum Domino ingressus est in paradisum; illorum latro homicida, atque blasphemus moritur in suo peccato. Illis Barabbas latro dimittitur; nobis Christus occiditur. Pro quibus uniuersis, fratres carissimi, consona pariter uoce cantemus: Hec est dies quam fecit Dominus: exsultemus et letemur in ea . Ignita romphea et paradisi ianuam, quam nullus potuit confringere, hodie Christus aperuit, ad angelos  dicens: Aperite mihi portas iustitie, et ingressus in eas confitebor Domino . Que cum semel aperta est, nunquam credentibus clauditur. Et ex eo tempore quo passus est Dominus, usque in presentem diem, hec porta clausa est et reserata. Clausa est peccatoribus et incredulis; reserata est iustis et credentibus. Per hanc ingressus est Petrus, per hanc ingressus est Paulus, per hanc omnes sancti et martyres intrauerunt, per hanc quotidie de toto mundo iustorum anime ingrediuntur. Que enim sunt porte paradisi et porte Ecclesie. Intramus in portam paradisi. Ita ergo debemus uiuere, ne eiiciamur de domo illa, et eiecti foras a bestiis deuoremur, quas alio in loco propheta formidans commemorans ait: Ne tradas bestiis animam confitentem tibi . Ecce nunc Dominus stans in paradisi ianua loquitur ad nos qui sumus in domo ipsius congregati, et dicit: Hec est porta Domini; iusti intrabunt per eam . Quod ipse prestare dignetur, qui uiuit et regnat  in secula seculorum. Amen.




SERMO XXIX. In festiuitate S. Stephani protomartyris.





ADMONITIO.

91 Idipsum de hoc sermone, ex alio Casinensi codice 106, pag. 16, exscripto, sanctoque Maximo attributo, sentiendum est.

ARGUMENTUM.--- Non tam fortitudo martyris dum lapidibus opprimeretur, sed eius admirabilis caritas in deprecando Deum pro suis persecutoribus commendatur.

Inter martyrum splendidissimas classes et purpureos martyrum choros quos Nazarenus sanguis infecit, tanto fulgore sanctus Stephanus radiauit, ut dum adhuc diuinum sustinet premium, ipsum etiam pateat  celum. Prectarus igitur athleta Dei unctus Spiritu Dei ad stadium certaminis primus exiuit, et tantam uictorie adeptus est gloriam, ut primus acciperet coronam. Miles Christi fidelis, signifer martyrum fortis, post Christum mox inter aciem diaboli pertransiuit, et martyriali candida inclytus triumphauit. Secutus enim Dominum Christum martyrii meruit principatum, et cum ad crucis peruenit signa, priori de celo mittitur palma, cumque festinat mori, primus desiderat  coronari. Denique sic eis respondit: Dura ceruice, et incircumcisis cordibus et auribus, uos semper Spiritui sancto resistitis; sicut patres uestri, ita et uos. Quem prophetarum non sunt persecuti patres uestri? et occiderunt eos qui prenuntiabant de aduentu Christi . Ecce impiorum manus aptantur ad necem, iam furoris arma produntur, iam uallatur mucrone lapidum martyr, et super uerticem innocuum ponderatum dependit exitium. At ille: Dura, inquit, ceruice et non circumcisi corde et auribus. Hic non blanditur, sed inuehitur; non palpat, sed prouocat; non trepidat, sed instigat: dura ceruice et incircumcisi corde et auribus. Respice, martyr, uicinam grandinem, inspice erem tortuosum, aceruos cautium intuere feruentes. Iam uideamus anhelantia ora. Iam conspice, stillantia lumina contemplare. Et ecce acies funesta appropinquat, accedit, iam lapides uibrant: Dura ceruice, et incircumcisi corde et auribus, uos semper Spiritui sancto resistitis, sicut et patres uestri. Hec cum diceret, fremebant cordibus suis, et stridebant  dentibus aduersus eum. Sed fortis columna Dei cum inter lapidiferas manus capta, tyranni forcipe teneretur, fide fundabilis, spe regibilis, caritate constabilis, igniebatur et pendebatur, feriebatur et perducebatur, confringebatur et augebatur, cedebatur et non uincebatur. Beata fidei officina, que tantum inarctasti martyrem, ut in iussa [Fortasse iura] sic conspiceret maiestatis. Ecce, inquit, uideo celos apertos, 92 et Iesum stantem a dextris Dei . Patuit sedes Dei, et sulcato ere celorum latera pependerunt. Hiauit lucidus axis et campus. Denique, cum super eum tortuosi lapidum uortices oblatrarent, et rotati aggeres torquerentur, pro seuientibus sic orabat: Domine, ne statuas illis hoc peccatum. Leo rugiens deuorare uoluit, sed ouis Christi mansuetudinem non amisit. Illi quidem fauces aperuit, sed martyrem glutire non potuit. Carnificinam namque sui furoris Iudeus exercuit, sed ouem suam Dauid noster de ore frementis  excussit. Sic enim in psalmo canitur: Nisi quia Dominus erat in nobis, cum insurgerent homines in nos, fortasse uiuos absorbuissent nos . Iudea prophetarum sanguine temulenta, necdum repleta es a sanguine Abel usque ad sanguinem Zacarie? Flumina tui sceleris spumant, et te non satiant? Ita enim Iudeos increpat Dominus: Ut ueniat, inquit, super uos omnis sanguis innocuus quem effudistis super terram, a sanguine Abel usque ad sanguinem Zacarie filii Barachie, quem occidistis inter templum et altare . Rude adhuc in Abel seculum cruentasti, ibi fontem tuum fudisti; et in uena huius sanguinis ebullisti, et adhuc sitis? Aestuas mortem martyris? et anhelas adhuc sanguinem confessoris? Necdum furoris tui unda siccauit? adhuc alueus tui sceleris trahit? Pone tandem finem sceleri, parce uel martyri. Illi autem lapidabant Stephanum, inuocantem et dicentem: Domine Iesu, accipe spiritum meum ; quia pro te fundo sanguinem meum. Saulus autem erat consentiens neci eius , ut Scriptura  loquitur, et seruabat uestimenta interficientium illum. Non solum erat consentiens, sed instigator, non solum socius, sed patronus. Et tu, Saule, rapax lupe, bibens sanguinem alienum, prestolare modicum et uidebis sanguinem tuum. Fur es, et tu pariter cum Iudeis et tu patieris quod exerces in alio. Seruas uestimenta lapidantium, senties furorem seuientium. uidebis has manus illatas martyri non parcituras tibi. Inuides Christo, adhuc pro ipso morieris in mundo; adhibes martyri penam, senties de reciprocatione uindictam. Et uere sensit quia et ipse pro Christo sanguinem fudit. Et habemus nunc apostolum Paulum predicatorem Christi, qui insequebatur antea membra Christi. ueneremur nunc itaque, fratres, festiua deuotione Stephanum martyrem primum et exemplum ueritatis. Erecti fundamus orationem ad eum, qui uiuit et regnat in secula seculorum. Amen.




SERMO XXX. In festo dedicationis ecclesie.





ADMONITIO.

93 A canonico Antonio Francisco Frisio a nobis commendato, et hunc de dedicatione Ecclesie sermonem, in peruetusto basilice Mediolanensis Sancti Ambrosii codice S. Maximo nuncupatum, accepimus, quem in suppositorum classe collocamus; quod a canonico Casola, eodem Frisio teste, uenerab. Bede potius quam Maximo attribuatur, dictioque a Maximiana discrepat.

ARGUMENTUM.--- Nos ipsi templum Dei appellamur et sumus. In bonitate et simplicitate cordis queramus Deum. Christus Patri et Spiritui sancto consubstantialis. Hereticorum imprimisque Arii atque Sabellii perfidia. Encenia ad ultimam templi dedicationem pertinent; que in figura facta sunt nostri, et propter nos utique scripta.

Audiuimus ex lectione euangelica , fratres carissimi, quia facta sunt Encenia Hierosolymis. Encenia autem uocabantur solemnia dedicationis templi que populus Dei ex antiqua patrum traditione per annos singulos celebrare consueuerat. Quorum uestigia, nos hodie iuxta morem Christiani orbis sequentes, annuam dedicationem ecclesie nostre diem diuinis laudibus et uigiliis studuimus agere solemnem. Et hanc nos festiuitatem eo maiori deuotione celebrari oportet, quo eam Redemptori nostro gratissimam esse cognouimus. Et ideo ut in illa ipse templum ingredi, et sermonem facere ad populum ac  diuinitatis sue sacramenta pandere dignatus sit: Facta sunt, inquit, Encenia in Hierosolymis, et hiems erat, et ambulabat iehsu in templo in porticu Salomonis . Si ergo ambulare uoluit in quo caro et sanguis brutorum animalium offerebatur, multo magis nostram orationis domum, ubi carnis ipsius ac sanguinis sacramenta celebrantur, uisitare gaudebit. Si ambulare non despexit porticum in qua rex quondam mortalis ac terrenus, quamuis potentissimus ac sapientissimus, ad orandum stare solebat, quanto magis  penetrabilia cordium nostrorum inuisere atque illustrare desiderat, si tamen ea porticum esse Salomonis, hoc est si ea timorem suum, quod est initium sapientie, habere perspexerit. Neque putandum est quia domus solummodo in qua ad orandum uel ad ministeria celebranda conuenimus, templum sit Domini, et non ipsi, qui in nomine Domini conuenimus, multo amplius templum eius et appellemur et simus; cum manifeste dicat Apostolus: uos enim estis templum Dei uiui, sicut dicit Deus : Inhabitabo in eis, et inter illos ambulabo . Si ergo templum Dei sumus, curemus solerter, et bonis satagamus actibus, ut in eodem suo templo sepius ipse et uenire et mansionem facere dignetur. Caueamus hiemis exemplum, ne uidelicet corda nostra Dominus adueniens a caritatis ardore torpentia reperiat, ideoque ea citius aduersatus relinquat. Quid enim pertinuit ad euangelistam hiemis tempus commemorare, nisi quia duritiam perfidie Iudeorum per asperitatem aurarum uoluit designare brumalium? Et quia plurimis  eorum quos tunc in templo inuenit, congruebat sermo quem dixit: Et quoniam abundauit iniquitas, refrigescet caritas multorum . Sicut subsequenter aperte denuntiat dicens: Circumdederunt ergo eum Iudei, et dicebant: Quousque animas nostras tollis? si tu es Christus, dic nobis palam . Non enim hec ueritatem 94 fidei querendo, sed illi que interrogabant insidiando, et calumniam struendo dicebant. Christum namque, quem fides orthodoxa uerum Deum, uerum confitetur et hominem, illi  purum tantummodo hominem futurum; non autem et Deum esse credebant. Memores uidelicet quia de humanitate illius iurauit Dominus Dauid  de fructu uentris eius se sedere super sedem suam; sed obliti quod ipsi de sua diuinitate per eumdem Dauid cecinit: Dominus dixit ad me, Filius meus es tu . Credebant ergo Christum de stirpe Dauid nasciturum, et regem ceteris omnibus excellentiorem esse uenturum. Qua etiam dementia posteri eorum usque in presens, donec Antichristum pro Christo suscipiant, errare non cessant. Etsi se Dominus iehsu Christum esse responderet, cogitabant eum tradere potestati presidis puniendum; quasi contra Augustum repugnans illicitum sibi usurparet imperium. Sed ipse nostre saluti consulens, propter quos hec scribenda erant, ita responsum temperauit suum, ut et calumniatorum ora concluderet, et quia Christus fidelibus aperta uoce procederet; illi enim de homine Christo querebant; ipse autem diuinitatis sue, que equalis est Patri, palam mysteria narrabat.  Circumdemus ergo et nos eum, carissimi; non sicut Iudei insidiis appetendo, sed ut fidelissima domus eius placidam illi mansionem in nobis reparando; de quibus merito dicatur: Sanctificauit tabernaculum suum Altissimus; Deus in medio eius non commouebitur . Petamus eum, non ut illi uesaniendo; quousque animam nostram tollis? si tu es Christus, dic nobis palam. Quid enim uesanius quam ut magistrum ueritatis ideo sibi animam tollere quererentur, quia non eis incredulis et contradicentibus aperte sue maiestatis arcana reserauerit? Sed, ut Scriptura  admonet, sentiendo de illo in bonitate, et simplicitate cordis querendo illum. Quoniam inuenitur ab iis qui non tentant illum; apparet autem eis qui fidem habent in illo. Dicamus ei supplices quia tu es Christus Filius Dei unigenitus, Patri et Spiritui sancto et ceternum esse et consubstantialem in diuinitate; te nostre substantie participem ex tempore factum esse cognouimus. Da ut quod interim pia fide ueneramur plena in futuro uisione speculemur.  Hec est etenim unica anime nostre salus et uita. Tuum perpetuo uultum, tuam cernere lucem; nec dubitandum quia rogantes exaudit nos, quando quod ipse precepit rogamus. Quomodo enim pie supplicantibus famulis negare credendus est dona, que etiam rebellibus ultra quam petebant aperire non renuit? Qui cum illum an homo Christus esset interrogarent, ipse eis non hominem tantum, sed etiam Deum Christum et Dei Filium se esse non tacuit: Respondit enim eis dicens, loquor uobis et non creditis. Opera que ego facio in nomine Patris mei, hec testimonium perhibent de me. Sed uos non creditis, quia non estis ex ouibus meis . Qui ergo se in nomine Patris opera sua facere testatur, profecto quia Filius Dei sit credendus insinuat. Sed illi duplici reatu tenentur 95 obnoxii; qui nec uerbis que locutus est, nec factis quibus ueritatem uerborum astruebat, ad fidem poterant inuitari; meritoque ex ouibus eius non esse dicuntur, qui non ouina simplicitate pastorem  bonum sequi, sed ferina potius rabie satagebant persequi. uerum quia sunt nonnulli qui fidem uerbo tenus obseruant, et habitu ouium belluina corda pretexunt; subsequenter ipse pastor, que ouium suarum uita, que sit merces, edocet. Oues mee uocem meam audiunt, et ego cognosco eas, et sequuntur me, et ego uitam eternam do eis, et non peribunt in eternum . Quincunque eternum enim declinare interitum, ac uitam uidere desiderat perpetuam, uocem Christi necesse est non solum audiendo et credendo, sed et bene uiuendo sequatur. Quod autem se oues suas cognoscere dicit, eligere utique, ad regnum celeste predestinare significat. Unde Salomon ait: uias enim que a dextris sunt nouit Dominus ; econtrario de reprobis Apostolus: Qui autem ignorat, inquit, ignorabitur . Pulchre autem de his qui audirent uocem suam et sequerentur, ait: Et ego uitam eternam do eis, et non peribunt in  eternum . uisi sunt namque martyres oculis insipientium mori. uisi sunt perire cum mortalem uitam diuersis penarum generibus subacti dimitterent. Sed non peribunt in eternum; non uidebunt mortem in eternum, qui mox soluti carcere carnis debita suo certamini premia sortiuntur. De quibus adhuc aperte subditur: Non rapiet eas quisquam de manu mea . Mittebant quippe persecutores impii rapere pios Christi confessores de manu eius, quando uel eos ad negandum fidem tormentis cogebant, ut animas eorum alienas redderent Christo, uel morientibus uicti, nichilominus exanimata eorum corpora, aut in aquas dissoluenda, aut in ignem comburenda iactabant; ut quasi Christo resuscitandi eam facultatem tollerent. Sed nemo rapit eos de manu eius, cui, sicut ipse alibi ait: Omnia tradita sunt a Patre meo , quia et certantes ut uincant adiuuat, et uictores ut perpetuo regnent coronat; et eisdem etiam carnem in qua certauerunt immortalem suo tempore reddet. Quibus uerbis eorum quoque  temeritatem qui sibi laqueos mortis parabant redarguit, manifeste insinuans, qui stultissime de eius perditione dolis agerent, qui uitam dare posset immortalem; cui nemo raperet aliquid de his quos suos esse ante secula prenoscet. Sed ne hec loquendo suam uideretur gloriam querere, totam suam potentiam ad Patris gloriam refert, cum subiungit: Pater meus quod dedit mihi maius omnibus est . Maius autem omnibus, quod mediatori Dei et hominum homini Iesu Christo Pater dedit; hoc est, ut sit unigenitus eius Filius in nullo gignenti uel natura dissimilis, uel uirtute inferior, uel tempore posterior. Quam uidelicet equalitatem ipse Dominus in diuinitate habuit priusquam mundus esset apud Patrem, ipse in humanitate ex tempore incarnationis accepit. Et nemo potest rapere de manu Patris mei. Supra de ouibus suis dicit: Non rapiet eas quisquam de manu mea; et nunc subiungit: Et nemo potest rapere de manu Patris mei; aperte dans intelligi, unam atque indissimilem esse manum, hoc est uirtutem  suam et Patris; atque ideo Christum se esse credendum, qui non sicut ceteri sanctificatus per gratiam ex tempore, sed uerus semper exstiterit Filius Dei. Quod etiam sequenti sententia luce clarius aperit, dicens: Ego et Pater unum sumus . Unus, inquit, sumus. Una nobis substantia, una est diuinitas, una est eternitas, perfecta equalitas, dissimilitudo nulla. Quibus profecto uerbis non presentem solummodo 96 Iudeorum questionem quam an ipse esset Christus interrogabant, explicauit; sed etiam hereticorum perfidia, quam futuram preuidit, quantum sit exsecranda, monstrauit. Solus Arius enim dicit: Christus homo est tantum, Deus non est; at cum ipse dicat: Ego et Pater unum sumus, manifeste patet quia unum cum Deo Patre substantialiter homo purus esse non potest. Et quia Christus idem quod Pater est, cauenda est heresis Photini, que hoc credi prohibet. Arius autem inquit: Christus factus a Deo, non est natus ex Deo, et ideo minor Patre est credendus.  Qui contradicens ipse: Ego, inquit, et Pater unum sumus; quis enim non facile uideret quia nulla creatura unum cum illo, qui cuncta creauit, naturaliter existere possit? Et quia Christus naturaliter unum cum Patre est, damnanda est Arii perfidia, que illum creaturam esse affirmat. Porro Sabellius: Non sunt, inquit, due persone Pater et Filius confitende; sed ipse Pater, quando uult, Pater est, quando uult Filius est; idem tamen unum est; que memorata Filius ipse condemnat. Constat namque: Ego et Pater, de una persona dici non potuit; sumus, de uno dici non congruit. Quapropter etiam Sabellii errore cum ceteris abiecto, sequenda est nobis apostolica beati Petri fides, qua Dominum confessus, ait: Tu es Christus Filius Dei uiri . Hec de lectione euangelica prout Dominus donauit explanando transcurrimus Sed libet adhuc de Enceniorum solemnitate, quam et tunc Hierosolymite, et nos hodie celebramus, fraternitati  uestre latius disserere. Hoc autem imprimis notandum est, quod Encenia, que in lectione euangelica facta cognouimus, non ad primam templi dedicationem, sed ad ultimam pertinent; quod ex eo facile colligitur, quia hieme facta referuntur. Prima quidem eius dedicatio templi a Salomone autumni, media a Zorobabel et Iesu sacerdote tempore ueris, ultima a Iuda Machabeo tempore hiemis, est facta, quando specialiter constitutum esse legitur, ut eadem dedicatio per omnes annos in memoriam solemnibus reuocaretur officiis, iuxta quod ad tempus usque dominice incarnationis obseruatum fuisse, modo, cum Euangelium legeretur, audiuimus. Hec autem fuit causa secunde et tertie dedicationis; qui Salomon quidem templi opus, quod Domino condidit, septem annis perfecit. Octauo autem anno decima die mensis septimi, qui a nobis October appellatur, in magna gloria dedicauit; que uidelicet dies et antea per legem erat statuta solemnis; ita ut in ea tabernaculum omne per annos singulos maioribus hostiis expiari  deberet. Denique Zacarias pater beati Baptiste Ioannis, eisdem expiationibus ad altare deseruiens, adueniente angelo natiuitate Domini gaudioque humane saluationis instruitur. Sed hoc templum post annos quadringentos triginta incenderunt Chaldei, et Hierosolymorum urbe destructa populum Isrel in Babylonia adduxere captiuum; qui post annos septuaginta regnantibus Persis in patriam remissus, rursusque edificatum est templum per annos quadraginta sex; et tertia die mensis duodecimi, quem nos uocamus Martium, opus ad finem usque perductum: cui uidelicet tunc operi prefuerunt duces plebis strenuissimi, ut diximus, Zorobabel de regio sanguine, iehsu sacerdos magnus; sed et propheta Aggeus, et Zacarias, adiuuantes eos, atque aduersus insidias impedientium opus hostium cor populi corroborantes. Inde post annos ferme trecentos et quinquaginta sex nefandissimus Grecorum Antiochus, fraude capta Ierusalem, templum idem sordibus 97 idolorum  profanauit, auferens inde et confringens altare Domini aureum, mensam propositionis, candelabrum luminis, et cetera uasa templi aurea, que inuenire potuit; sed et in templo Iouis simulacrum statuens, populumque tormentis ad sacrificandum idolis cogens. Qua persecutione multi de populo pro diuine legis custodia trucidati sunt; inter quos et mater illa septem filiorum merito famosa, nobilissima pro Domino cum sobole martyrii coronam meruit. Sed Iudas Machabeus, cum esset de genere sacerdotali, collecto exercitu iustorum, aduersus Antiochi duces arma arripiens, eosque de Iudea expellens, persecutioni seuissime finem imposuit; ac templum ab idolorum imaginibus emundans, noua rursus altaria et cetera uasa uel ornamenta faciens atque in templo reponens, dedicauit ea, simul cum templo, quod purificauit et renouauit uigesima quinta die mensis noni, qui apud nos uocatur December, et ad hiemem pertinere nulli dubium constat. Statuit decretum, ut prediximus, annis omnibus diem Enceniorum  idem innouationis ac dedicationis templi festa deuotione celebrari. Que profecto omnia, sicut Apostolus docet , in figura facta sunt nostri et propter nos utique scripta, ideoque nobis solertius spirituali ratione discutienda. Salomon quippe rex, qui interpretatur pacificus, ipsum Redemptorem nostrum typice designat; de quo Isaias  ait: Multiplicabitur eius imperium, et pacis eius non erit finis. Templum quod edificauit catholica eius Ecclesia est, quam de uniuersis per orbem credentibus, quasi de uiuis lapidibus in unam sue fidei et caritatis compagem aggregat. Quod autem septem annis edificatum est templum, significat quia per totum huius seculi tempus, quod septem diebus euoluitur, sancte structura Ecclesie crescere nunquam desinit. Quod octauo autem anno dedicatum es templum et celeberrima illa ac maxima solemnitas a Salomone rege cum filiis Isrel completo tempore dedicationis exhibita;  insinuat mystice quia perfecto in fine mundi numero electorum, diu desiderate immortalitatis secutura est festiuitas; et peracto uniuersalis resurrectionis miraculo, mox omnes qui ad pacifici regis, ueri scilicet Salomonis, regnum pertinent, eterna cum eo gaudia patrie celestis intrabunt. Nam quia Dominus noster die octauo, id est post septimam sabbati resuscitari uoluit a morte, recte numerus octonarius nostre quoque resurrectionis festa uentura designat. Quod templum ab hostibus incensum rursum, Domino miserante, restitutum, quod ab idololatriis coinquinatum denuo superne pietatis auxilio mundatur, uarios sancte Ecclesie insinuat euentus; que nunc infidelium persecutione premitur, nunc persecutionibus reddita liberior, tranquilla Domino seruitute famulatur. Nunc in quibusdam suis membris hostis antiqui periclitatur insidiis, quos ad horam perdere uidebatur, per penitentiam iam castigatos recepit. Quod uero templum secundo quadraginta et sex annis edificatum est, ad significationem Dominici  corporis, quod de uirgine assumpsit, specialiter respicit. De quo ipse Iudeis: Soluite, inquit, templum hoc, in tribus diebus excitabo illud . Quia uidelicet solutum passione corpus suum ipse die tertia resuscitauit ad uitam. Ferunt siquidem qui corpus hominis quadragesimo sexto die post conceptionis initium in membrorum distinctione formetur; atque ideo non casu gestum, sed diuinitus procuratum est, ut in eo annorum numero templum edificaretur, 98 quo dierum numero corpus Dominicum, quod per templum figurabatur, in utero uirginali perfici oportebat. Quod autem Encenia per omnes annos celebrari statutum est, hoc profecto nos admonet ut memoriam dominice Resurrectionis, quam iam factam credimus, et nostre, quam futuram speramus, semper in animo retineamus; taliterque nos agamus, ut non ad iudicium, sed, sicut Dominus his qui bona egerunt promisit, resurgere mereamur ad uitam. Nec sine discussione pretereundum quod dedicans templum  Salomon, ubi compleuit preces, descendit ignis de celo, et deuorauit holocausta et uictimas. Holocausta namque et uictime ueri Salomonis nos sumus; holocausta et uictime summi Regis omnes electi eius sunt; de quibus ait apostolus Petrus: Quia et Christus semel pro peccatis nostris mortuus est, iustus pro iniustis, ut nos offerret Deo; mortificatus autem carne, uiuificatus quidem spiritu . Ignis autem celestis feruor est, qua superne ciues patrie, et in sua alterutrum beatitudine, et in sui Conditoris conspecta claritate semper ardere letantur. Hinc est enim quod quedam celestium uirtutum agmina, que ex singulari propinquitate Conditoris sui incomparabili ardent amore speciali nomine Seraphim, id est ardentes uel incendentes uocantur. Completa ergo dedicatione templi ignis e celo descendens oblatas Domino hostias deuorat, quia expleto tempore nostre resurrectionis, cum introierint in gaudium Domini sui serui fideles uero amore flagrantes, quo nunc angelice uirtutes inflammantur, eorum quoque mentes  uisa specie sui Redemptoris absorbentur. Qua quidem facie dilectionis etiam nunc plurimos electorum in superna ciuitate plene absorptos esse non dubium est. Sed tunc nimirum hoc multo perfectius adimplebitur, cum recepta sua carne immortali, receptis in eadem beatitudine seruis suis et fratribus cunctis quos adhuc in terris certare conspicimus, non habebunt ultra, quo intuitum cogitationis sue foras uel ad modicum mittant, habentes secum intus Deum, de cuius uisione sempiterna gaudeant; habentes et proximos, quorum felicitate sempiterne congaudeant, ubi illud primum et maximum mandatum Domini ad integrum perficietur. Ad cuius perfectionem in hac uita iusti pro suis quique uiribus accinguntur: Diliges Dominum Deum tuum ex toto corde tuo, et ex tota anima tua, et ex tota mente tua; et diliges proximum tuum sicut te ipsum . Quia quo uicinius presentem Dei uultum cernunt, eo se ardentius dilectioni totos  impendunt, quo proximos suos omnes esse electos ac Deo dilectos agnoscunt, quo corda illorum non minus quam sua sincero amore referta perspiciunt, eo illos ipsi non minus quam seipsos amare delectantur. Sed et hoc notandum, qui exposita dedicatione ac festiuitate subsecuta, ita Scriptura conclusit: [1 1Kb] Et dimisit populos Salomon, qui benedicentes regi profecti sunt in tabernacula sua letantes et alacri corde, super omnibus bonis que fecerat Dominus Dauid seruo suo et Isrel populo . Dimittet enim peracto resurrectionis munere Dominus electos suos in eterna tabernacula letantes; non eos utique ulterius a sua presentia remouens, sed a discrimine iudicii, quod in ere futurum Apostolo docente nouimus, ad inhabitationem patrie celestis immittens, unde pro suis quisque meritis promissam regni sedem percipiat. Quod enim hic populi in tabernacula sua profecti esse dicuntur, hoc est profecto quod Dominus in Euangelio ait: 99 Multe sunt mansiones in domo Patris mei . Bene autem dicitur, qui benedicentes  regi profecti sunt in tabernacula; quia hec est nimirum sola actio quietissima ac felicissima ciuium supernorum hymnos gratiarum suo dicere Conditori. Hinc etenim scriptum est: Beati qui habitant in domo tua; in seculum seculi laudabunt te . Hinc idem propheta ultimos septem psalmos in laudes  diuine suauitatis compleuit. Porro octauum ante finem Psalterii de uictoria pugne qua gigantem strauerat, Deum benedicendo compleuit. Ubi aperte indicat quia omnes qui hic maligni hostis certamina superant, illic in requie uera laudem sui Redemptoris et adiutoris decantant. Benedicentes, inquit, regi profecti sunt in tabernacula sua letantes et alacri corde, super omnibus bonis que fecerat Dominus Dauid seruo suo et Isrel populo suo. Letantes quippe 100 iusti super bonis que a Domino accipiunt, tabernacula intreunt celestium mansionum; quia quamuis huius graues seculi fuerint, longique labores, breue nimirum uidetur et leue totum quidquid eterna beatitudine finitur. Unde oportet, carissimi, ut in edificatione domus Dei unusquisque nostrum exhortando, obsecrando, increpando, ipse piis actibus insudando, quantum ualet insistat, ne si quempiam rex celestis nunc desidem in opere sui templi conspexerit, hunc in tempore future dedicationis magne sue solemnitatis reddat exsortem. Satagamus  mutuo caritatis auxilio, unde omnes nos alacri corde et indefessos in operibus que ipse precepit, perpetue sue uisionis introducat iehsu Christus Dominus noster, qui uiuit et regnat cum Patre Deus in unitate Spiritus sancti per omnia secula seculorum. Amen.




SERMO XXXI. In octaua Sancti Stephani. Euangelium secundum Mattheum cap. XuII: In illo tempore, cum uenisset Dominus iehsu Capharnaum, accesserunt qui didrachma accipiebant ad Petrum, et dixerunt ei: Magister uester non soluit didrachma. Et reliqua.





ADMONITIO.

Cum huius quoque sermonis dictio nobis a Maximiana dissimillima uideatur, eumdem in nothos reiicimus, etsi S. Maximi ornatum nomine in cod. Mediolan. Frisius idem repererit, cuius a nobis in admonitione superiore facta est mentio cum laude.

ARGUMENTUM.--- Euangelica litteraliter mysticeque explicata lectione: Piscis iste, inquit auctor sermonis, qui primus ad hamum Petri ascendit, congruenter potest significare protomartyrem Stephanum.

Tempore quippe Augusti Cesaris Iudea facta est  tributaria, et ad iussionem ipsius unusquisque in regione sua et ciuitate censum profitebatur. Unde Ioseph cum beata Maria ascendens a Galilea in Bethlehem ciuitatem Iudee, ut profiteretur ibi censum, eo quod esset de domo et familia Dauid. Sed quia Dominus in Nazareth fuerat nutritus, quod est oppidum Galilee subiiciens urbi Capharnaum, ideo exposcebatur ab eo census; quoniam omnes nouitii qui illuc ueniebant censum profitebantur. Et quia non ausi sunt ad Dominum accedere pre magnitudine miraculorum, ideo circumuenerunt discipulum eius Petrum, et interrogauerunt si magister illius solueret didrachma. Interrogauerunt uel simplici intentione ut acciperent censum, aut certe malitiose, ut agnoscerent utrum redderet censum, an contradiceret uoluntati Cesaris, quatenus inuenirent occasionem accusandi eum. Et quia exactores census seorsum circumuenerant Petrum, idcirco cum uenisset Dominus domum, antequam Petrus ei aliquid suggereret, preuenit eum; ut dum sancti apostoli cognoscerent illum  intelligere ea que illo absente gesta fuerant, non scandalizarentur exactione census. Ait enim: Quid tibi uidetur Simon? Reges terre a quibus accipiunt tributum uel censum? a filiis suis, an ab alienis? At ille dixit: Ab alienis . Dominus enim secundum carnem filius regis erat. Filius quippe regis erat secundum carnem, quia de stirpe Dauid fuerat generatus. Secundum Spiritum, quia omnipotentis Dei Patris erat uerbum. Et ideo quia filius regis nulli debuerat reddere tributum. Sed quia carnem nostre humilitatis suscepit, ideoque tributum reddidit. Sed nos miseri et infelices, quia nichil dignum tantum maiestati  reddimus. Ipse quippe pro nobis censum reddidit et crucem subiit. Nos quoque tributum non reddimus, et quasi tributum non dantes, ueluti filii regis immunes a uectigalibus sumus. Oportet ergo ut census bonorum semper illi reddere studeamus Dixit illi: Ergo liberi sunt filii . Si enim in  omni regno et natione filii regis liberi sunt et immunes a uectigalibus, multo magis ille filius eterni Regis sub quo constituta sunt uniuersa regna terrarum. Sequitur autem: Ut non scandalizemus eos, uade ad mare, et mitte hamum, et eum piscem qui primus ascenderit tolle. Et aperto ore eius inuenies staterem, et illum sumens, da eis pro me et pro te . Dicit beatus Hieronymus: Quid primum mirer in hoc loco; nescio prescientiam Domini aut magnitudinem. Prescientia namque illius admiranda est, quia agnouit quid in profundo maris ageretur, et quid piscis in ore gestaret, et quis de tanta multitudine primus ad hamum ascenderet. Magnitudo itaque et uirtus ipsius admiranda est, si statim ad iussionem illius creatus est stater in ore piscis: nam quod futurum erat solo uerbo fecit; demonstratur enim his indiciis illum esse de quo propheta dicit: Et oculi eius intuentur profunda abyssi . Sed ualde admiranda est Iudeorum perfidia, quia cum essent homines  rationabiles, hoc inuentum est in ore piscis, quod non est inuentum in ore eorum; stater uidelicet equitatis et iustitie. Nam si locus iste simpliciter accipiatur, edificat auditorem; demonstratur enim his uerbis Dominum tante fuisse paupertatis, ut non haberet quid pro se, pro suoque discipulo redderet, in quo facto paupertatem docuit esse sectandam. Sed forte contra hec dicit aliquis: Quare ergo Iudas pecuniam portabat in loculis? Ad quod breuiter ita respondendum est: 101 quoniam Dominus nefas duxit res pauperum in sui suorumque discipulorum usus transferre. In quo etiam facto nobis reliquit exemplum, ut ea que semel Deo uel pauperibus uouemus  in communes usus nullo modo transferamus. Allegorice mare significat hoc presens seculum, iuxta illud, hoc mare magnum et spatiosum . Et iterum: ueni in altitudinem maris . Capharnaum uero designat Synagogam, exactores census scribas et Phariseos. Per hamum quoque intelligitur predicatio Petri et aliorum; per piscem qui primus ad hamum Petri ascendit, pulchre potest intelligi Cornelius, qui primus ex gentibus ad predicationem Petri credidit. Per staterem, qui duas didrachmas  doctrine duorum Testamentorum. Cum enim uolebant Dominum Iudei  constringere sub legalibus uinculis, dicentes quia non licet sabbatis curare, et quasi noxium eum morti destinarent, quid aliud quam censum nostre redemptionis exigebant? Illis autem exigentibus precepit Dominus Petro, qui est magister omnium predicatorum, mittere hamum sancte predicationis in mare gentilitatis. Illo uero mittente  primus piscis ad eius hamum Cornelius ascendit, qui staterem gestabat in ore; sed tamen latebat; staterem 102 uidelicet uere fidei confessionem, et opus duorum Testamentorum, de quo scriptum est: Erat  uir iustus et bonus et metuens Deum et faciens multas eleemosynas plebi , etc. ueniente itaque beato Petro ac predicante, staterem qui latebat manifestauit, quoniam confessus est Christum Dei Filium, et unda sacri baptismatis est renatus. In eo sane quod dicit: Illum sumens, da eis pro me et pro te , ostendit quod per Petrum eiusque successores duorum Testamentorum doctrina manifestanda erat Iudeis et gentibus. Quod ergo dicit, illum sumens da eis pro me et pro te, sic est intelligendum: pro me quasi domino, pro te quasi seruo; pro me quasi auctore, pro te quasi ministro salutis. Aliter piscis iste qui primus ad hamum Petri ascendit, et congruenter potest significare protomartyrem Stephanum, qui staterem gestabat in ore, uere fidei confessionem et doctrinam duorum Testamentorum. Nam positus in concilio confessus est Patrem et Filium, dicens: Ecce uideo celos apertos et Filium hominis stantem a dextris uirtutis Dei . Positus etiam in concilio legem ueteris Testamenti interpretatus est in Filio  Dei. Predicante itaque Petro, iste primum hamum deglutiuit, quoniam iste primus adeptus martyrii palmam.






[HOMILIAE.*]



HOMILIA PRIMA. Dominica tertia Aduentus: Euangelium secundum Mattheum cap. XI: In illo tempore, cum audisset Ioannes in uinculis opera Christi, mittens de discipulis suis duos, ait illi: Tu es qui uenturus es, an alium exspectamus? Et reliqua lectionis eiusdem beati Maximi episcopi.





ADMONITIO.


Codex chartaceus biblioth. Chisiane signat. litt. A uI 181. sec. XuI in-folio paruo nitidissimis characteribus scriptus, sed non paucis in locis mendosus, suppeditauit nobis tres homilias, quas in calce huiusce appendicis collocauimus. Harum non esse auctorem Maximum, quisque, si ad stylum animum aduertat, facile cognoscet.

ARGUMENTUM.--- Euangelii uerba litteraliter atque allegorice exponuntur.

Sanctus Ioannes Baptista precursor Domini Saluatoris  propter ueritatem est positus ab Herode in uinculis. Cum audisset opera et miracula Christi, sicut lectio euangelica manifestat, mittens duos de discipulis suis ad Christum, qui interrogantes magistrum suum, quia adhuc dubitabant in fide, ut ipsi discipuli uidentes signa que faciebat Dominus, pariter crederent et prophetie magistri et eloquio Christi. Dixit autem illis beatus Ioannes: Ite, dicite ei: Tu es qui uenturus es, an alium exspectamus? Tali modo intelligendum est hoc quod S. Ioannes mandauit Christo, dicens: Scio te esse natum pro omnibus, sed nescio si mori digneris pro omnibus. Quoniam ut sciam, dum ab Herode interficior, ad infernum descendero, utrum te mortuis in infernum ad redemptionem uenturum nuntiem, sicut nuntiaui uiuentibus aduentum tuum, et disposueris mittere ad hec sacramenta complenda. Dominus noster respondit ad ea que interrogatus fuerat; sed perfidiam nuntiorum increpauit, dicens: Euntes renuntiate Ioanni que audistis et uidistis: ceci uident, claudi ambulant,  leprosi mundantur, et beatus qui non fuerit scandalizatus in me. Hoc dicens, uos uidetis me tanta miracula facere; tamen hoc sapite, quia pro omnibus morior. Sed ille erit beatus qui in me non fuerit scandalizatus; hoc est, qui solum et purum hominem non crediderit cum me mortuum uiderit. Hoc quod Dominus dicit: ceci uident, claudi ambulant, leprosi mundantur, ita spiritualiter intelligendum est. Certe omnes homines ceci erant ante aduentum Christi, et in tenebris erant, qui lumen ueritatis non uidebant. Claudi erant qui quotidie post diabolum currebant, leprosi erant qui uariis sordibus peccatorum pleni erant. Surdi erant qui aures apertas ad audiendum uerbum Dei non habebant. Mortui erant, quia in multis peccatis et uitiis semper iacebant; Pauperes erant, quia extranei a bonis operibus erant. Sed postquam Dominus in hunc mundum sua pietate dignatus est uenire, omnes qui erant ceci illuminauit. Claudos ambulare fecit, quia precepit omnibus electis  sequi sua uestigia. Leprosos mundauit, qui humanum genus a multis malis purgauit. Surdos audire fecit, quia aures hominum ad audiendum uerbum Dei aperuit. Mortuos suscitauit, quia peccatores, qui in  peccatis suis iacebant, ad ueram penitentiam conuertere fecit. Pauperes euangelizauit, quia illos qui extranei erant a uera penitentia, doctrinam uite docuit. Mortui erant in peccatis suis. Illis abeuntibus, cepit iehsu dicere ad turbas de Ioanne. Quid existis in deserto uidere? Arundinem uento agitatam? Arundo est canna, et habet tres differentias. Prima quia nascitur in locis uirentibus, uel in aquosis. Secunda, quia a 103 quacunque aura tangitur, in aliam partem inclinatur. Tertia, quia foris est pulchra, et intus uacua. Nam per arundinem designatur carnalis animus, qui nimis gaudet, cum habet prospera, et cum habet aduersa nimis tristatur. Sicut canna, que inclinatur in quamcunque partem, per qualemcunque auram. Sed S. Ioannes non erat talis; quia erat natus de castis parentibus, et amabat castitatem, tenebat eam, et sanctitatem quam monstrabat in habitu habebat in corde; et non delectabatur in prosperis aut in laudibus, neque aduersa timebat. In cuius laude Dominus  adhuc dicit: Quod existis uidere? hominem mollibus uestitum? Ecce qui mollibus uestiuntur in domibus regam sunt. Non erat S. Ioannes uestitus delicatis uestimentis, sed de pilis camelorum erant facta eius uestimenta. Fit enim asperum cilicium de pilis camelorum. Certe, fratres, si peccatum non esset habere delicata uestimenta, non laudasset Dominus Ioannem de asperitate uestimenti. Illi qui habent delicata uestimenta seruiunt terreno regi, qui pro Deo sustinere aspera nolunt, sed magis diuitias et uoluptates seculi sectantur, et pro amore laudis, uel pro timore persecutionis castigant peccatores, ut bona de isto seculo acquirant. Sed quid existis uidere? Prophetam? ecce dico uobis plus quam prophetam. Ministerium quidem est prophete predicare uentura, non etiam demonstrare digito. Sed Ioannes plus quam propheta; quia illum quem predixit demonstrauit digito suo uenientem ad baptismum, dicens : Ecce Agnus Dei, ecce qui tollit peccata mundi. 104 Postquam uero Dominus S. Ioannem plus quam prophetam  esse demonstrauit, subiunxit, dicens: Hic est enim de quo scriptum est: Ecce mitto angelum meum ante faciem tuam, qui preparabit uiam tuam ante te . Angelus enim Grece, Latine nuntius dicitur. Recte qui supernum Iudicem nuntiare mittitur angelus uocatur. Omnes enim qui predicant Christum et uerbum Dei nuntiant, uel qui nomine sacerdotis censentur, angeli possunt uocari; sicut dicit Malachias propheta : Labia sacerdotum custodiunt scientiam, et legem querunt ex ore eius, et angelus Domini exercituum est. Sed tamen, fratres carissimi, si uultis uos, et potestis promereri altitudinem huius nominis. Nam unusquisque uestrum, in quantum tantam accepit gratiam diuine dispensationis, certissime  angelus exstitit, si a prauitate reuocet primum, et si ad bene operandum, quantum ualet fratrem suum curat exhortari, et si denuntiat erranti eternum regnum uel eternum supplicium. Propterea, fratres mei, si ad Deum tenditis, uidete ne ad eum soli ueniatis; suscitate proximos uestros una uobiscum ad gaudia eterna, et otiosa colloquia conuertite ad studium lectionis. Considerate quantum subito fugiunt dies huius uite, et attendite quantum districtus Iudex iudicaturus totum mundum ueniat. Certe si Dominum secundum uires uestras uerbis et bonis operibus annuntietis, eternum gaudium cum sanctis angelis percipietis, quod ipse prestare dignetur.




HOMILIA II. Super Euangelium sancti Ioannis cap. II: In illo tempore nuptie facte sunt in Cana Galilee.

ARGUMENTUM.--- Cur Christus Seruator uenit ad nuptias?  De patrato ab eodem conuersionis aque in uinum prodigio, deque spirituali significatione hydriarum sex.

Quotiescunque, fratres, carissimi, nos legimus Redemptorem nostrum uenisse ad nuptias, non debemus estimare quod faceret propter delectationem gule, sicut faciebant scribe et Pharisei, qui dicebant eum esse ebriosum et amicum publicanorum; sed debemus eum credere uenisse pro lucrandis animabus. Sicut enim doctus piscator et sapiens uenator tendit retia sua in illo loco ubi cognoscit uenire multos pisces aut multas aues aut bestias, ut aliquos ex eis capiat quando multi congregabuntur: ita uoluit Dominus uenire ad conuiuium uel ad nuptias, ubi multi conueniebant, ut caperet aliquos eorum uerbo sue predicationis. Spiritualiter uero quando Dominus uenit in mundum defecit uinum, quia Iudei perdiderunt dulcedinem legis, quam prius habebant. Dicit ei iehsu: Quid mihi et tibi est, mulier? nondum uenit hora  mea . Non debemus estimare quod Dominus inhonorasset matrem suam, qui iubet honorare parentes. Sed propter hoc dicit ei istud, ut eleuaret mentem eius ad uirtutem sue diuinitatis. Tale est quasi diceret illi Dominus: Mulier, quid commune est tue humilitati cum miraculo? quod queris diuine uirtutis est, opera uirtutes et miracula. Nondum uenit hora mea, id est, nondum uenit hora passionis mee, cum aperte manifestem quid possit humanitas quam ego de te accepi. Que hora tunc impleta est quando pendens in cruce dixit: Mulier, ecce filius tuus; ac si diceret: ecce quod ex te assumpsi, pati et mori potest; miraculum quod queris, sine diuinitate operari non potest. Dicit mater eius ministris: Quodcunque dixerit uobis facite . Sancta Maria intellexit in illis uerbis, quod Dominus dixit se non exasperatam, et propter hoc cum fiducia dixit ministris ut facerent precepta filii sui. Erant autem ibi lapidee hydrie sex posite secundum purificationem Iudeorum,  capientes singule metretas binas uel ternas. Mos erat Iudeorum uel maxime Phariseorum ut in conuiuiis atque in nuptiis uasa plena cum aqua preparata haberent propter lauationem manuum, aut aliquid quod necessarium esset. Dicit eis iehsu: Implete hydrias aqua. Et impleuerunt eas usque ad summum, que in uinum conuerse sunt. Certe, fideles carissimi, bene poterat Dominus implero uino hydrias que erant uacue, qui de nichilo creauit omnia antequam essent; sed precepit prius ut implerentur aqua, et postea conuertit in uinum. Hoc significat quia quando Dominus noster uenit in terram, non dedit aliam legem nisi illam quam dederat per seruum suum Moysen, sed aperuit spiritualem intelligentiam, que erat abscondita in ipsa lege. Spiritualiter tamen iste hydrie significant corda sanctorum doctorum, qui habent in se aquam, id est scientiam Scripturarum, et in hoc quod fuerant lapidee sex, significant corda sanctorum, que sunt semper firma et fortia contra tentationes  diaboli, et iste sex hydrie significant sex etates  mundi. Prima etas mundi fuit ab Adam usque ad Ne; secunda fuit a Ne 105 usque ad Abraham; tertia ab Abraham usque ad Dauid; quarta a Dauid usque ad transmigrationem Babylonis; quinta a transmigratione Babylonis usque ad aduentum Christi in carne; sexta etas est que modo permanet ab aduentu Domini usque ad finem seculi. In omnibus istis etatibus misit Deus omnipotens sanctos homines, qui semper predicauerunt diuina eloquia. In prima etate mundi legimus, qui fecit Deus hominem de terra ad Imaginem et similitudinem suam, et de latere eius, qui dormiebat, tulit unam de costis eius et fecit Euam. Et post hec posuit eos in paradiso, et precepit eis ut comederent de omni fructu paradisi, sed de ligno scientie boni et mali precepit ne tangerent. Postea seductus a serpente, id est a diabolo, fructum qui eis fuit interdictus manducauerunt. Idcirco iratus est Dominus, et proiecit eos de paradiso. Quicunque audierit ista, et timuerit transgredi preceptum Domini, ille inuenit  in prima etate hydriam aqua plenam; etsi illam inuenit, spiritualiter intellexit per Adam Dominum nostrum, qui accepit carnem de uirgine, et per Euam intellexit sanctam Ecclesiam, que est formata de uirgine et de latere Christi pendentis in cruce. Statim hydriam uersa est in uinum, que erat plena aqua. In secunda etate legimus quod Dominus precepit Ne ut per diluuium faceret arcam; et uolebat mittere in terram, quia omnes homines dimiserant precepta Dei, et operabantur malum. Quisquis audierit ista, et desiderat saluari cum paucis quam perire cum multis, inuenit in secunda etate hydriam plenam aqua; et si uoluerit spiritualiter intelligere, per Ne, qui fabricauit arcam, Dominum nostrum, qui fuit fabricator et rector sancte Ecclesie; et per diluuium quod uolebat mittere in terram, et disperdere peccatores homines, intelligitur baptismum, in quo peccata destruuntur. Ille qui spiritualiter ista sic intelligit, habet mutatam hydriam in uinum, quam  primum habebat plenam aqua. In tertia etate legimus quia precepit Abrahe ut exiret de terra cognationis sue et de domo patris sui; et uenit in terram quam ipse demonstraret ei, et ipse statim, ut Deus precepit ei, hoc fecit. Quicunque audierit ista, et cogitauit in corde suo cum quanto studio debeat Deo obedire, habet in tertia etate hydriam aqua plenam; et si spiritualiter uult intelligere per Abraham Deum Patrem, hydria mutatur in uinum, quam prius habebat plenam aqua. In quarta etate legimus quia Dauid fuit rex, qui fuit humilis, et misericors, et qui sustinuit multam passionem et tribulationem a rege Saule. Quicunque ista audierit, et uoluerit sequi humilitatem Dauid, inuenit in quarta etate hydriam aqua plenam; si spiritualiter uult intelligere, per salutem populum Iudeorum, qui persecutus est Dominum, et per Dauid uult intelligere Dominum nostrum, qui dignatus est orare pro persecutoribus suis, habet quartam hydriam mutatam in uinum, que prius habebat  aquam. 106 In quinta etate legimus quia populus Iudeorum preuaricatus est mandatum Dei, et propter hoc tradidit eum Dominus in manum regis Babylonis, qui duxit eum captiuum in Babyloniam, et destruxit ciuitatem Ierusalem. Quicunque ista audierit et timuerit peccare contra Dominum, ne infirmitas aut aliqua tribulatio illi ueniat, iste inuenit in quinta etate hydriam aqua plenam; et si uoluerit spiritualiter intelligere per populum Isreliticum humanum genus, et per Babyloniam intelligere infernum, et per regem Babylonis diabolum, qui semper desiderat trahere humanum genus in infernum: iste qui sic intelligit habet hydriam suam mutatam in uinum, quam habebat plenam aqua. In sexta etate legimus quia Redemptor noster dignatus est fieri homo pro omnibus, et octaua die est circumcisus, et trigesima tertia die presentatus in templo. Quicunque ista audierit, et cogitauerit in corde suo cum quanto studio debeat obseruare precepta Dei; iste in sexta etate inuenit hydriam aqua plenam; et si spiritualiter  uoluerit intelligere quia nos non possumus intrare in regnum Dei, nisi in ista presenti uita fuerimus purificati per confessionem et eleemosynam, iste habet hydriam conuersam in bonum uinum. Et iste sex hydrie singule capiebant binas uel ternas metretas, id est duas uel tres mensuras. Ministri autem qui impleuerunt hydrias significant SS. apostolos et doctores Ecclesie, qui predicant precepta Dei, de quibus  recte dicitur: Et impleuerunt eas usque ad summum. Certe ab initio mundi nullum tempus fuit in quo non esset aliquis fidelis Deo, qui quotidie manifestaret eum per doctrinam, aut per exemplum bonum, aut per predicationem. Et dicit eis iehsu: Haurite nunc, et ferte architiclino; et tulerunt . Architiclinus est maior domus, et significauit doctores sancte Ecclesie, qui sciuit discernere inter uetus et Nouum Testamentum, et inter bonum et malum. uocat sponsum architiclinus, et dicit ci: Omnis homo primo bonum uinum ponit, et cum inebriati fuerint, tunc id quod deterius est . Multi sunt qui dicunt quod iste sponsus fuisset sanctus Ioannes Euangelista, qui propter miraculum quod uidit, reliquit nuptias et secutus est Dominum. Hoc fecit initium signorum iehsu in Cana Galilee, et manifestauit gloriam suam, et crediderunt in eum discipuli eius. Discipuli nostri Redemptoris antequam hoc miraculum esset factum, credebant eum esse tantum purum hominem; sed postquam hoc uiderunt, cum fiducia magna  crediderunt eum esse uerum Deum et uerum hominem. Et nos, fratres carissimi, omni tempore credamus opera eius, et precepta illius faciamus, et semper eius doctrinam aliis annuntiemus, ut in futuro cum illo gaudeamus. Prestante Domino nostro Iesu Christo, qui cum Patre et Spiritu sancto uiuit et regnat, etc.




HOMILIA III. Super Euangelium secundum Mattheum cap. II In illo tempore: angelus Domini apparuit in somni Ioseph, etc.


107 ARGUMENTUM.--- De secessu Iosephi cum Maria et Iesu puero in Aegyptum; deque causa ob quam puerorum Bethleemitarum necem Herodes distulit.

Iste sanctus [1 1Kb] Ioannes euangelista, fratres carissimi, manifestat nobis insidias Herodis, qui promiserat magis uenire et adorare Dominum. Sed hec promissio non!non descendebat illi de corde bono, ut uellet adorare  Dominum. Sed propter hoc promisit uenire, quia uolebat eum occidere, sicut occidit multos pueros. Angelus autem Domini, qui est minister in celis, uidens insidias Herodis, in somnis apparuit Ioseph, et admonuit eum ut tolleret puerum et matrem eius, et fugeret in Aegyptum, ne Herodes posset explere contra Dominum furorem suum, sicut fecit contra pueros. Sanctus autem Ioseph baiulus Domini et nutritor, custos castitatis, statim ut monitus est ab angelo, cum magno studio et sollicitudine surrexit, et adimpleuit precepta Dei. Atque euangelista manifestat cum dicit: Qui consurgens accepit puerum et matrem eius nocte, et secessit in Aegyptum; et erat ibi usque ad obitum Herodis. In hoc loco, fratres carissimi, possumus scire quia Ioseph ipse fuit sanctus et bonus, quia non timuit tenebras noctis: non exspectauit diem, et non declinauit in aliam partem propter incredulitatem alicuius perfidie gentis. Sed ipsa nocte surrexit, accepit puerum et matrem eius, et perrexit  in Aegyptum; et stetit ibi usque ab obitum Herodis. Tunc Herodes uidens quod illusus esset a Magis, iratus est ualde, et mittens occidit multos pueros qui erant in Bethleem et in omnibus finibus eius, a bimatu et infra, secundum tempus quod exquisierat d Magis . Postquam Herodes uidit suas insidias nichil ualere, iratus est ualde, et iussit ut omnes pueri qui erant in Bethleem Iude occiderentur. Aestimabat enim ipse quod si occiderentur omnes pueri, non posset euadere unus quem querebat. Ille miser non estimans quia non est sapientia, non est prudentia, non est consilium contra Dominum, quando ipse Herodes iussit occidi omnes pueros, precepit quod 108  omnes pueri qui habebant duos annos occiderentur et etiam pueri unius noctis.

Hanc occisionem fecit post duos annos natiuitatis Christi, quia historia ecclesiastica narrat quod eo tempore ipse Herodes, qui audierat a magis natum esse regem Iudeorum, accepisse legationem ex parte imperatoris, ut subito pergeret Romam. Erat enim fortiter ab inimicis suis accusatus. Ipse tamen cum uenisset ante imperatorem et ante omnem senatum  Romanum, honestissime et sapienter purificauit se de omnibus que contra eum dicebantur. Ipse enim multum erat ingeniosus et eloquens. Postquam uero hoc factum est, ex parte imperatoris maiori gloria exaltatus est; in tantum ut daret ei regalem coronam, et donaret ei regendi potestatem in Iudea. Et cum ipse reuersus esset in Iudeam cum magna gloria post duos annos, tunc recogitans quod audierat a magis, quia rex Iudeorum esset natus, subito mittens occidit omnes pueros qui erant in Bethleem. Tunc adimpletum est per Ieremiam prophetam dicentem: [2 1Kb] uox in Rama audita est, ploratus et ululatus multus. Rachel plorans filios suos, et discit, [3 1Kb] et noluit consolari, quia non sunt . Rama in hoc loco non est nomen urbis nec alicuius loci, sed significat in excelsum. Tale est quasi diceret: in excelso audita est uox, et ploratus multus; quia Rachel, hoc est sancta Ecclesia plorat filios suos; id est sancta Ecclesia gemit pro persecutione fidelium; et non uult consolationem illam  accipere, ut illi qui sunt coronati per martyrium et regnant cum Christo, iterum redeant pugnaturi ad certamina seculi. Et possit unus aliter intelligere, quia sancta Ecclesia quotidie plangit de illis quos non potest reuocare ad penitentiam. Nos autem, carissimi, in quantum nobis Deus concessit, teneamus uitam innocentem, etsi non possumus esse martyres in corpore, in mente sequamur ipsos martyres. Certe si a malis desideriis et a prauis cogitationibus nos abstineamus, et si fecerimus ea que recta sunt, poterimus esse de numero illorum qui sequuntur Agnum quocunque ierit. Ipse nobis hoc concedat qui cum Patre et Spiritu sancto uiuit, etc.






[EPISTOLAE.*]



EPISTOLA I. EPISTOLA PRIMA. Ad amicum egrotum [a 1Kb] .





ADMONITIO PRIMA DOMINICI uALLARSII IN TOMO XI OPP. S. HIERONYMI.


109 uisa hec est olim Erasmo non abhorrere a stylo Tertulliani, quantum, inquit uallarsius, ex illius fragmentis licet odorari: est enim affectatior et duriusculus, etiamsi grauibus sententiis. Existimant alii fortasse etiam congruenter magis, ad subsequentis dictionem epistole, que, nemine iam diffitente, sancti Maximi Taurinensis est, eam ita accedere ut tamen non certo ascribat. Ego, ut pronuntiare nondum hac de re ausim, sentio tamen, propius ad horum opinionem, eum qui hec scripsit personam sustinere episcopi, qui se statim initio ait: dominicarum rerum religiosa necessitate occupatum.





ADMONITIO SECUNDA.


Inter opera spuria sancti Maximi collocamus etiam epistolas olim diuo Hieronymo attributas, eiusque sub nomine uulgatas duas. Confer in prefatione momenta rationum que ad hoc iudicium ferendum contra uallarsii aliorumque opinionem nos impulerunt. Nihil aliud nobis addendum superest nisi quod uariantes desumpsimus ex codice X Plutei XIX, memb. in-folio sec. Xu, pag. 265, bibl. Medic. Laurentiane, et ex Rom. edit. Epistolarum sancti Hieronymi apud Petrum de Maximo an. 1468.



CAP. I.


Quanquam certissime nouerim experientiam tuam alieni consolaminis leuaminibus atque remigiis non indigere: cum languores erumnasque languidi corporis, stuporemque membrorum rigentium, uigentis calentisque animi felicitate ipse confoueas, ac medica ratione cures atque componas; tamen inter aduersa presidium, inter morbos remedium, inter curas solatium, in fluctibus aliene manus remigium semper queritur et optatur. Pars est enim procul dubio maximarum medelarum fraterni consolaminis fructus: [b 1Kb] et fomes dictorum, [1 1Kb] dulcedine consolantium, leuamen, fessis animis introducit. Et si non corporeis in membris, recessibus animi tamen et abditis, spirituali studio componit hominem, et inferit ut medicus sospitatem, iuuatque conamina exhaustarum uirium, sub longarum sarcina pressurarum: maxime cum scriptum sit: Frater fratrem adiuuans exaltabitur. . Ob hoc igitur quoniam dominicarum rerum religiosa necessitas [c 1Kb] ita me tenet occupatum, ut frequentatu corporalis  accessus, erumnas tuas illustrare non detur facultas: placuit, sicut petisti, ut qualicunque solatio litterarum lenirem tam longa tentamenta uirtutis, imo potius salutis commodum uisitarem, et animum Christiana uirtute fundatum in robur maximum promouerem. Qui regnorum celestium predam, censumque muneris sempiterni contendimus occupare, esse non possumus sine aliqua congressione uictores. Nunquam enim delicata ac ignara certaminis uirtus uictorie palmiferum culmen ascendit, aut premium de subactis aduersis accipit, qui uictoria cariorem uilissimam iudicat sui corporis uitam. Nec mortis enim concutitur metu, cui de morte uita nascitur: pretiosum est illi et sanguinem fundere; felicitatis est cum infelicitate pugnare, summe sanitatis est acerba uulnera sustinere, iacturam quoque ferre membrorum opinatur maximum lucrum. [d 1Kb] Et quod est ultimum, dicam, preclarum est illi in ipso certamine palmiferam creditori animam reuocare. [e 1Kb] Melius enim  est, sicut ratio 110 determinat, si quod nature debetur, uirtuti soluatur. Ferenda sunt, frater, ferenda sunt igitur cuncta per que se Dominus afflictione longissima uoluit experiri, et in magna premia destinare.



CAP. II.

INFIR. [f 1Kb] Quis animus, non iam submissis uiribus, ferat istos ineuitabiles casus, et perniciose calamitatis incursus, atque morbos infestos,  quantum uideo iam cum ipso corpore morituros? HIERON. Cum periculis iam necesse est congrediatur et certet quem tempestas inter fluctus inuenit. Et quamuis nemo libens periculum patiatur aut ferat, tamen sub pondere periculi, cogente necessitate, duratur. INFIR. Sed alia mihi anxietas accedit, que, meroribus duplicatis, meos sensus inuoluat, et mordacibus curis inexplicabiles curas imponat. Mouet enim me quod cum talibus tentamentis, et cum tam obstinati morbi certamine mihi soli contigerit dimi care, cum alios nouerim et mitioribus plagis esse correctos, et compendioso luctamine exstitisse uictores. Cur mihi Dominus non cum ceteris certamen indixit? Cur me non sicut ceteros castigauit? HIERON. Primo enim non debes in tam arduo certamine constitutus de humilibus cogitare. Inferiora sunt enim premia inferioribus pugnis. [g 1Kb] Ubi denique fortia fortibus imperantur, fortiorem fortior muneris sequitur census; et ideo ignominiam iudicat fortis cum inferiore componi. Magnus est enim qui uicerit  magna; deuotionis est maxime maxima sustinere, ingentis uirtutis est ingentia superare. Namque meritis eminentioribus [h 1Kb] excellet ceteros apud regem, quem plurimum turbauerit cauma bellorum, et reddiderint superata uictorem. Adest denique preda in ipso conflictu congruens qualitati certaminis, merito destinata uictoris. Numero castrensi pondera pro uiribus reges imponunt: medici pro causis medelas impendunt. Qui curandus est, non dicit medico qua lege curetur; nec miles eligit quo mittatur, nec seruus quo uerbere castigetur. Quod enim ex maioris pendet arbitrio, 111 non est in potestate subiecti. Ergo qui superna regimur potestate, et inter mundi [i 1Kb] miserias multiformes corrigendi uersamur, nec nostrum est de potestate Domini aut plagas eligere, aut alia certamina, que ferendo uincamus: sicut nec seruorum est eligere de dominis genera flagellorum. Nunquam enim ex arbitrio pendentis pendet licentia uerberantis. Potestatis  est emendare, conditionis est subiacere. Regis est onus imponere, et militis est sustinere. Quippe cum ab ipso rege nichil geratur iniustum, qui suis legionibus, pro uirium qualitate bellicos sudores imponens, fortes mittit ad fortia: inferioribus competentia iubet, ut nec inferior contra proprias uires certamine potentioris arceatur, nec posterior inferioris  certamine, egradatis meritis, humilietur. Et dum hoc agitur, ut nullus in alieno minoretur aut certe succumbat, omnes cupit esse uictores. [a 1Kb] Nec inimicus est medius, qui ferit, ut periculum tollat et uulnera uulnus excludat. Nec aduersatur paternus affectus, si liberos doceat amplexibus flagellorum. Paterna enim flagella exercitia sunt innoxie pietatis. Ergo quoniam castigatio corrigentis amoris est causa, cum de pietate descendat, ama medicum percussorem, cuius plaga mater est medicine. Nihil enim impium pietas parit, ut uirtutibus amplexis, fructum pietatis spiritaliter curatus includat. Ego, inquit, Dominus necabo, et uiuere faciam; percutiam, et ego sanabo .



CAP. III.

INFIR. Sed aisti: Ergo ferit pietas? HIERON. Ferit utique; ne impietas iudicetur, si non corrigat delinquentem. Cum enim non desit in homine quod curetur, ferit, ut curet, ut sunt manus medici, [b 1Kb] que multa ledendo conferunt sanitatem, non sine murmure patientis. Hoc modo et nos sub  cura ictus medentis, inter ipsas meroris angustias, sic in Dominum murmuramus, ut in medicum uulnerati, qui curantur et dolent. Aggredere igitur, frater, aggredere [c 1Kb] sustinentie remedium, quo ualeas grauidam tentationibus sarcinam leuigare, et pericula, dum pateris, superare. Iacentia membra animus rigidus consoletur et curet. Regnum teneat uirtus intra corpus anxietatibus captiuatum, ut anima inclusa periculis uigeat ipsius libertate uirtutis, [d 1Kb] que in conflictu tentationis, uarie legalibus tubis iamdudum iussa est preparari, et in ipso uestigio dominice seruitutis, contra infestas calamitates armari. Fili, inquit, accedens ad seruitutem Dei, sta in iustitia et timore, et prepara animam tam ad tentationem . [e 1Kb] Ergo cum tentatio nostris utilitatibus prorogetur, non est mirandum si nobis eius ardor accidat. Sicut beatissimus Petrus in epistola sua monet ac dixit: Nolite mirari ardorem accidentem uobis, qui ad tentationem uestram fit, ne excidatis  inter uarios seculi fluctus . Frequentibus procellis Christiana uita quatitur atque tentatur, et pressuris innumeris lactatur et crescit. Quod Salomon beatissimus propheta et satis illustris testatur et probat: Coniungere, inquit, Domino, et sustine, ut crescat in nouissimo uita tua . Nauigium uite nostre agitantibus gaudet: sola tranquillitate turbatur. Stupet enim cursus, cessantibus uentis; periclitatur, si periculis non probetur. Incertum est enim utrum ad Dominum pertineat, quem pressura, mater glorie, uentilando 112 non purgat, premendo non nutrit, castigando non probat, cedendo non curat. Nam cum uerbera nobis atque uaria tentamenta amor diuinus impendat, ac sicut medicus conferat remedium de contrariis, et torquendo succurrat: non se probat [f 1Kb] ad amorem pertinere Domini qui plagis medicinalibus non meruit subiacere. Sed forsitan dicis: Si meus est amator Deus, cur me igitur amatoris mei flagella graui laceratione mestificant, et ledendo conturbant? Si me amplexibus  flagellorum torquet qui amat, iam partes odii falsus amor exercet; iam malo oderit, ne torqueat. Imo caue ne oderit, roga ut amare dignetur. Amor enim emendat, odium uero supplicium comminatur. Amor disciplinam consueuit impendere; odium uero, dictante sententia, reatum recitare. Quod odium natiuitate humani generis ex Deo in hominem propagatur. Et ideo est hominis, quod odit, aut irascitur Deus: odit dum offenditur, irascitur dum non rogatur offensus. In odium enim sui prouocat Dominum,  qui factis odibilibus se odibilem facit, et offensum rogare contemnit. Ceterum amat Deus hominem, ut artifex fabricam, sed odit mala opera, quibus fabrica urgetur in lapsum, et cogitur in [g 1Kb] labinam. Et qui mala opera odit, malorum operum non potest amare factorem: sicut Salomon sanctissimus protulit: Odio sunt, inquit, Deo impius et impietas eius . Ergo melius est in hoc mundo annis uergentibus perituro, cuius senectutem premit ac sorbet occasus, ex amore Domini medicinalia sustinere uerbera, quam ex odio exspectare insanabilem plagam, et sub fulmine sententie ducere damnabilem uitam. Melius est inter manus medici transiturum ac modicum sustinere tormentum, quam renuntiare medico, et incurrere supplicium eternis tortoribus uexaturum. Aut si adhuc miraris amatoris nostri medicinam per flagella constare, illud quoque debes mirari quod torqueant remedia quos medicus amat, qui nocendo, quod nocet excludit. Utique qui nocentia querit excludere, non potest nocere; et ideo nocendo  curat, ut carior sit sanitas preparata meroribus. Si enim medicinam non laceraret sanandum, meritum sanitatis ire semper delectaret in uoluntarium uulnus. Si non mordacibus adiumentis nocentium medelarum cura pretiosa constaret, curandum causa non cogeret in merorem. Et ideo remediis nocentibus cura perficitur, ut meroris pretio redempta sanitas carior habeatur et grata. Ergo, qui amandus est, quolibet examine non potest non emendari; [h 1Kb] qui corrigendus est, non potest non flagellari amatoris uerbere; qui curandus est, medentis mordacitate non potest non noceri. Quid miraculo stupes? De periculis exspectat auxilium quem curat ignis et ferrum. Multa sunt enim que nonnisi percussa sanantur. Multi sunt quos medici sine ferro curare non possunt. Qui sanitatem diuersa per tormenta rogati concedunt, amarissima pocula, exigente morbo, remedii causa non sitientibus sepe propinent, que non sine frontis rugositate sorbentur. Nam si  uultum bibentis attendas, tristis et anxius bibit ut letus et incolumis uiuat. O rationabilis et incommodis commoda satis peruersitas medicine! Urgetur homo bibere quod non sitit, cui remedium est aliquando 113 quod sitit. Nam quia interdum ciborum abstinentiam precipiunt, indicta ieiunitate corpus exonerant, ut de ipsa lassitudine refectum atque fortissimum reddant. Repentina uulnera que casus in castris aduexit, fouent, ligant, sarciunt, curant; mestificando letificant, fatigando confortant, ledendo medentur. Nam dum pabulo uulneri continuata partium cute quibusdam fibulis [i 1Kb] inserunt sanitatem, uitam consolando pollicentur, quam curando componunt. Sed leuiora sunt ista que diximus: apud quos est remedium non sine scalpello demere putredines eneruatas, et amputare de homine uiuo mortuas partes; licet unum membrorum non sine sensu totius corporis amputetur, homo tamen suis damnis consentit, ut uiuat. Apud illos aliquoties detractis cutibus, et ipsa ossa raduntur, ne totus homo periens  eradatur. Apud ipsos nonnunquam collectio uerminans, et estuans tumor medicinali ferro sulcatur. Apud ipsos ignis urit, ut refrigeret; mordet et lacerat puluis, ut sanet. Quid plura? Sub medica pictate homo plurimum torquetur ut plurimum uiuat. Ecce necessarium periculum in quo beneficium est fidele tormentum. Periclitatur pro certo quem medicus curat, sed perit et decipitur qui renuntiat. Huic enim, licet sub tormento, uita promittitur; alii uiuendi spes denegatur. Ergo ubi necessitas exigit,  periclitari melius est quam perire. Incommodis nocere cum fructu melius est quam negatis incommodis interire: [a 1Kb] id est satius est remedio sibi noceri quam non posse curari.



CAP. Iu.

Hoc secundum celestem medicum loquor, et ad curam magis refero spiritualem, non ad illam solam que arte moritura, mortalibus uersatur in membris. Nobis est ergo melius a Domino redargui, castigari, et sub eius plaga curari, quam ab eius medicina incurabiles remoueri. Arcet enim a suis uultibus Deus quos uiderit incurabilis morbi iniquitate uexatos, et sicut puluerem, aut paleam impetu turbinis per uitia dissipatas atque dispersas: [b 1Kb] sicut ipse in sua uoce loquitur, dicens: Recedant a me iniqui, uias enim illorum scire nolo: quoniam lucerna eorum exstincta est, et gemitum habebunt in uita sua. Erunt enim sicut palee que a uento uolant, et sicut puluis qui a tempestatibus tollitur . [c 1Kb] Eorum uias nolunt scire, qui uiam nolunt tenere perducentem ad sublimia. Ad unum enim Dominum una uia  in Christo tenenda est, que angustantibus tentamentis in spatio longe securitatis inducat. Huic soli uie patet palatium celi; cetere uero uoluptatum anfractibus tortuose, regionem flammiferam petunt: De quibus Salomon sic propria uoce testatur: Sunt uie que uidentur hominibus iuste, et in fine illarum tristitia et dolor . Et per has uias illi precipites gradiuntur, quibus cursus inimice uite, blandimentis fallacibus adulatur; quos fallit surdum tempus et decipit, recipit interitus et includit. Quos sicut in scopulos perituram nauem tempestas impellit, sic infelix felicitas in interitum pronos et labiles ducit. Et sicuti aliquem securis incessibus gradientem, repentino casu, aut marmoris leuitas, aut lamina pauimenti subuersa pedum tutela contorsit: ita quos infeliciter ducit secundarum rerum iter incertum, uitaque male iucunda, necesse est ut in 114 irreuocabilem lapsum subitaneus casus impingat. Sicut Salomon sanctissimus testatur et clamat: Sicuti, inquit,  qui in pauimento cadit, sic casus malorum festinanter ueniet . Hi sunt procul dubio qui non merentur alicuius miserie [d 1Kb] uentilatis flagitationibus agitari, quibus eterna egritudo nutritur, nec uerberari cum sanctis, Domino castigante, cum quo post flagella regnetur; quorum Dauid hoc carmine flagitat mentionem: In cogitationibus hominum non sunt, et cum hominibus non flagellabuntur; ideo tenuit eos superbia eorum . Cernis igitur medicinali flagello immeritos despici, et meritos amicabiliter castigari. Parens enim omnium Deus, ut est medicus fidelis erga susceptos, et genitor circa liberos suos, quos amat, sic ferit ut corrigat, non ut occidat. Ergo felix est qui uapulat, ubi amoris est plaga. Beatus quem superni uerberis remedium curat, corrigit, emendat atque componit; cum Dauid beatus propheta et satis illustris si concionetur et clamitet, dicens: Felix quem tu emendaueris, Domine, et de lege tua docueris eum . Ergo quoniam ex diuino permissu, diuerse mordacitatis  [e 1Kb] languoribus subiacemus, ac longa calamitate curandam gerimus uitam, in examen nostre uirtutis, predictas olim miserias equanimiter perferamus. Infelices ac multiplices casus, anxietates et fletus, quos incurrimus nati, mentis felicitate portemus. Nec mirandum est enim quod malorum frequentium stragibus uariis, sic mortalium uita populetur in mundo, in quo nemo nascitur ridens, in quo nemo lumen uite nisi cum lacrymis auspicatur. Cum nos denique materne uulue tentorium ostenderet mundo,  flentes didicimus mundum, ut quasi malorum primitias imprimis lacrymis gustaremus [f 1Kb] Salomon propheta hac pronuntiatione testatur: Ego, inquit, natus accepi communem etatem, et in similiter factam decidi terram: primam uocem similem omnibus emisi plorans. In inuolumentis nutritus sum, et curis magnis. Nemo ex regibus aliud habuit natiuitatis initium. Unus est ergo omnibus introitus ad uitam et similis exitus . Necesse est enim ut qui uenerit, transeat ubi uitam egerit peregrinam: maxime cum ita Salomon protestetur: Unus, inquit, introitus ad uitam, et similis exitus. Quid ergo prosperitatis aut letitie potest nobis occurrere, ubi primo discitur flere, et inter ipsa cunabula nascentis intantie, et in ipso uite uestibulo, [g 1Kb] nichil aliud noui de mundo quam fletus occurrit? Lumina mundi cum fletu calcauimus, flebimus equidem transituri. O angustum et satis anxium tempus uite mortalis, ubi cum initio nominatur et finis, initium nostrum cum fine suscipimus! Iam captus est morte, qui natus est. Testes  sunt mortui, cum non negant se morituri. Ergo quoniam ituri uenimus peregrinantium more, quod acciderit intra mundi hospitium, quasi [h 1Kb] transeuntes, ferendo uincamus: mala imposita, bona deuotione portata uincuntur. Peius enim nocet malum, si male portetur; ledunt et ipsa bona, si male portentur. Ibi profecto solamen uirtutis opus est  ubi sic desideratur finis et exitus uite, sicut in pelago tutela portuensis optatur. Quis enim inter anxietates uagantis seculi erumnasque morborum ledentium non magis mortem desideret, 115 quam longam satis et lanquidam uitam, dicente Salomone: Melior est mors quam uita amara; et requies eterna quam lanquor perseuerans . Et alibi: Melius est tibi mori quam uiuere . Mors enim omni homini dat requiem. Pro certo inter mala grassantia necessario exitus sitienter optatur. Sed sicut nec nostrum fuerat nasci, ita nec potestatis nostre est mori. Alioquin si  in nostra potestate mori consisteret, esset in potestate non mori. Ad hoc inter angustias mortis requiem flagitamus, quia inter mala de bono solamen est non tacere: nauigantium more, quibus refrigerium est inter infestos atque sollicitos cursus loqui de securitate portuensi, ad quam etsi non liceat quantum animus cupit celerius peruenire, iuuat tamen et satis pulchrum est meliores partes optare. Sed quoniam nec nostre potestatis est potiri melioribus, que de morte nascuntur, exspectantes meliora, bonum interim geramus inter mala certamen. Bonum autem certamen est, malis non cedere, sed mala uirtutis bono portare, per que in meliora de morte nascentia, morbis atque morte carentia sublimati portemur. Sine ducatu enim atque morsu infelicitatis in triumphos immortalis glorie non peruenitur, quia per discrimina conficitur cursus in portu. Primo triumphator non potest dici, nisi cui uictoriam uirtus inuenit: que omne quod timetur sub se cernit elisum, trahitque inuicta captiuum.



CAP. u.


Est inter ea seculum, ut mare impatiens natura et sine uentis inflatum, erigens scilicet in ipsa tranquillitate minaces atque terribiles fluctus, quod licet sessores non noceat suos, habet tamen aliquid formidinis etiam innoxia magnitudo, nec nauigantibus desunt formidines frequenter, et ictus undarum. Nunquam denique gubernator totos sinus securus explicuit. Et in hoc mundo, qui fragrosum uite huius et turbidum querimus cursum, malorum tangimur minis frequenter et causis: maxime quos  intra regia castra militia celestis signatos inclusit. Iam diximus seculum pelago comparari, in quo rara sunt prospera, densa sunt turbulenta, expauescitur, timetur, morbi quoque non desunt, solus exitus securitatis est portus. Hinc atque illinc ingruunt calamitatis incursus infeste; sed usque ad portum, id est ad exitum, uirtutis est tolerare. Inter pericula gubernator nauem tuetur et seruat. Inter calamitates animus rector hominem gubernat et regit. Quamuis aliquis, periculis paululum temperatis, nauigium tractabile ducat; sed potius illa exspectatur, atque triumphis maioribus excipitur nauis, que turbido flumine cecos in uerticem fluctus potenter excussit. Hanc excipit securitas triumphalis. Speciosus est miles in exercitu constitutus armorum; squalet uero deformi uirtute segnis et uacuus, qui in campo, nec sibi est cognitus nec alteri notus. Caret enim laudibus, caret et premiis. [a 1Kb] Et ideo nociuum non debet esse periculum, ubi nascitur premium. Nec debet miles reuocari aut pati formidinem, ubi sequitur palma  uictorie. Sua enim felicitate miser est, qui cum infelicitatibus quibus gloria gignitur, nunquam meruit habere conflictum. Nec suam uirtutem didicit, quem calamitas non excussit. Semper denique inertibus membris, suarum uirium iacet miles ignarus et ignotus sibi, qui nunquam bellorum calentium gloriosis estibus anhelauit, nunquam sudoribus triumphos inuenit. Nec eum sequitur felicitas premiorum, qui [b 1Kb] sarcinam gestare non uult armorum. Et ideo in usu debet esse quod premium generat, et optabile quod gloriam parit. Ergo quoniam cum diuersis 116 tentationum iaculis dimicandum est nobis: si quid emerserit quod uires examinet, quod membra concutiat, quod animam probet, quasi occasionem muneris arripiamus amplexu uirtutis. Ita debet esse animi immobilis uirtutis, atque mentis inconcusse robur inuictum, ut ex petra in mari quam inter fluctus natura fundauit, que undarum tumentium collisione frequenti uapulat nec mouetur. Itaque ubi  hominem aduersa in prelium prouocant, et in certamen calamitas urget et cogit, animus felix uirtutis clypeo producat armatum, prestetque inter pericula tutum et securum, inter infelicia ostendat felicem, inter angores exhibeat letum, inter morbidas egritudines sanum, efficiatque sustinentie iaculo, uicta calamitate, uictorem. Superatur enim morbus in corpore, si discat animus sustinere: et ideo ubi corpus iacet infirmum, in recessibus maior alenda est uirtus, parandumque quod [c 1Kb] nec lassitudo decutiat, aut etas inclinet.



CAP. uI.

Tene igitur, frater, tene fidei robur inuictum; tene munimen immobile Christianum, superni uigoris firmitate fundatum; inter languentia membra satisque rigentia, incolume ualidumque gere fidei animeque scutum, et pigrum uiceris morbum perniciosumque languorem. Arietantibus malis, obicibus occurre uirtutis. uince dum uapulas; sic enim potentia Christiana alitur incommodis, malis promouetur aduersis. Militie conuenit Christiane excuti  calamitatibus et probari. Ipsius est sub infelicitatibus et angustiis feliciter ampliari, sub pressuris adolescere, et pressuras pubescendo calcare. Ipsius est exercitationibus crebris proprium nutrire munimen, et cum periculis habere certamen. Ipsius est ad portum perpetue felicitatis per urentia mundi discrimina nauigare, et sub ictibus discipline medicinalis potenter ipsa necessitate regnare. Nostrum est, inquam calamitatis exercitio in glorie fastigium sublimari, et malis prementibus, in bona premia promoueri. Apud nos infirmitas, uel quelibet pressura, argumentum est potentie, et mater pro certo palmate uirtutis: sicuti beatissimus apostolus Paulus, inter uarios ictus, diuersaque uerbera, et impetus procellosos,  in morborum prelio constitutus, ut celestis armiger in infirmitatibus potens, gloriatur et dicit: Libentissime itaque magis gloriabor in infirmitatibus, ut inhabitet in me uirtus Christi : propter quod libet mihi gloriari in infirmitatibus, in contumeliis, in necessitatibus, in imperfectionibus, in angustiis propter Christum. Cum enim infirmor, tunc potens sum ; et iterum: Quoties, inquit, infirmor, tunc uerius probor, et placeo mihi in infirmitatibus meis. Et iterum cum a se stimulum carnis rogaret auferri, didicit in infirmitate uirtutem posse nutriri: inquit: Datus est mihi stimulus carnis mee, angelus satane, qui me colaphizet, ut non extollar; propter quod ter Dominum rogaui ut discederet a me; et dixit mihi: Sufficit tibi gratia mea: nam uirtus in infirmitate perficitur . [d 1Kb] Nunquam igitur uirtus documentis eruditur mollioribus, cum perierint maximarum exempla uirtutum. Nauigium nostrum agitationibus gaudet, cum in turbinibus erigitur, cum insanis fluctibus uerberatur, cum hoc iter aduersis  emergentibus confragosum non parcit, in assiduum certamen deuotam lacessendo uirtutem. Secus enim apud Dominum haud possumus esse felices, nisi contigerit infelicitatibus et terreno squalore purgari. Ille porro iudicandus est miser et eger, qui uoluptatibus marcidus, per illecebras uolutatur et iacet. Ille se nouerit 117 infelicem, qui uagatur inter oblectamenta uitiorum eneruata felicitate confossus. Miser et infelix est qui non fuerit infelicitate tentatus. Caret enim munere, qui caret et certamine. Qui tela formidauit aduersi certaminis, nunquam meruit nomen sortiri uictoris. Procul dubio iacentis est animi formidolosa timere, humilis et inertis est tuta sectari. Imperfectum ac languidum bonum est in otium sine certamine proiecta uirtus. Iacet enim uigor eneruatus ac debilis, iacet animus eger, iacet candor obscurus; et ideo a fortissimo milite semper in acie standum est, et querenda occasio qua uirtus enitescat excussa. Amatori enim preliorum ornamenta  sunt uulnera. Ergo ad contemnendos labores ad uirtutis notitiam, experimentis opus est, erigendarum scilicet uirium nutritore. Solidum enim corpus est, molesque robusta membrorum, quam frequens usus agitauerit. Agricolis denique frequenti opere lacertose sunt uires, trite sunt manus, dum inter sentes ac tribulos, curuato corpore sudoribus queritur fructus. Ars nautica, cuius nauigium sepe procella contorsit, dum inter pericula tendit in portum, didicit fluctus transmittere et cum tempestate pugnare. Ad excutienda tela laceratus exercitus ualet, et uictorias inter uulnera querit regi proprio placiturus. Agilia sunt membra cursoribus, et hos usus magister docuit et instruxit. Quid pluribus? Nemo non accessione tentationum perfectiores partes ascendit, et premium uictor inuasit.



CAP. uII.

Itaque nos dum primum exigua sustinemus et mediocria, necesse est ut ampliora uel maxima perferre discamus. Nostre enim militie [e 1Kb] specimen est lucidum per ardua componere gradum, per  dura uectari, et miseriarum duram duris uiribus perferre censuram. Ad celum nobis per aspera, per angusta, per duros anfractus et loca sita est uia; quam uiam non tenuit qui tentari noluit. Ad celum Deus fortissimum militem uocat, quem comitantibus gloriis pressure deducunt, premiaque uictorem suscipiunt regnaturum. Nunquid nobis interea aliquid imponit abruptum, quod excedat librati ponderis qualitatem? Nunquid ingerit quod excessu transcendat idoneitatem nostre uirtutis? Fidelissimus moderator sarcinam pro uiribus iubet imponi. Hoc Pauli preconium testatur et probat. Fidelis, inquit, Deus, qui non uos patietur tentari supra id quod potestis sufferre . Ita a Domino agi regique credamus, ut a preceptoribus  ludorum reguntur discipuli: eis plurimum laboris ingerunt et imponunt, quos uiderint solertibus ingeniis ceteris eminere, et nos animalibus dominio nostro subiectis onus pro qualitate uirium temperamus: imponimus fortioribus fortia, et exilibus parua, quibus usus nutritor ille uirtutis, in iuuentutis maximum robur erigat et promoueat uires. Hoc modo nostra rudimenta leuibus uerberantur, ut exinde grauioribus, ex amore scilicet diuine uirtutis, usitatas preparent uires. Que ratio quamuis diuinis redundet pluribus documentis, tamen aliquo et de mundanis utamur exemplo, non enim nocet alienis uti ea parte qua nostra sunt. Nunquid tu inuisos esse Lacedemoniis liberos proprios opinaris, quorum indoles et artus teneros, adhuc scilicet laboris ignaros experiuntur, et admotis uerberibus publicis, ipsa illos paterna pietas adhortatur ut ictus flagellorum fortiter ferant; et laceratos et semianimes deprecantur et rogant ut perseuerent uulnera preferre uulneribus? Quid mirum si te Deus et generosos liberos,  propriamque 118 familiam ob nitorem alende uirtutis dure tentari permittat, regna perpetua uictoribus collaturus? Qui sic laboris pretia contra quecunque mala pollicetur, et dicit: Qui perseuerauerit usque in finem, his saluus erit . Et iterum: uenite ad me, omnes qui laboratis et onerati estis, et uobis ego requiem dabo . Exiguum temporis perituri, eternitatis est pretium. [a 1Kb] Deuotio tribulationis reddetur sempiternis fructibus fecundata. Apud nos fecunda captiuitate regnum queritur; securitas periculis emitur, sudoribus requies comparatur: Nam uirtus, inquit Apostolus, in infirmitate perficitur . Commodius est profecto affectibus languidis carnaliter agitari, quam sanis artubus supplicio ceco conscientiam portare uexatam. Plerique enim peccatis egrotant ex ipsa inanitate membrorum. Dum enim ab infirmitatibus uacant, morbida laxitate fluat necesse est corpus, atque lethali morbo soluatur, hominemque per uitia ac siluas errorum nequiter sanum precipitem  ducat.



CAP. uIII.

Liberos tu iudicas, aut a morbis alienos, quos uoluptates barbare deuinxerunt? Non habent catenam, sed eos luxuria ferali mordacitate in uinculis tenet. Ita inciderunt in laqueos feralium uoluptatum sicut aues aucupali fraude captiue, que quo magis conantur euadere, eo innumeris se nexibus illigant, et in profundiores sinus demergunt. Profecto illi sani sunt quos morbus inuoluit atque iactat insanus? Incolumis uero est quem quolibet uerbere corrigit Deus, qui se hominis amatorem castigando testatur: Quos diligo, inquit Dominus, redarguo et castigo . Et ideo se sanum non iudicet, qui aut morbis aut sordibus caret, nec infirmitatis remedio confouetur. Illi uero sunt miseri qui nimie felicitatis inerti tranquillitate torpescunt; quibus fucata sanitas, ut fallat et decipiat, adulatur; quos uidelicet eterna tenebit egritudo, eterno tortore totum hominem postmodum uexatura. His tante  sunt uie quante succurrerint uoluptates. His iter est, quod comes libido periculis dictauerit peritura. Arrepti enim anfractibus uitiorum trahentium, uario lapsu rotantur in interitum miseri, incertissimam uiam non redituri; in exteriora tendunt animum more riuulorum, quorum nunquam regressus est in proprium fontem. Siquidem hanc uitam, cui finis est comes, ut ipsi opinantur, prosperis cursibus ducunt; sed gradus in ultimis male omnino finitur, dum dure in nouissimo statur. Et quid prodest per discrimina prospere cucurrisse, si post cursum contigerit interire? Frustra denique nauis per superbum pelagus et insanum amicis fluctibus commoda prosperitate cucurrit in portum, si cum naufragio peruenit, et perituram portus acceperit. Commodius igitur est uciuslibet  ducatu pressure ad portum glorie peruenire, quam delicato nauigio, morbide laxitatis peracto cursu in penas exire. Sepe itaque potior est paupertas opibus, deformitas forma, contumelia laudibus, seruitus potestate, imbecillitas uiribus, libertate captiuitas, humilitas dignitate. Dauid illustris propheta huiusmodi carmen expressit: Bonum est, inquit, mihi, Domine, quia humiliasti me, ut cognoscam iustificationes tuas . Ergo melius est superno discipline iudicio humiliari, quam cum mundo damnari, dicente Apostolo: Cum iudicamur a Domino corripimur, ne cum hoc mundo damnemur . Ergo quod ex amore Domini nostris utilitatibus prerogatur, sine murmure sufferamus. Impenditur enim, ut a medico remedium, a Domino disciplina. Artis est medicine aliquoties ignibus et ferro curare. Quid mirum si Dominus nostrarum medicus 119 animarum, turbinibus excutiat, morbis exanimet, calamitatibus purget? Fortitudinis est nostre quasi per ignes et flammas uasorum more purgari,  quod Scriptura diuina testatur et probat: uasa, inquit, figuli probat fornax, et homines iustos tentatio tribulationis . Et alibi inquit: Aurum, et argentum, et ferrum, et plumbum, et omne quod per ignem transierit, emundabitur . Nunquam uasa dicunt figulo: Cur nos arbitrio flammarum examinas, et incendiis coquentibus uris et probas? Que nisi arbiter ignis iudicio suo aptissima pronuntiauerit, in usu esse non possunt. Nos quoque, nisi tentationum [b 1Kb] purgauerit iudicium uel examen, nostrorum figulo membrorum inutiles inuenimur, qui nos urit ut curet, tentat ut liberet, uexat ut saluet. Nihil enim tam inquinatum, tam sordidum, quod non a uitiis purgationibus expietur. Sepe denique uidimus sordidatos improperio uenisse in candorem, ferrumque situ obductum in antiquam faciem splendescere. uidimus aurum argentumque flamme disciplina purgari, et arbores truncatas cultu letissimo reuiuiscere, amenisque uirgultis ornari. uidimus in fecunditatem sterilia reuocari, et, exausto stipite, radicem  et frugem maximam comitari. Ita quoque in nobis, quod forte peccatis prementibus estuabat, quidquid macula squalentis uetustatis obstabat, hoc egritudinis luce exclusum est. Et ideo te sanum, frater, medica reddidit egritudo membrorum. Sola in te materia carnis indiget uirium sanitatis; ac ne te forte uexaret, utili morbo uexatur. Hec est quam in omnibus percutit canicula senectutis, et, sicut fenum arescit, florem proprium perditure, sicut scriptum est: Omnis caro fenum, et omnis claritas eius ut flos feni. Aruit fenum, et cecidit flos; uerbum autem Domini manet in eternum . Aequanimiter igitur perferamus, si corpus, quod sicut fenum legimus casuris floribus periturum, ledentibus malis iactetur exaustum, cuius sanitas anime morbum consueuit inferre, et contra commoda spiritualia ferales ac barbaras elicere uoluptates. Sepe denique caro milites castitatis effrenata discinxit. Pro nobis est igitur si longis flagellis et mordacibus castigemur,  cuius tamen [c 1Kb] castitate impugnamur. Amamus carnem stolidi: haud dolemus anime carcerem et sepulturam. Thesaurum itaque ipsius carnis fragilitate contempta, quod acciderit, deuotionis amplexibus rapiamus. Meticulosum est Christianum militem uelle letantium modo in tranquillo consistere. Deiecte mentis est turbinem formidare, contrarium uero inter contraria non trepidare. Infelicitatis est aduersa nescire, felicitatis est cum aduersis nosse congredi, et scire pugnare. Nam cum omnes ictus, ut iam diximus, quibus quatimur, diuino gignantur ex munere, exterum se nouerit ab amore Dei, qui nescit tentationibus uexari, cum legalis tuba multiplici carmine auditui nostro inculcet et dicat: Tentat, inquit, Dominus Deus uester uos, ut sciat si diligatis  eum ex toto corde uestro et ex tota anima uestra . Et alibi: Fili, inquit, ne neglexeris disciplinam Dei, et ne defeceris ab eo correptus. Quem enim diligit Deus corripit . Et iterum: Correptionem, inquit, Domini noli contemnere. Ipse enim dat dolorem, et ipse refrigeria. Percutit, et manus eius sanitatem presentat .



CAP. IX.

Sed forsitan dicis. INFIRMUS. Utinam ut et ceteris, sub spe sanitatis daretur per interualla tentari! Utinam sospitatem intercapedine qualiscunque successus liceret paululum degustare! Quid hoc est ut morbus in membris ita uersetur 120 et degat inclusus, ut excluserit sanitatem non redituram? ut perniciosus comes usque ad terminum uite concussa membra deducat, deducatur quoque ipse morte cum membris excludendus? Quid est hoc [a 1Kb] ut sanitatis sensus per omne spatium uite frustrati sint artus? Inducto frigore uenarum calidus uigor euanuit in algorem; incessus quos natura dederat, torpor inclusus exclusit. Non denique ad exercitium tabidi  corporis iter uel paululum degustatur. Non genua solitas flectuntur in preces; digitorum impar ordo, interno stupore turbatus, arcetur solita contrectare. Quid pluribus? Omne officium corporis stationibus quondam solitum neruorum adesse, sic alget inclusum. Proh dolor! solus sic debui castigari: solus tam perniciosis ictibus subiacere, et diuturnis malis inuolui. HIER. Queso te, frater, ut hec murmura patientie frenis arceas, et silentio querulas uoces includas, dum te solamen propheticum sic alloquatur et dicat: Coniungere, inquit, Deo, et sustine, ut crescat in nouissimo uita tua. Omne quod tibi applicitum fuerit accipe, et in dolore sustine, et in humilitate tua patientiam habe, quoniam in igne probatur aurum et argentum, homines uero [b 1Kb] receptibiles in camino humiliationis . Cum legalia iura atque carmina recenseo prophetarum, auctoritatis quoque mundane egregias sententias concipit auditus, ni fallor, diuine legis furtiuas, que necesse est preceptis legalibus inserantur. Non enim nocet alienis  uti ea parte qua nostra sunt. Hec prima sententia est: Aurum, inquit, probat ignis, et miseria bonos uiros. Et alibi: Nihil, inquit, eo uidetur infelicius cui nichil unquam euenit aduersi. Non licuit illi se experiri, ubi omnia illi ex uoto fluxerunt. Et alibi: Miserum, inquit, te iudico quod non fuisti miser; transisti sine aduersario uitam: nemo sciet quid potueris, nec tu quidem. Opus est enim ad notitiam sui experimento. Quid quisque possit, nisi tentatus non didicit. Et alias: Diu enim esse felicem, et sine morbo animi transire uitam, ignorare est rerum nature alteram partem? Ergo miserias emergentes, quibus ignota discuntur, et felicitas nascitur, uirtus quoque excussa purgatur, felici animo perferamus: siue quia pati nos oportebat, siue quia captiui iam detinemur. Auro nisi addiderit flamma fulgorem, uilitatem patitur purgamentis obscurum; ita qui non fuerit miseriarum tentamentis excussus, iacet partium felicitatis ac sue uirtutis ignarus. Merito Salomon hac uoce testatur:  Qui tentatus in aliquo non est, nescit qualis sit . Benedic ergo Dominum tempore tribulationis, quem laudasti tempore sanitatis. Utere carminibus uocis prophetice: Benedicam, inquit, Dominum in omni tempore, semper laus eius in ore meo . uox illa quam maxime beati Iob, ex te constanti preconio depromatur, qua defecte uires ingenti nutrimento letantur, et in nouella talea reparate consurgunt. Si bona suscepimus de manu Domini, quare mala non sustineamus ? Dominus dedit, Dominus recepit: ut Domino uisum est, ita factum est: sit nomen Domini benedictum . Aduersum igitur satisque contrarium est probationis tempore in Dominum murmurare: qui aut uite  nostre pestiferam labem, erumnarum iactatione uexat ut liberet, aut iustitia uentilat ut coronet, ac uexatione membrorum, aut delictum uapulat, aut iustitia probatur, ut uincat. Namque ut ad solamen passionum tuarum probationis antique palme tuum meritum reuoluamus, iustissimis utamur exemplis.



CAP. X.

Quanquam notum sit personarum merita longis gradibus discrepare, non est iniquum si 121 hominis Christiani certamen uictricis iustitie congressionibus comparemus. Mediocria sunt que uideris in hoc mundo perferre, si recensueris quid Iob familiaris Domini quiuerit, permittente Domino, sustinere. Temperauit Deus, ut congrueret atque competeret uiribus suis. [c 1Kb] Primone posses, qui impar es, iustitie titulis esse succedentibus equalis? Minus autem uiro iusto quateris, sed grauius a ceteris uulneraris: illius sunt magna, sed nec minora sunt tua. Namque ipse magnus es, qui sequeris magnum. Unus hic fuit Iob patriarcha maiestatis cultor inuictus, equalitatis censibus opulentus et diues cuius  illustrium meritorum exstitit Dominus, cum inimice factionis instrumenta feralia laudis preconio preueniret: Animaduertisti puerum meum Iob, quia non est ei similis quisquam in terris: homo sine querela, uerus Dei cultor, abstinens se ab omni opere malo, et permanens in innocentia sua et in simplicitate cordis ? Igitur cum ex diuino permissu hostilibus iaculis quateretur, eumque frequens latronis insinuatio truculenta pulsaret, emergentes ictus patientie clypeo debellauit, malorumque ingruentium siluam feralem sagittis atque crucibus plenam, obicibus iustitie robustus occurrit. Ille inimico turbine ademptis opibus, non sentit aliquod damnum, qui lucrum in damnis inuenit, qui Dominum pectoris sinibus portabat inclusum. Ille cum edificium concussis angulis uis repentina torqueret in lapsum, liberis subductis orbatur, et fide stabilis et immobilis perdurabat. Cuius innoxia membra atque Domino plena cum bestiarum legionibus uerminarent, et plagatum infestis  ictibus corpus, uermium globus per cuniculos confosse carnis perniciosus erraret, intra uulnera iustus incolumis militabat. Et quem pestilentibus plagis rabies infesta carpebat, hostiles turbines tranquillitate mentis, ut cederent, perferebat. Iustus uapulando uicit, inimicus cedendo defecit. Huic suorum negatur seruitium famulorum; circa te tui funguntur seruitiis ministrorum. Te amici frequenti accessu consolantur et dolent, ut si natura permitteret, hoc onus tecum forte portarent. Una est, frater, una est animi uirtus, 122 que nos ex huius uite turbinibus, quasi de pelago eruens, in portum tranquillitatis inducat. En dies pronis lapsibus accelerat in occasum. Ecce mundus immundus sordibus senectutis rotatur in lapsum. [d 1Kb] Ecce suffragio mortis uictores suscipit celum. Cuncta, nobis euadentibus, pereunt, et occasu iam finitimo non reditura sorbentur. Apud nos post perditum mundum, post corporis mortem sanata sunt omnia. Letabimur incolumitate membrorum, ubi uita nullo morbo uexabitur. Ideo in te, frater, officia  corporis impedita prestantissimus animus illustri ducatu ita gubernet et regat, ut hec calamitas corporis sit occasio uotiua uirtutis. Non enim est arbor solida nec robusta, nisi que assidui turbinis incursione, stipitibus concussis huc atque illuc inclinata tentatur, aut in quam sepe uentorum turbinum flamen incurrat, ipsis enim uexationibus constringitur, premitur, fixisque radicibus certius roboratur. Ita nos mordacibus flagellis malorum frequentium munimur extensi, corrigimur uerberati, constringimur cesi, caremusque squaloribus, dum longis casibus uentilamur. Ergo inter dolores crebrescentes immanibusque miseriis affectos artus, regnet celesti uigore robusta atque incolumis uirtus, qua ferantur contraria, et  illa commoda que uocantur aduersa. Inter ipsas angustias sapiens adminiculo solaminis pari letatur et pubescit, et ambitiosa ratione ampliatur et uiuit. Ignorat denique que patitur, qui memor est inuicte uirtutis, qui ducatu rationis, plerosque comperit fuisse malis oppressos, et malo suo magistra ratione auctos atque nutritos. Ergo tibi patent solatia rationis, ut iam pro commodis habeatur calamitas corporis,  queque iacet totius corporis massa captiua. Sed ueniet resurrectio, te incolumem redditura, queque tota in te membra sunt occupata. Sed lingua in laudes Domini quotidiano nutriatur argumento, copiam laudis in regnis celestibus narratura. Dominus te medicina celesti confoueat, et sub tali pondere inflexibili uirtute durare permittat.



EPISTOLA II. Ad amicum egrotum de uiro perfecto.





ADMONITIO PRIMA.

123 Huius Epistole auctorem esse S. Maximum Taurinensem, idem uallarsius loco supra indicato scribit: Nemine iam diffitente, quanquam S. Agobardus noni seculi scriptor lib. contra Felicem cap. 20, laciniam quam suis infra locis notabimus ex ea describens, Hieronymi esse non dubitet. Habet, inquit, lector de eadem re beati Hieronymi satis politam et enucleatam sententiam, cum de illo diuine Scripture loco ageret, ubi dictum est: Ponam, etc. Erasmus e contrario, eloquentis quidem, inquit, et eruditi hominis fuit hec epistola, ac diligenter elaborata; sed ita discrepans a phrasi Hieronymiana, ut nec hic illius dictionem potuerit imitari, si uoluisset, nec huius ille. In plerisque codicibus nullum preferebat nomen: in quibusdam Ctesiphontis erat additum. Nec in ipsa epistola ulla eius fit mentio, ad quem scripta est. Meminit autem auctor sancti Ambrosii atque inuentionis corporum SS. Geruasii et Protasii.





ADMONITIO SECUNDA


Quam autem hec etiam epistola indigna sit Maximo, ostensum a nobis est in prefatione ad appendicem. Iam uero uariantes lectiones huius epistole, quas subiecimus, excerpte sunt ex codice 9 Plut. XIX bibliothece Laurentiane Florent., pag. 337.



CAP. I.


Ecce iterum ad te scribo, et nichil dignum quod prudentiam tuam legere deceat inuenio. Et quid mirum, si [a 1Kb] te absente uelut a sole destitutum frigidi cordis alget ingenium, et mens a lumine peregrina stultitie nubilo [b 1Kb] suffocata torpescit, ac tanto minus sapio quanto a te latius separor? Quod si impresentiarum [c 1Kb] quid tibi in meo sermone placuerit, tuis mihi orationibus prestabitur. Denique, ut omnem stultitiam meam diligentius recognoscas, etiam stomachum meum post illud susceptum [d 1Kb] ceratum, tunc te absente curaui, a quo peius mereor pati: cui post sanctum ministerium tuum et angelicam seruitutem manus intuli medicorum, quasi propheta non esset in Isrel, ut mihi, si quid paterer, facilius esse debuerit ad te reuerti, quam gentiliter cogitare; et melius uel difficillimi itineris laborem perpeti quam conspectus tui tam pretiosa uisione fraudari, ut queuis potius compensatio sequeretur, quam ad muscam religionis Accaron deuenirem. Hec mihi te absente mundus iste suggessit, qui te presente  [e 1Kb] in me non habeat consilium. Tu me enim curiam feceras prophetarum, non conuenticulum sirenarum. At nunc in me ad destructionem sancti contra me operis tui omnis stultitie senatus ingrediens, quadruplici forma mecum agit. Nam fenus de absente exigit, quod te presente non presumpsit, ut intelligas si quid apud te iuxta Deum sapui, tuum fuisse quod sapui. Sic absente Moyse populus Isrel fornicatur ; sic in naui, Domino dormiente, apostoli tempestate turbantur . Sic in Bethsaide porticibus hominem [f 1Kb] non habentem aquam piscine salutaris ignorat . [g 1Kb] Quantum et hic aliud genus culpe aduertam. Corpusculum curaui, cum anima langueret; exteriorem hominem foui, cum interior egrotaret: humanis subueni, cum diuina laborarent, uitio publice consuetudinis inclinatus, quo omnes sumus in minimis cauti, et in maximis negligentes. Hocque ideo fit, quia ubi uera uita sit ignoramus. 124 Fallit nos uidelicet sol iste, decipit dies ista, tractus nos iste circumuenit.  Mundus inducit, dum et sole amplius esse nichil putamus,  et lucem arbitramur esse quam oculis uidemus; et hominem iudicamus esse quem cernimus, et mundum credimus facere cum uita, ignorantes ubi sit homo, et quid sit homo, et que eius hominis uita sit: quod si intelligeremus, non aliud generati, aliud uiueremus. Ita uite origine deserta, uiuendi quoque perdidimus rationem. Ac primo ubi homo sit iste de quo loquimur audiamus.



CAP. II.

Quoniam disputationem quamdam nobis ipsa diuisio [h 1Kb] generauit, [i 1Kb] quem intra hoc corpus, quod Dei artificis manu e limo terre formatum est, uelut quodam uasculo intellige contineri, dicente Apostolo: Habemus thesaurum istum in uasis fictilibus ; qui ubique per hoc corpus infusus, uitalem sensum, qui sibi non deficit, cum carne mutuatus est. Regit ipse, non regitur, et habet potius quam habetur, ut uitam non accipiat, sed ministret. Nam cum terrenam istam pigramque materiam in usum ministerii sumptam spiritus liquidus animaret, fit dominus corporis, non homo sub corpore. Denique  hoc quod dixi uasculum [i 1Kb] ipso uiuit presente, et ipso moritur abeunte. Hic ergo et uisibilis et caducus, illius interioris uel habitatio, uel minister, uel uagina est. Ipse uero, qui uere est homo, [k 1Kb] quoniam sit secundus, facte diuisionis est locus; ut ipse inuisibilis, ita omnia eius inuisibilia sint necesse est. Non ad illum, si egrotat, manus ualet peruenire medicorum; non herbarum succis, si deficit, reparatur. Nihil ad eum corporeum intrare potest; substantie tantum sue illi similitudo descendit, uerbo curatur, obedientia conualescit. Denique cum sibi in Ecclesia Laodicensi et beatus et diues, et bene oculatus, et bene uestitus secundum exteriorem hominem uideretur, increpatur a Domino, diciturque illi: Nescis quia tu es miser, et miserabilis, et pauper, et cecus, et nudus ? Qui utique, ut dixi, nec sine ueste, nec 125 sine oculis, nec sine diuitiis habebatur. Sed ille inuisibilis Deus noster illum inuisibilem hominem in paupertate, in cecitate, in nuditate esse cernebat; cui etiam suadere dignatur ut ab ipso aurum mercetur  ignitum, et uestem albam, qua gloriosissime uestiatur,  et collyrium, quo recipiat uisum. Habet ergo et suos oculos preter istos carnales, quos potest uel amittere uel curare; et est iuxta se nudus, adeo ut egeat uestimento: sed miro modo [a 1Kb] ad medicum, ut ipse ait, Dominus loquitur, et iubet illum a se diuitias comparare. Quibus mercibus, si et nudus et pauper est, uel illam uestem nobilissimam, uel illud aurum pursatum iam igne mercabitur? Unde commercii talis poterit esse impensa? uidelicet si aut exterioris hominis emolumenta transfoueat, aut ipsis quibus ipse diues forinsecus uidebatur, non utendo ditescat; oculosque corporis, quibus mundialium rapiebatur ardore, despectu corrupte uniuersitatis obcecet. Ita ille inuisibilis homo, qui uere, ut diximus, homo est, et in contemptu huius exterioris attollitur, et nuditate uestitur, et cecitate illuminatur. Sic Iacob, Ephraim, et Manassen  nepotum suorum non solum loca, uerum etiam merita [b 1Kb] corporea cecitate cernebat. Nam cum illum Ioseph filius suus, qui supradictos paruulos offerebat, [c 1Kb] ne ante pedes  suos cernere iudicaret, sensit in parentis responsione [d 1Kb] illum etiam que essent futura, prospicere. Sed ut ille interior homo exteriorem istum facit sua uita uiuentem, et de fonte nature sue animat irrigando: sic rursum exterior per corruptelam mortifere materiei sue, illum, si cupiditatibus illicitis alligarit, occidit. Et cum alter nature uideatur alterius, transit in uictoris unusquisque substantiam, [e 1Kb] ut aut carnalem quoque spiritualis spiritualem suis uirtutibus prestet, aut carnalem animam caro uictrix eius efficiat. Denique cum Dominus delere humanum genus cogitaret iratus: Non permanebit, inquit, Spiritus meus in hominibus, quoniam caro sunt . Et quia utique omnes carne uestimur, et sine dubio in carne non sumus, qui non secundum carnem ambulamus, hinc etiam gignitur, ut non semper homo isto appellationis nomine censeatur. Nam pro uirtutibus suis aut uitiis, et formas sumit et nomina. Denique ait propheta: Nolite fieri sicut equus et mulus .  Sunt ergo homines qui apud Dominum sunt equi et muli. Et Dominus ait: Nolite proiicere margaritas uestras ante porcos . Sunt ergo homines et porci. Et iterum ipse Dominus: Ecce ego mitto uos, sicut oues in medio luporum . Sunt ergo homines et lupi; et econtrario homines sunt et oues. Et ait adhuc Dominus Petro: Pasce oues meas ; et ipse prius: ueni post me, et faciam te piscatorem hominum . Sunt ergo homines et pisces. Sed he forme actuum uidentur esse, non corporum. Nam corporis nostri certus est status, ut omnium animantium; sed quoniam apud Deum non de statu corporis nostri, sed de uite meritis iudicamur, apparet omnem hominem mente sua sibi ipsi statum nomenque formare. Quod utique ex illius, quem describimus, inuisibilis hominis aut culpa, aut uirtute prestatur. Ipsius siquidem uitium est, [f 1Kb] si subiectus passus sit esse subiectus; si contra diuinam dispositionem sit in dominatu seruitus, et in seruitute 126 dominatus. Sed ne uidear  corpus omnino destruere, quod adeo magni est sacramenti, ut in hoc ipso, id est in nostro fragili et infirmo Dominus uenerit, non hoc egi, aut hoc ago; sed illud ostendere tentaui huius exterioris uitam illius interius uita consistere; iterum interioris mortem descendere huius de morte: ubi propinatum uenenum per uitia fuerit, nichil habere istum de uita; nisi ab illo irrigatus fuerit, nichil tenere; alterumque in naturam alterius,  ut dixi, aut infectum uitiis, aut detersum uirtute transire. Igitur quoniam iam et ubi sit homo, et quid sit homo, breuiter licet, ostendi, que nunc eius hominis uita sit uideamus. [g 1Kb] Si enim ista certe mundialis uita, que mala pro bonis habet, et bona pro malis, quam totus orbis sequitur et colit, non hec in affluentia diuitiarum est, non in fastigio potentie, non in iurisdictionis astu, non in pompositate facundie, non in uiribus per prelia gloriosis, non in mercibus prouinciarum mutatione et sui peregrinatione crescentibus, non in lenocinio formarum, non in ambitu munerum, non in his est denique omnibus que uidemus; quoniam cuncta hec occidunt, et sine istis beate etiam iuxta seculum uiui solet. Sed illa est uita uera, [h 1Kb] uita ueneranda, Deum nosse, timere eius potentiam, amare pietatem, mundum in opifice mirari, interpellatorem contemnere, esse uictu modico pro nature necessitate contentum, ueste uili uel pro pudoris ratione, uel pro temporis iniuria communitum. Sic reliquam creaturam non ex sui copia,  uel pro uitali ratione, [i 1Kb] sed pro adiumento huius lucis attingere. Quidquid enim amplius est, a malo est: omnem hominem amare quasi fratrem, nullum ledere, seruire omnibus, formam serui sustinere cum Domino, qui nobis preter ministerium quod interius continetur, quotidie seruit in mundo, producendo solem, emittendo lucem, pluuias infundendo, tempora uariando, fruges uel gignendo, uel maturando. Nobis enim in totius creature facie, uel ubertate deseruit, quoniam pro nobis cuncta generauit. Sed ut ad hominis officia reuertamur, nudum tegere, alere esurientem, sitientem potare, infirmos uisitare, tristibus condolere, mortuos sepelire, nichil apud se habere quasi suum, sed omnia sua cum omnibus iudicare communia, ac tunc magis sibi uiuere, cum uiuere estimatur aliis, sibique recondere cum aliis creditur erogare. Et hec tamen adhuc exterioris hominis lineamenta contingunt.



CAP. III.

Ceterum illa interioris hominis uita in  diuinarum rerum cognitione consistit: non qua celum terre parte uoluatur, non an contrario cursu sidera rapiantur, non an Oceano generet plenitudo lunaris augumentum, non an orbem mundi rotunditas ipsa suspendat, an quadriforma angulis prominentioribus astringat, an unus ipse mundus sit, an plures sint. [i 1Kb] Nam hec ad anime non tendunt utilitatem, et apud Deum stulta iudicantur; sed in illis sanis cogitationibus, si quando uersatur, tunc uiuit, et pascitur. Que sunt autem iste sane cogitationes? Ille sine dubio, cum mens nostra sui recordatur auctoris; cum illum 127 uelut per quamdam resipiscentiam suam, opificem suum ueneratur ac contuetur, cum eius opera, ipsum in eius operibus uisura miratur, dicente beato Paulo: Inuisibilia enim eius a creatura mundi per ea que facta sunt, intellecta, conspiciuntur, et sempiterna quoque eius uirtus et diuinitas : id est, cum ex immensis uisibilibus creature ad uniuersitatem inuisibilis Creatoris extendimur, et illum per hec dum inestimabilem discimus, estimamus,  cum eius altitudinem per donum Spiritus sancti euoluentes , omnia principia creature surgentis, quasi facti ab ipso anteriores aspicimus, et cum ea que Deus fecit, quasi faciat adhuc, intuemur. mundique totam originem transcurrentes, ceu antiquiores efficimur quam sumus etate; et cum uniuersa priusquam nos essemus effecta sint, naturam tamen omnium, quasi per nos genitam, dum auctori inscrimur, reputamus: in quam non ut seruiremus, sed ut dominaremur,  intrauimus: [a 1Kb] separati itaque a sapientia mundiali, que uniuersa, aut fortuitis, aut atomis ascribit; diuinis meditationibus sublimati, et ab illis qui aut materiam semper fuisse dixerunt, [b 1Kb] Deumque tantum artificem rerum uoluerunt, separati per ipsius adiutorium; aut qui hec ipsa pro diis elementa coluerunt; aut qui familias deorum per sexus, per etates, per partes, uelut per plebem aliquam subiectam sensibus introduxerunt, discreti per Spiritum sanctum, et in altiora subducti uera uita uiuentes, hoc est ueram sapientiam sapientes, [c 1Kb] qua stultitia ista caret: recordemur quod mundus ex nichilo a Deo factus est, et quod cuncta animalia per Deum, uerbo opifice, uocata uenerunt, que a natura non fuerunt. Quoniam soli ipsi fas est uocare que non sunt, tanquam ea que sunt; quod ipsum hominem, cui tanta possessio parabatur, ad imaginem suam non aliquis Prometheus ex fabula, sed ille conditor uniuersitatis manu quoque sua, ne qua pars eius uacaret in nobis, de limo terre facere dignatus est:  que cogitatio, ut dixi, uita est anime; quoniam hec prima est ratio uiuendi, ut cui se debeat anima non ignoret; ne alium preter hunc decepta ueneretur, ne uite sue ministeria uelut uite auctores adoret; ne in tantum elementa miretur, ut non digna iudicet que facta credantur, cum ille magis sit admirandus qui tam miranda produxit. O quam [d 1Kb] augusta est hec diuina cogitatio, et quam uite plena est! O quantum ipsum hominem ad omne studium probitatis accendit! O quantum illi maiestatem sui commendat auctoris, cum aliud ille nichil in creatura omni preter se manu Dei formatum esse considerat; non terram, non maria, non celum, non denique sidera tam munda, tam pura, tam lucida; hominem solum cuiusdam limi, et grauioris et sordidioris elementi, illa formatum esse dextera, cuius dextere palmus celum mensurat in mensura; cuius pugillus terre spatia tam infinita iacentis includit, tanti fuit illum fuisse olim. uideamus tamen quantum illi preterea applaudat benignitas  Creatoris, que non illum de sideribus effecit: quoniam, si esset inde creatus, de materia potius claritate quam de artificis dignatione polleret, cum minor ipse sui corporis origine uideretur. 128 [e 1Kb] Si de celestibus factus ad terrarum cultum deduceretur ad terras, cui esset gloriosius mox futurum de humo excitatum sideribus imponi. Suum, inquam, Deus noster, suum proprie uoluit esse, quod sumus, nichil materie, nichil elementis, nichil quibuslibet principiis, uel magnis uel minimis, nos debere. Que cuncta si retractet, et in se mens conuersa consideret, ex nostris fiunt moderatiora, et angustiora primordiis. [f 1Kb] At ubi per contactum formati manus Dei desiuimus esse quod fuimus, et in nouam materie qualitatem subiacens, opifici suo per elementi conuersationem clarificata natura est, nouumque corporis nostri inter elementa, si fas est dici, [g 1Kb] esse cepit elementum, statim omnibus mundi corporibus sublimiores sumus effecti, non nature substantia, sed potentia Conditoris, per quam de subiacenti ceteris creaturis ortum  est, quod creaturis omnibus imperaret. Denique si metallum nostre carnis et corporis intuearis, nichil humilius, nichil uilius, nichil inuenies omni iniurie passionique subiectius. Sola terra elementorum ceterorum uidetur ancilla; sola in se cunctorum potentias non sine detrimento sui sentit, uel dum uentis puluerulenta dispergitur, uel dum fluctibus humefacta absorbetur, uel dum siderum ignibus cocta deuoratur:  ut homo ex ea se esse non modo gloriari non queat, sed etiam possit erubescere. At uero si statum nostrum contemplemur, [h 1Kb] quoniam prestantior est ceteris animantibus, dum ad suam imaginem Deus informatum inducit, inuenies terram ipsam semen esse nostri corporis. Si quis in ea sensus est, gaudere potuisset, quod propter nos, in quibus imaginem et similitudinem Creatoris accepit, felicior facta sit demutata quam sit orta. Manus enim Dei contigit eam, cuius contactum sui causa dum fieret, ipsa non meruit. Quid enim hoc statu preclarius? quid poterimus nosse sublimius? quid tam diligenter in membra digestum? quid tam decore per articulos inflexum? quid tam sublimiter in ora et oculos erectum? quid tam uocaliter in uerba modulatum? quid in corde tam uiuaciter animatum? quid in sensu ditius? quid in cogitatione secretius? quid in sermone effusius? quid in ingenio fortius? quid in dispositione instructius? quid in memoria tenacius? quid in affectu blandius? quid in cogitatu sublimius? Ut euidenter  appareat quod illum protoplastum iam tum omnibus dignitatibus uenustatum, imo statum Filii sui Dei nostri ad finem seculorum pro redemptione nostra uenturi, in hoc corpus ornarit; cui paradisum etiam illo tempore, uelut amenissimum predium, et urbanis conuenustatum, et rusticis consitum, sub lege donatum mortis, ille preseminator inuidit, uenenumque suum decipiendo primorum hominum credulam nouitatem in corpora nostra latenter immersit, et ex duabus substantiis unicam hominis perfectamque naturam quadam diuisionis discordia dissecauit: ut cum nobis una mens esset, id est illa quam germanitas anime et corporis gignebat, aliam uoluntatem per uitiatam naturam contra animam parturiret. Denique et Apostolus ait: uideo aliam legem in membris meis repugnantem legi mentis mee, et captiuantem me in lege peccati que est in membris meis . Et alibi: Caro concupiscit 129 aduersus spiritum, spiritus autem aduersus carnem. Hec inuicem aduersantur  sibi, ut non quecunque uultis, illa faciatis .



CAP. Iu.

Hinc etiam iste noster Conditor, qui uel nos nobis uel mundum pro nobis fecerat, a primis illis hominibus offensus maledicta super singulos, prout criminis quantitas exigebat, effudit. Et quamuis iratus mox tamen mysterium nostre salutis ut pius pater ostendit. Neque equum fuerat alio tempore de salutis nostre remedio cogitare, nisi eo quo mors esset inuenta. Sic a prudentioribus prima fronte morti adhibetur medicus, ut capite ualetudinis deprehenso, facilius remedium salutare succurrat. Non ergo tunc tantum Dominus ac Saluator noster promissus est, cum clamat Isaias: Ecce uirgo in utero concipiet et pariet filium , et tunc cum ad Abraham dictum est: Ad hoc tempus ueniam, et erit Sare filius . Nam hoc erat pene iam sero, et tanta millia patriarcharum sine spe mortua uidebantur, quibus utique uita esse non potuit, si Dominum non sperauerunt esse uenturum, dicente Apostolo: Spe enim salui facti sumus. Spes enim que uidetur, non est  spes, sed que speratur . Et [i 1Kb] qualis spes esse potuit, si non fuit repromissa? Imo ut primo homini illa sapientior omnibus bestiis bestia mortem sapuit, ita oportuit illum Dominum, ueram sapientiam, iam tum illo tempore suffragium sapere uitale, quod et fecit. Neque destitit publicare, ne tanta eius factura, uno inimici ariete propulsata, sine presidio alicuius lapsui potius, quam decori generata uideretur: simul  ne et is ualidior haberetur, qui tantum opus aliene uirtutis obruere potuisset, quam ille, si opus suum, quod super omnes creaturas ineffabiliter fecit, aut seruare non potuisset, aut reparare noluisset. Defendit, inquam, ille se hac inuidia. Defendit ille noster Conditor ac Redemptor, pariterque se et posse et uelle monstrauit: quoniam nec uirtus potentie defuit, nec dignatio pietati. Hec nobis magis adoranda, quod sub ipsa erroris nostri tempestate non substitit, maiorque etiam, dum exacerbatur, erupit; dum ubi penam merebamur, spes redemptionis ostenditur, et, dum in naufragii acerbo discrimine, portus salutis aperitur: ut nouo more, que materia fuerat iracundie, esse ceperit origo clementie. [a 1Kb] Si arcana operatione manifestans, quod infirmitatem nostram argumentum sue uoluerit esse uirtutis, [b 1Kb] quantumque nos amaret, dum in ipsum peccauimus, ostenderet, quorum obliuisci etiam post errata non posset: imo quos pretiosius redimeret, [c 1Kb] quam fecisset. Querat nunc humana crudelitas criminosis uel priuata ergastula  uel publicas carceres, cum manicis ferreis et duris rigida trabe compedibus irata suspiret, et in penas multimodas adinuentionum laxet ingenia; omnisque iudex subrecti capitis castitatem proprie mentis discrimine probet alieno, hoc magis amicus atrocitati, quo magis alienus est crimini. Ipsi enim solent, truculentiores esse in reos, qui sunt a reatu puriores. Hi studiosius maleficia, uel criminosorum contagia persequentes, quominus ac negligentius facinorum uitauere consortia. O miseros et omni preditos cecitate, qui bonum exornant malo, qui continentiam sub gestu crudelitatis [d 1Kb] attollunt, et crudelitatem propriam aliena infelicitate 130 commendant, quando uirtutibus suis miserorum astipulantur exitio, et innocentie iudicantis noxiorum cruciamenta supplaudunt.



CAP. u.

Deus autem noster contra omnem spem, contra omnem pene fidem ex diuitiis misericordie sue in malo bonum nactus, in iracundia generans confirmansque pietatem, peccandi semen in  fructum uoluit euadere miserandi; et qui nos propter transgressionem perdere debuisset, propter suam misericordiam reparaturum se esse promisit. Et illo tempore quo supplicia merebamur, argumentum saluationis ostendit: ut intelligere possemus quantum ualeret prestare non lesus, qui tantum donaret iratus. In primo ergo homine, ut loquebatur, statim nobis iudiciarium spopondit auxilium, statim de bono thesauro bona produxit, statim ignotus ipsis angelis sacramentum quod implendum esset in nouissimo tempore, publicauit, et terreno Ade Adam promisit e celo. Nam cum serpentem pro merito suo maledicto fulminaret, iubet eum terram pro cibo habere, super uentrem repere; et quoniam mortem illam ipse fecisset, addidit dicens: Et ponam inimicitias inter te et mulierem, et inter semen tuum et semen mulieris. Ipsa calcabit caput tuum, [e 1Kb] et tu eius obseruabis calcaneum . Nonne consideras, nonne conspicis, quod eidem tunc minabatur in Christo? Aliud enim  semen mulieris nullum prorsus accipio nisi illud quod Apostolus ait: Factum ex muliere, factum ex carne ; illud quod ut euangelista  ait: Ioseph filius putabatur esse, sed non erat illud utique, quod uerbum caro factum est . Nam si generandi publicam istam et naturalem circumspicimus rationem, semina non habent mulieres; denique  nulla concipit sine uiro, ac per hoc, quoniam iam tunc in Adam semen humane generationis esset transgressione uitiatum, semen celeste promittitur, ut Apostolus sentit non ex corruptione uiri, sed ex Deo: [f 1Kb] quod cum caro fieret in muliere, etiam elementa illa corporee substantie, id est humoris et sanguinis in ipso sibi uasculo in quo ipsa elementa sita sunt, naturaliter aptaret. Mater itaque Domini nostri Iesu Christi in illa iam tunc muliere promissa est. [g 1Kb] Hec inimicitiis opposita est serpentis: Ponam, inquit, inimicitias inter te et mulierem ; non certe pono dicit, ne ad Euam hoc pertinere uideretur. uerbum promissionis est, quod transmittitur in futura. Ponam, inquit, inimicitias inter te et mulierem: [h 1Kb] illam utique mulierem que Saluatorem parturiat, non que generet fratricidam. Ponam, inquit, inimicitias inter te et mulierem, que, repudiata facilitate credendi, non solum te non audiat, si aut suauitatem pomorum pro adaperitione monstraueris oculorum, aut diis similem esse promiseris; sed etiam  ipso Gabriele deferente uerbum, rationem de promissionis exigat nouitate, dicendo: Quemadmodum erit istud, quoniam uirum non cognoui ? Illam utique, quam ad uisionem angeli pudor aureus tremefecit, fidei tamen ardor et constantia labi nesciam, ad inquirendam rationem reddidit audacem, et que aduenienti prestitit de pudore, quod tacuerit, hec promittenti de admiratione non cessit. Nam et sollicita de eo quod annuntiabatur exquisiuit. Denique et angelus non infidelitatem redarguit, ut in Zacaria, 131 sed instituit de diuine operationis nouitate dicens: Spiritus sanctus superueniet in te, et uirtus Altissimi obumbrabit tibi . Ecce istud semen mulieris, quod non per traducem genitalium ministeriorum commixtione sexus utriusque infunderetur in uterum, sed claustro clauso [i 1Kb] indeflorate uirginis inueniretur in utero. Denique rem nouam plenamque miraculi, nouo uerbo propheta dum promittit, exsequitur: Ecce uirgo in utero concipiet, et pariet filium . Quotidie certe de procreandi necessitate  et cernimus et audimus; de nulla tamen dicitur: in utero concepit: quoniam substantia futuri hominis fusa per uirum coalescit in femina, uterusque mulieris non principium nascituri hominis, sed depositi nutrimentum. Maria autem non tam prima quam sola in utero concepit, et cuius pudoris illibatio conceptum uteri sine damno uirginitatis expressit: que sola nobis peperit, quod non accepit ex nobis, dicente Domino: uos de inferioribus estis, ego de supernis sum . Que sola mater est filio, cum uirgo sit marito; cuius conceptionem ignorante uirginitate partus agnouit; que sola mulier dicta est non concipiendo, sed pariendo. Ex hac ergo semen promissum est mulieris, quod secundum hominem Dominus Deus noster est, qui non infusus est in utero, sed inuentus, euangelista confirmante, cum dicit de Maria: Inuenta est in utero habens . [i 1Kb] Ecce et ab ipso precedente prophete sermone non deuiat, quod fuerat nuntiatum: uirgo in utero concipiet; sed  in mysterii nouitate sermonis etiam parilitate concordat, eoque stylo facti historia designatur, [k 1Kb] quo faciendum denuntiat. Et propheta ait Isaias: uirgo in utero concipiet; Mattheus refert: Inuenta est in utero habens . uerbo ipso promissionis respondet effectus, quod non aliter loquitur euangelista quam uates, nec ad exprimendam operis nouitatem  inuente elocutionis difficultate confunditur. Ubi sunt grammatici? Ubi consiliarii? Que istos, ut extra consuetudinem loquantur, schola produxit? [a 1Kb] que tam aperte signate nouitatem monstrauit doctrine? [b 1Kb] Non indicant humano sensu quoniam non opus humanum est, quod loquuntur. [c 1Kb] Et tamen rem nouam nec antea factam sic notant, ut intelligas cum mirabili opere et mirabilem natum esse sermonem. Repetamus denique sanctas feminas patriarcharum, uideamusque si sic de aliqua scriptum est. Legimus de Sara: Et Dominus uisitauit Saram, sicut dixit. Et fecit Deus Sare, sicut locutus est ei, et concepit, et peperit Abrahe filium . In Isaac diuina beneuolentia monstratur his uerbis: Et exaudiuit illum Deus, et concepit Rebecca uxor eius . Denique et de Iacob uxoribus sic ponitur: Et concepit Lia, et peperit filium Iacob , etc. De nulla certe harum scriptum est, in utero concepit, que tamen quidquid concipiebant, extra uterum concipere non poterant, sed quoniam de conuentu uirili concipere  se nouerant, quibus [d 1Kb] non proueniebat salua uirginitate conceptus; sola uero Maria in utero concepit, cum irreserato aditu seminali, clauso utero concepit, Ad huius conceptionis semen, si recte ratiocinabimur, et interius diuina tractauerimus, precessit in figura pro tempore illa sententia, que primogenita benedictionibus uel obligationibus obligauit, dicente Domino: Omne masculinum quod aperit uuluam, sanctum 132 Domino uocabitur . Quod est istud masculinum quod aperit uuluam, cum omnium feminarum uuluas aperiat non puerperii necessitas, sed maritalis agnitio. Denique nulla uirgo dicitur post maritum, quod nomen clausum uidetur futuris mysteriis conuenire. Et superius de Rachel Scripturam habere monstrauimus: Et exaudiuit illam Deus, et aperuit eius uuluam, et concepit. Certe non prius dixit, concepit, et post aperuit eius uuluam; sed prius aperuit: uidelicet, ut maritus apertis uulue ianuis, uelut seminaturus agrum paratum seminibus  intraret. Denique subiungit, et concepit. Non itaque partu, sed conceptione; imo conceptio patefacta est; nec illam parturiendus dum nascitur, sed qui parturiendum seminaturus fuerat, designauit. Et si iam ante conceptum, quippe ut conciperet, reserata est, non eam certe ille qui natus est, diu poterat reserare, dum dicitur nasciturus, qui etiam concipi dum esset illa clausa non potuit: Omne masculinum, inquit, quod aperit uuluam, sanctum Domino uocabitur . Que est ista ratio, que nec secundum sensum uidetur impleta? Iacob primi locum fratris fraudulenter inuadit, nec nascendi ordine prohibetur, ned dolositate damnatur. Ioseph filii per auum prepostera secundum nascendi gradum benedictione signantur; nec cecitas erat futura prospicientis, nec monitor filius dexteram parentis, que pinguioris benedictionis succo [e 1Kb] minorem irrigabat, inflexit. Que utique omnia sunt contraria, si putamus de his dictum esse: Omne masculinum quod [f 1Kb] aperit uuluam, qui de uirili semine primi nascuntur ex feminis. Sed  quoniam aliud interius habet illa sententia, ideo istiusmodi primitiui cedunt, et benedictiones perdunt. Iesse filius Dauid non primus, aut secundus, aut tertius, sed omnium ultimus ungitur a propheta, et despicabilior cunctis eligitur in regem. Nec illi primo aut secundo contra Dauid sententia legis de primitiuis promulgata blanditur, quia iudicasset utique maximos, si ab his matrum uuluas iudicasset aperiri: quando hoc utique, aut in qua dicimus impletum, quod utique non poterat non impleri. Que est ista cuius uuluam fetus reserat, non maritus?  Que uirgo concipit que non ut conciperet uirgo esse desiit? Non certe illa de qua Scriptura dicit: Cognouit Adam uxorem suam, et peperit ei filium ; sed illa de qua euangelista signat: Et non cognouit eam Ioseph, donec peperit filium . Igitur in Maria hoc sine dubitatione perfectum est, cuius uuluam [g 1Kb] non deflorator uirginitatis aperuit, sed partus effusus, que uirgo peperit, que uirgo concepit, que prius mater facta est quam maritata. De hac istud masculinum, quod uere sanctum uocandum esset, exiit; quique uuluam secundum promissionem partus editus, non secundum consuetudinem naturamque communem, dum concipitur uiri semine, reserauit.



CAP. uI.

Sed quoniam diuites Dei sensus uelociter explicare non possumus, tantis se scripturarum molibus ad unam speciem opponentibus ut lassari sit facilius quam euadi: quando omnis scriptura cunctorum sensuum unus trames sit, quem humano sermone decurrere quis ualebit, nec si angelicas  pennas mortalium linguis spiritus ascribat: redire ad propositum conuenit, et paruo nauigio non 133 in altum uela configere, ne in periculum currat audacia, sed pro infirmitatis solatio in conspectu littoris nauigare, ut si quid formidinis oriatur, uel spes sit facile teneri posse quod cernitur. Dicebamus semen mulieris Dominum sanctum, quia secundum carnem patrem hominem non haberet, eumque iam infestum esse serpenti, quem in utero uirginis Dei Spiritus, [h 1Kb] non materialis generasset humor. Denique quod sequitur, maiorem ab homine uirginis producit effectum: ipsa tuum calcabit caput . Quis ambigit quod preter Dominum nostrum caput serpentis nemo calcauit; ipse enim solus super dracones et scorpiones ambulauit; ipsam captiuam duxit captiuitatem: et tu eius calcabis calcaneum, ad quem alium credimus pertinere? Calcaneus quidem pars extrema uestigii est. Et Dominus post Ioannis baptismum, post dierum quadraginta ieiunium, cum ab eodem serpente tentatur, tertie illius dolositatis  iam uictor exclamat: uade retro post me, Satana . Quid aliud nisi a tergo positum uel relictum, iubet suum obseruare calcaneum? Hec supra dixi, et inde ad hoc nos ipsa deduxit oratio, quod homo ille interior cum cogitat non in hoc mundo, sed supra ipsum mundum, cum illo opifice rerum ac suo uiuere uidetur, dicente Dauid: Beati qui scrutantur testimonia eius , ut pene hoc sit, si fas est dici, Deum fieri, diuina meditari; illum Dominum nostrum salutis nostre iam tunc prodidisse mysterium; unde in psalmis ait: In capite libri scriptum est de me . Caput libri est Geneseos principium, quoniam omnis Scriptura unus est liber, et unus, de quo scriptum est, Deus, et his tam promissionem de ipso esse uidemus in capite, et caput uite nostre spes est, et ideo caput libri uitalis spes facta per Deum. Illum, inquam, ut sepe diximus conditorem, senescente iam mundo, quod in prima mundi etate promiserat, prestitisse. Unde propheta  ait: uirga tua et baculus tuus: ipsa me consolata sunt . uirga mater est Domini, ex qua baculus iste, fesso iam per etatem mundo, qui eum sustentaret, exiit. Illum ergo in uirginis uterum delapsum, ut redemptionis nostre totam historiam retexamus partu effectum hominem se exhibuisse pro homine, et creaturam suam de Creatore fecisse. Illum formam serui accepisse, sed se exinanisse potestatis uoluntate, non natura deitatis, per quam non poterat non esse, quod fuerat. Illum maledicta pro salutaribus meruisse miraculis. Illum sputa, illum palmas, illum coronam  spineam, illum postremo crucem fuisse perpessum; illum inferna penetrasse, illum tertia die resurrexisse in id corpus quod cruci fuerat affixum, illum hominem post mortem Deum uiuum celum petiisse uictorem, sedere ad dexteram Dei, uenturum suo tempore ad iudicium faciendum: illum Spiritu Dei per sanctorum suorum ora celebrari. Hec cogitasse uixisse est, hec cogitatio pastus anime est, in hec relabi uel recurrere cum Domino iungi est, et cum ipso per hec humiliari, est cum ipso pati, cum ipso mori, et cum ipso etiam suscitari. Quid dicam de ipsa resurrectione, in qua cum rideamur a gentibus, non separamur a Christo: licet et multi qui se Christianos dicunt resurrectionem carnis excludant. Sed sic sint illi sine corpore, quibus forte conceditur, si fas est dici, aliter representari Domino, quam Dominus remeauit ad Patrem nos ut credimus, et loquamur.



134 CAP. uII.

Quid, inquam, hac cogitatione letius? Quid hac spe esse poterit erectius? fixumque  magis in nostris animis inherere debet, nos aliquando, cum hinc exierimus, ad corpora nostra esse redituros, et anime interim et corporis diuortium, non id agere, ut nichil simus omnino, sed ut meliores per Dei Spiritum reformemur, quoniam iam hic Dominum id pignus nobis promisisse accepimus. Et hoc corpus, quod in sui natura caducum est, et merito pristine transgressionis grauatum, et maledictione diuina fertur, ad terram ibit ; id rursum post multa tempora, id est in fine seculorum, cum minima pars fauille sit, ut forte iam nulla, ab eadem terra, que illud corrumpit in nichilum: quoniam ipsa liberanda est a seruitute corruptionis, in integram membrorum suorum soliditatem, et in statum pulchritudinis decoremque renouandum. Quem talis cogitatio non cum admiratione delectet? Reliquias, inquam, corporum nostrorum aut nullas aut minimas certe, et quantulascunque, attamen sordidas, et animi nunquam sine horrore inspectas in suum iterum hominem, non ut Pythagoras mentiens  et delirans [a 1Kb] in Euphorbo esse credatur, sed in proprium suum corpus, et nomen, per ossa et neruos, per uenas, per cuncta uitalia, [b 1Kb] uerum etiam articulatim recompaginandum. Hoc autem non est angustum, cum omnium uel frugum uel stirpium semina, maiora, et pulchriora in graminibus redeant, quam in terra uel ab hominibus sata sunt, uel sua sponte ceciderunt. [c 1Kb] Quis non seminari se in terra, ut ita dixerim, letetur, que nos meliores quam acceperat reddat, dicente Apostolo: Resurrectio mortuorum seminatur in corruptione; [d 1Kb] surget autem in incorruptione . Que possessio presentium huic spei poterit comparari? Aut quid erit aliud, quod ad contemptum mortis attollat, quam hec meditatio diuinis promissionibus et prophetarum uocibus explicata? Quid tale Cleombrotus Ambraciota in Platonis libro disputante didicerat, qui homicida sui esse non timuit, ac se altissimo precipitauit e muro, dum et nullum post mortem autumaret esse iudicium; et sine  discrimine meritorum aliquo, omnes animas post corpora equaliter ferri arbitraretur ad celum? Quod adeo omnes pro uero tenuerunt, et sic omnes illos seculi sapientes una nebula huius erroris inuoluit, ut et ipse tam laudabilis, ut putant, doctor Socrates, homicidam ipsum se priuatim, ne publice occideretur, occiderit. Aliud longe beatus Apostolus premeditatum habebat et cogitatum: Qui non ab hominibus, sed per reuelationem Domini nostri Iesu Christi , quod docebat acceperat, nec Academie nemorose obscuris tectus umbraculis, sed celesti illustratus lumine; nec in ludo aliquo litteratorio inter puerulos oscitantes, sed in tertio celo inter angelos coruscantes  imbutus, in contemptum uite presentis exclamat: Mihi uiuere Christus est, et mori lucrum . Non certe murum de quo se precipitet ad mortem, sed Christum Dominum, per quem hoc mortale ab immortalitate absorbeatur,inquirit. Etenim intelligit ei lucrum esse mori, cui sit uita futura cum Christo. Sine Domino autem nichil prodest, etiamsi totum mundum lucretur, anime autem sue detrimentum esse passurum. Credebat igitur uir ille, uas electionis, se per Christum Dominum nostrum de hac terra, que nunquam sine usura reddit quod accipit, sed alia minore, 135 alia plerumque maiore cum fenore ut tricesimum et sexagesimum, et centesimum, Domino ipso in Euangelio germina que plantauerat sic legente; de qua terra etiam ueritas, quam Pilatus ignorabat; quam nemo principum huius seculi uidit: Si enim cognouissent, nunquam Dominum glorie crucifixissent ; de ipsa, inquam, se Apostolus transformatum corpori claritatis Domini in lucentia membra rediturum ait: per Salomonem quoque  istud Sapientia promittente, cum dicit: Fulgebunt iusti, et tanquam scintille in arundineto discurrent . Et ideo in hanc uocem: mihi uiuere Christus est , securus erupit, in qua utique, que fuerunt merita uictura sunt; qui autem longe ut ignorauerunt, ita et ignorabuntur. Nunc, si uidetur, quid sententia illa Salomonica promiserit inquiramus: Fulgebunt iusti, et tanquam scintille in arundineto discurrent. Quid est, ut quibus flammarum claritas condonatur, his tam humilis locus ubi discurrant et abiectus offertur; ut loci despectu decrescere uideantur, qui corporum luce creuerunt? Quid est, inquam, quod astris per arundineta comparati uolitabunt, et in siderei forma fulgoris stirpes terrarum miserrimas permeabunt: cum longe incongrue misceantur, uel fulgores arundinetis, uel arundineta fulgoribus? Animaduerte, oro te, diuini uerba mysterii: cui ut non de bobus, ita nec de arundineto cura est: aut in resurrectione arundineta quid faciunt, nisi quod nos  per omnium formas, uel pecudum, uel stirpium laborat ostendere; ac per hoc, ut Apostolus ait, pro nobis cuncta scripta sunt . Intellige per arundineti imagines, infideles homines et incredulos demonstrari: eorumque corpora superficie grata, et interius cassa uirtutibus, que ubi primum spiritus uanitatis inflarit, sibila serpentis imitentur, [e 1Kb] et sanos partus, uiperarum progenies obsequantur. Scintille, inquit, in arundineto. Sancti ergo inter peccatores, quoniam non omnis caro eadem caro. In arundineto, ait, id est, uacua luce corpora, et alienis arsura fulgoribus, quibus sanctorum claritas futura pro pena est: quoniam Deus ignis consumens est, et iusti in imaginem Deitatis aduenient. Fecit enim Deus hominem, ad imaginem suam fecit illum ; et Apostolus testatur credere se, quod illi similis sit futurus necessarie. Si enim similis Deo fuit cum factus est, et similis futurus est cum resurget: quoniam quidquid nunc in nobis dissimile uidetur auctori, id omne uitio transgressionis impressum est;  et uiuam ueritatis formam, artifex mendaciorum strumosis actibus deformauit, suamque prauitatem nostris etiam membris, dum mentes corrupit, inscripsit; que per resurrectionis gloriam male adiecta aut imminuta diluentur, et id solum quod auctorem rerum tanquam in speculo reddat, emicabit: ut interpolator opus suum se doleat perdidisse, et homo tandem se integrum esse glorietur. Non tamen hoc omnes, ut iam diximus, sed iusti tantum in luce erimus. Quoniam omnes quidem resurgemus, sed non omnes immutabimur , discretionem enim faciet personarum diuersitas meritorum. Nam et si inter ipsos sanctos erit aliqua de operatione distantia,  dicente Apostolo: Stella a stella differet in claritate : quam diuersitatem uel de impiis, uel de peccatoribus sentiemus, quorum alii in iudicio, alii in sanctorum consilio resurgunt. Qui etsi resurrectionis ipsius tempore segregantur, quid de habitu, formaque dicemus? Que, ut mihi uidetur, non ueste aliqua textili, neque mulierum elaborata pensis, sed suis meritus 136 et orationibus erit inuenta: beato Ioanne hoc in reuelatione monstrante, qui sanctos ait indutos byssinum  se uidisse. Et ne forte sub tegmina byssini, aut stamina quereremus et materiale, uel corruptibile ac fluxum aliquid exerceri in celestibus opinaremur, subdidit: byssinum autem iustificationes sanctorum sunt. Tunc ergo, ut intelligo, in superficie corporis nostri uenient, que nunc sunt tecta sub corpore. Tunc unicuique, miserum me conscientia sua uestis fiet. Tunc ea que de fundamento illo, quale aliud non potest poni  ab unoquoque superedificata sunt, preeminebunt, ut aut mercedem accipiat qui mansura  constituit, aut detrimentum patiatur qui arsura construxit. Iam quid illa commemorem que sequuntur, que tota sanctorum sunt? Carnem sine terra, corpus sine doloris sensu, animam sine metu, uitam sine fine, etatem sine tempore, lucem sine nocte, beatitudinem sine fine? uideo hominem, et in homine Deum: Quoniam Deus omnia in omnibus est . Totum quidquid nunc impossibile homini cernitur, id tum fieri per munificentiam perpetui regis, uelare, et reuelare, liquescere, ac resolidare, eumque fieri, quem et intrare ad discipulos concreta et corporea parietum ualuarumque non senserunt, et discipuli tamen stare omnes ante se intus conspexerunt. Et omnia que sine hoc corpore Dei spiritus fouebat, corpus cum Dei spiritu [a 1Kb] esse facturum. Satiari delectatione harum cognitionum Christianitas non potest. Hec illi requies, hoc oblectamentum est, hec uoluptas, hec delicie ire mente in sedem Dei, ibique sibi locum et partem sedis non sua presumptione,  sed Diuinitatis pollicitatione usurpare. Nec hoc illi arduum uidetur, postquam iam ibi in Christo Domino [b 1Kb] suum esse hominem cognoscit. uindicat sibi equum ius de cognatione per Deum carnis assumpte: quoniam de carne eius sumus et de ossibus eius. Ipse enim est caput corporis Ecclesie; ipse principium omnis principatus et potestatum, euangelizante sic Apostolo: Ex quo totum corpus sic compactum, et productum per coniunctionem, et copulatum crescit in augmentum Dei . Quid ergo uenturum iudicium; et diem Domini piis optabilem, et impiis fugiendum; quid illud igneum diluuium, non aquarum, fumante terra, fugiente mari, celo in libri speciem complicato, loquar? [c 1Kb] Tristia sunt hec diuitibus seculi, sed exspectanda pauperibus Christi, pro quibus in psalmo Dominus suspirat, dicens: Propter miseriam inopum, et gemitum pauperum nunc exsurgam . Quid tribunal illud ex maiestate iudicantis immensum, et duodecim sedibus adorandum, tantamque datam a Filio potestatem, ut in iudicando habeant  etiam angelorum substantias, quasi eorum creator addictas, dicente Apostolo: nescitis quoniam et angelos iudicabimus ? Et quid erit quod non mancipandum illis esse credatur, quibus et spiritualis illa nequitiarum natura subiicienda est? Quid ergo tunc facient, qui nunc in honoribus gloriantur, qui per terribiles prefecturas, et fasces, et eternos  consulatus, Deo se comparare nituntur rapina, non natura? Quid faciet qui coniungit domum ad domum? qui perturbata ciuitate, et cunctis quibus stringebatur hinc inde limitibus fractis, montes, flumina, mariaque transiliens, quantum ad ipsum pertinet, unam uult possessionem esse, que communis omnium terra est, et insatiabili cupiditate  latitudinem immensi orbis excedens, in Alexandri Macedonis anxietatem et innumerabiles Epicureorum mundos diffunditur, acquisitisque per auiditatem 137 mundi huius angustiis, in alium credulus, non estimata proprii corporis possibilitate accenditur, autumans passurum se damnum esse de iure, si fidem non adhibuerit de furore? Quid hi facient, qui tanquam correptores morum, Domini familiam attentius castigatiusque uiuentem, [d 1Kb] aut in uestibus humili colore, aut in cibi arida parcitate, aut in uigiliarum non otiosa sobrietate, uelut aut indumentis mollioribus delicatam, aut epulis copiosioribus saginatam, aut thoris calidioribus oscitantem diuellunt ac uexant, nescientes quod in sanctis Dei martyribus confessoribusque oculi eius pupilla feriatur? Peribunt sine dubio, peribunt in illa die omnes cogitationes eorum; nec eos apud tribunal illud aut Lucius Crassus defendet, aut M. Antonius, aut istis eloquentior Tullius: quoniam omnis tunc seculi lingua obmutescet, et sola erit in rusticulis suis facunda iustitia,  que infantium fecit ora diserta, et mutorum linguas nouum soluit in canticum, celestemque sibi harmoniam per sui misericordiam de suis ouiculis acquisiuit. Ad cuius gloriam celebrandam etiam si hominum studia cessauerint, in confusionem generis humani lapides damnati monstrantur. [e 1Kb] Sed ego a materia proposita uelut mortalium improbitatem increpaturus excessi. Et uniformis mali tanquam publicus accusator mundanis uitiis, dum me aliquorum miseret, non peperci. Cum etsi iudicandi tempus esset, lapidem tamen mittere super adulterum non auderem; etsi ad innocentis iudicium purioris conscientie me armaret auctoritas, tempus tamen exspectare debebam, docente Apostolo, qui sanctis non iudicium sustulit, sed distulit. Ait enim: Nolite iudicare ante tempus . Illud resurrectionis tempus innuens exspectandum, quo per incorruptionis gloriam rediuiua caro miranda assistet iudicii, de eternitate iam manente constantia, cum assitet formido de lapsu:  non trepidabit tunc in alium ferre sententiam, cum de se meruerit esse securus. Ceterum nunc cuncta sunt dubia, cuncta nutabunda, dicente Apostolo: Considerans teipsum, ne et tu tenteris , qui alium utique status tui nescius facile iudices de ruina. Quid et si miseris fiduciam, ut beatis Deus det? Premia potius sanctorum, id est uera laudemus, quam improuidi aut intempestiui, uel de conscientia uel de tempore denotemur.



CAP. uIII.

Redeamus ergo ad illas sanctorum nobilissimas et letissimas cogitationes: nam nichil letius est quam mortalem de promissa sibi hereditate meditari. Illum quidem quem diximus ante oculos collocemus, quandoquidem securius est uera celebrare quam miseranda culpare: licet uere felicia sine peccatorum non possint infelicitate narrari. Cernamus itaque, ut constituimus, Dei sanctos cum facibus per omnia uolitare, et coruscantibus ad uindictam dexteris, ancipites gladios stringere. Hec enim est gloria sanctorum Dei, hec in hoc seculo despicabilis  militia, hec linguis omnium in detractionibus dissipata. Hic tunc patientie nostre fructus, hec sufferentie merces erit. Hec premia pro nomine blasphematorum, subiectam sibi habere omnem animam superbam, et omnem extollentem hominem, potentissimos quondam reges mundi, et toto adoratos orbe cum manicis ferreis compedibusque sistendos, nobilesque eorum immanium pondera catenarum collo et ceruicibus sustinentes, ante fulgorem illius augusti tribunalis, his quos aliquando contempserant, despexerant, irriserant, offerendos. Mutata enim uice, ut hoc seculum lautorum sit, 138 aliud futurum credere miserorum. ue enim diuitibus, quoniam receperunt mercedem suam; sed illis diuitibus quibus  dicendum erit: Esuriui, et non dedistis mihi manducare; sitiui, et non potastis me . Illis utique diuitibus qui de iniusto mammona amicos facere noluerunt, qui meditati sunt in cogitationibus suis, exuberante fructu, quo neminem refrigerabant, noua immensis fructibus receptacula moliri, [a 1Kb] qui ubi in crastinum comederent ignorabant. Anima eorum eo tempore expostulabatur, sub una tamen nocte uana sollicitudine occupata, cum thesaurizare non cessauerint, nec defossis inuigilare opibus omiserint. Hinc Lazarus pauper cum eo patriarcha qui peregrinus uixit in mundo, letatur in cubili suo. At diues e contra, in eternis flagrat incendiis, et omni expoliatus dignitate atque substantia, despecti quondam inopis diuinum implorat auxilium, eiusque uel minimo exoptat digitulo contingi, cuius egestatem inter opimas dapes suas et copiosa conuiuia ne micis quidem de mensa decidentibus sustentabat. Cum itaque prescriptum iudicium per nos, id est per sanctos est celebrandum, nobis uindicta in nationes et in populos  est donata. Quod cum cogitatur, que in nobis mens, quis ardor animi, quod desiderium futurorum, quis presentium contemptus, facilius sentiri quam dici potest. Aut quis est qui non ad ista festinans, dissolui se cupiat et esse cum Christo ? aut quid magnum est, si pro tantis ac talibus bonis mors contemnatur, pro quibus etiam hec uita contemnenda est? Quoniam pro his qui perdiderit animam suam, saluat illam. At contra qui hic saluauerit animam suam perdet eam. Etenim cum plerique in hoc mundo uelut furialibus flammis ita sint animi ambitione succensi, ut non opibus conditis, nec patrimoniis, nec ipsis quoque filiis parcant, quos etiam de auaritia accusati opponere consueuerunt, dum prefecturas consularitatesque mercentur, quas potestates et mors adimit, et successor excludit: que dementia est non ea potius impensis omnibus et detrimento uite ipsius comparare, que promotos faciant uel de uite eternitate securos, uel de iudicii perpetua dignitate gloriosos?



CAP. IX.


Tempus admonet, et locus ipse suggerit, nec materia uidetur aliena, quoniam de meritis cepimus tractare sanctorum, ut [b 1Kb] infelicissime infelicitatis blasphemias diluamus que ad hanc uidetur speciem pertinere. Exstiterunt enim qui uirtutes egregias et celestes per sanctorum reliquias iam utique prope nostris temporibus operantes, maluerunt detractione mordere quam ueneratione suscipere, antiquum illud uenenum in Dei famulos Iudaice infidelitatis euomentes, quod illi quondam in ipsum Dominum uiperinis linguis et mortiferis sibilis effuderunt dicentes: In qua potestate hoc facis? et quis tibi dedit hanc potestatem ? Recitabant namque nobis iuxta positis, que diuinis et beatissimis Geruasio et Protasio infidelitas stulta loquebatur, quos dum pape Ambrosio aliquid decerpere machinantur, uiolare sacrilegis sermonibus non timebant, hoc modo rationem miraculorum conquirentes. Quid est istud, quod ex eo quod martyres sunt, uirtutum dona meruerunt?  Cur tam tarde quod iam pridem illis concessum est exercetur? Aut si ea tempestate cum passi sunt non ostenderunt, quomodo nunc operati sunt? Quid est hoc quod modo uidentur ostendere? aut illos maiores reuelatione Ambrosius fecit [c 1Kb] quam dignatio martyrii? Agnoscitisne, aliis licet 139 uerbis, ita mendaciter, quod de Domino prodidimus martyribus ingestum: In qua potestate hoc facis? et quis tibi hanc dedit potestatem ? Tepida, ut arbitror, consolatio, et de liuore generata, querere an diuinum sit quod uideas esse diuinum; et rationem poscere, cum credere sit necesse. Et cum Apostolus dicat: Caritas omnia credit : quis dubitat quod sine caritate Dei sunt qui fidem tantis non applicuere  uirtutibus? Negat autem fidem qui quasi tentator inquirit: Unde hec potestas? quasi non manifestum sit in ea sanctos martyres nunc in spiritu miracula facere, in qua potestate aduersarios suos prius in carne et in passione uicerunt. Conferamus pedem contra istos  filios Iudeorum, et ut nuper eorum parentem, id est Iudeum, [d 1Kb] qui se in sacrificio prudentem nimium putabat, dono Deitatis oppressimus; ita et hanc sub Christiano nomine blasphemiarum sobolem destruamus, per eum qui dixit: Perdam sapientiam sapientum, et prudentiam prudentium reprobabo : ut et nos in triumpho gemino per Dominum gloriemur, et illi agnoscant intelligentiam rerum diuinarum in fide catholica, non in sapientia seculi constitutam, monente Domino: nisi credideritis, non intelligetis : ut manifestius constet et fidelibus patere infidelitatis obscura, et ab infidelibus fidelitatis etiam plana non cerni. Forsitan queras pro tua sollicitudine et uigilantia diligentiaque uitali, que fuerit illa questio in qua tropeum  nobis Dominus de falso Isrelita donauit. Referam nec tacebo, quoniam his rebus paginam tibi amas extendi. Etsi enim non congrue necdum prioribus absolutis alia cepta uideantur interseri, tamen pro te malo aliqua etiam non suo ordine loqui, quam tuis mihi modo orationibus donata preterire. Quidam de inimicis crucis Christi, inter familiares Dei et quidem doctores, de scandalo illo gentis sue, quod in Dominum nostrum susceperunt, spiritu blasphemie Dominum pulsans protulit exempla de lege. Et ut quondam pater eius homicida in pinna templi Dominum tentans, quid de ipso promissum esset in lege improbus predicabat: ita hic, ne aut minus docte perfidie uideretur, aut nudum pateret sine maiori auctoritate mendacium: plura, ait, miracula propheta noster facit Eliseus, quam Dominus uester Christus. Nam cum pro magno Lazarum in lucem reuocatum esse  referatis, quid amplius dicere poteritis quam a uiuo mortuum resuscitatum? Profero  quod uerum esse etiam uestra confessione censetur. Eliseus  enim noster iam mortuus, appositis ossibus eius mortuum  exanimis animauit, et de frigidis ossibus atque exsangui corpore alienis cadauer uitali calore perfudit, nec quod habuit dedit; sed alii quod ipse tunc non habebat indulsit. Hoc credo uobis maius ceteris uirtutibus uideatur, mortuum in auras uitales remissum esse per mortuum, et eo tempore quo ipso esset naturali lege constrictus, legem soluisse nature. Hoc si prestat cunctis operationibus, cur hic potior non habeatur, quem tamen [e 1Kb] prophetam et Dominum confitemur? Aut si uel simile huic aliquid nostis, edicite, ut et honore precellat, qui fuerit merito uirtutis excellentior. Obstupuere ad hec dicta proceres nostri, et nullum referentes responsum, nec quod telum repercuteret producentes, pene sub inani aduersarii machina inutilique ariete conciderunt: adeo ut ille, qui profuga  omnium, ut aiunt, esse debuisset, etiam uictoris gloriam sine certamine 140 reportaret. Quod ubi mihi est nuntiatum, ingemui tantam nobis inesse negligentiam, ut nec ueritatem possimus astruere, cum alii ualeant inculcare pro ueritate mendacium; rogatoque Domino, quoniam nichil nostrum est, ut suis arma suggereret, [f 1Kb] quo eius ignauie auferretur opprobrium. Cedo mihi, inquam, istum magniloquium dicentem: labia nostra a nobis, quis noster Dominus est ? Proferam profecto per eum qui disperdit linguam magniloquam, ut intelligant domino famulum non equandum, licet ipsi nouerint Iudei prophetas ueteres nulla miracula propriis edidisse uirtutibus. Denique ipse Eliseus  cum spiritu magitri  hereditatus, uelut insolentior donorum remuneratione uenisset, scindere tamen aquas, nisi sub Dei inuocatione non potuit. Sed fateor ipsius hanc que proposita est interim fuisse uirtutem, ut maior gloria nostre fidei sit, si tentationem etiam dum credimus opprimamus. Quid ais, Domini blasphemator? Eliseus, inquit, ipse mortuus alium mortuum contactu sui corporis suscitauit. Hoc loco plene, ut in omnibus Domino suo prophete uirtus assurgat, que in Domino Iesu Christo, cum sepulcrum eius lapidibus infidelitas uestra muniret, lapidem milites obsederent, credo, ne resurrectio eius idoneis testibus indigeret. Nam resurrecturum, si uolebatis credere, noueratis; subito enim ille infernis terre cardinibus concussis, cum stupore militum et ruina saxorum non alium aliquem, sese suscitauit in lucem. Elisei hec propria dona, si fuissent, sibi dare maluisset; nec prestare alii poterat quo indigeret sibi. Denique hoc maius esse uestri etiam prodiderunt maiores, dum Dominum in cruce deriderent, dicentes: Alios  saluos fecit, seipsum saluum faciat; descendat de cruce, et credimus ei . uestrorum ergo sententia uincimus. uestri promiserunt se credituros esse si prestitisset sibi quod aliis prestare consueuisset. Cur non creditis, quod esse prestantius non negatis. Nemo certe hanc habuit potestatem. Denique et Dominus dicit de anima sua: Potestatem habeo ponendi eam, et potestatem habeo resumendi eam . Recense superbas maiorum tuorum imagines, et patriarcharum retexe uirtutes, et inuenies quis talem habuit potestatem. Quare non ei credam ut possit liberare animam meam, qui potuit et suam? Plura dicturo suggessit recordatio uolumen crescere, et ideo cursum huius questionis esse reuocandum, quoniam adhuc prior illa astat in ianuis, cui eque sua spatia, etsi habenis restrictioribus, tamen adhuc illibata debentur. Et uere non fuerunt necessario in hac parte multa dicenda, ne et ille cresceret: si tamen magnum protulisse aliquid putaret se, quod quereret prolixa  disputatione uictoriam, cuius non sapientiam, que nulla in eo erat, sed superbiam, que abundat, infregimus.



CAP. X.

Repudiato uero isto Isrelita uel ne pugnam se fecisse gloriaretur , ne aut sanctum canibus impudenter dedisse, aut margaritas porcis  sparsisse iudicemur, reuertendum est illuc unde ad istum locum pene precisis sensuum tramitibus deuiaui; et oues domus Isrel diligentius circumeunde sunt: quoniam si caritas Dei in nobis est, quis infirmatur et ego non infirmor? quis scandalizatur et ego non uror ? Docendique magis sunt, ne usque ad blasphemias loquantur, si forte aut non teneant, aut non intelligant prophetata. Querunt an diuina uirtus sit que nunc cepit in martyribus apparere. 141 Cuius legis homines hoc requirunt? nempe Christiane, que sic est prophetationibus instructa,  ut nichil tam nouum, tam inopinatum nostris temporibus possit ingruere, quod fides non admiretur electior, aut [a 1Kb] blasphemetur infirmior. Omnia usque ad Dominum prophete ueteres predixerunt. Omnia post Dominum que deerant, apostoli prophetarunt: beato Paulo per libertatem sancti Spiritus non tacente, qui ait: Ex parte scimus et ex parte prophetamus . non quod omnia nesciat aut omnia non prophetet in quo presertim loquitur Christus; sed ex parte de toto prophetat, et ex parte de toto scit. Prophetat nobis id quod scit illius temporis esse quod futurum erat. Quod uero prophetat, uenture  utique prophetizat etati. Prophetat autem totum, etsi prophetat ex parte. Hec enim prophetat quorum apertione pars eius temporis que usque ad finem superest indigebat. Ex parte ergo prophetat, quoniam iam ex parte fuerat prophetatum: et ideo propheta sciebat uentura que prophetabat. Cuius prophetie particulas plenitudo, ut ipse dixit, temporis aboleuit, hoc modo: Cum uenerit quod perfectum est, quod ex parte est destruetur : scilicet cum in conclusione mundi, nec scientia maior, nec prophetia ulterius sit querenda. Denique intelligentie istius uirtutem, ut apertius demonstraret, subiunxit: uidemus nunc per speculum in enigmate; tunc autem facie ad faciem . Per figuram interim sunt uniuersa, et quibusdam imaginum lineis obumbrata, ut infirmitas carnis nostre terrenaque substantia magis se ad spiritualium extenderet ueritatem, ut ea illi desiderium pulchritudinis sue etiam [b 1Kb] per speculum tenuiter offensa faceret, quantaque ipsa esset in sua substantia nos doceret, cum tam admirabilis etiam in  repercussis luce sua enigmatibus appareret: et ideo non per speculum pollicita conspicimus, non tamen propter uirtutum merita possidemus: et obscura adhuc luce miramur, non tradita tenemus. Tunc uero prophetia scientiaque cessabunt, cum in ipsam promissionum omnium uirtutem que promittebatur erit ingressus. Hinc etiam prophetia semper obscura est, quod alio tempore canitur, alio cernitur. Quod dicitur dum non uidetur, quasi non predictum non creditur. Denique Isaias cum redemptionem nostram tanto ante in uirginis utero meruisset agnoscere, eamque uelut iam presentem populo demonstraret, dicens: Ecce uirgo concipiet et pariet filium, et uocabitur nomen eius Emmanuel ; presentem et futuram infidelium Isrelitarum turbauit etatem. Nam et illi ueteres prophetam suum, quoniam non uiderent [c 1Kb] que ostendit, interemerunt; et hi prophetatum sibi, [d 1Kb] quoniam prophetiam non receperunt, occiderunt. Quod ne nobis etiam accidat precauendum est,  si eos quos prior etas insecuta est, nostra blasphemet. Et quoniam, ut diximus, quod predictum fuerat uenit, uenturum nichil est quod non fuerit ante predictum, Domino ipso sic dicente: Ecce predixi uobis omnia . uideamus potius si hec aliquando maiorum auribus probantur infusa, que modo nostris oculis tanquam impleta finguntur. uideamus si hec omnia operatur unus atque idem Spiritus . Si denique nec angelus de celo euangelizet preterquam euangelizatum est nobis: licet ipse, que fiunt uirtutes Domini, per demonum tormenta testentur, quando Satanas 142 non deiiciat Satanam: quia uniformitas nequitie indiuisa naturaliter societate conflata, similitudinis accessione non detrimentum sui metuat, sed capiat augmentum. Nam et multos in unius formam [e 1Kb] legionis prauitatis spiritus, et iniquitatis uiperine confederatio conglobauerat; nec sibi oberat multitudo, que, sicut acquirebat miseram sociata infirmitate uirtutem, ita formidabat incurrere [f 1Kb] diuisa permissione inanis substantie uacuitatem.



CAP. XI.


Sed hac parte interim argumentationis omissa, sicut proposuimus, ea que in ecclesiis Domini sanctorumque cemeteriis admiramur, credenda esse diuinitus fieri, si prophetata fuerint, comprobemus. Atque in hac tam dura difficilique materia, nec ab aliquo ante pertractata. Dominum consulere deberemus, si cessante merito repudiari non timeremus pre audacia: quoniam que ipsius sunt, nemo extra ipsum poterit explicare. Etenim mirum unde miseris tanta fudicia, unde est interpellandi Dominum familiaritas tam amica, ut in hanc uocem audeamus  erumpere: Osculetur me osculo oris sui . Quis tantum concepit optatum? Quis tam grandia uota sui estimator negligens suspirauit, ut ipsius os cominus concupiscat attingere; atque uel utinam nos eorum dignetur osculo, quos ipse dignatus est osculari: ut in secundis postremi tertiisque sistentes, de eorum labiis aliquam ex parte scientiam trahere mereamur, qui totam sapientie plenitudinem de Domini ipsius ore didicerunt. Quanquam, etsi magnorum meritorum priuilegiis fulciremur, posita erant in exemplis, uelut alta quedam repetita fundamina uerecundie: ne quid indecens et inordinate presumptio leuitatis auderet. Quid tam electius beato Petro? Quid ad spem erectius? Quid liberius in fide, quam oris sui osculo Dominus se osculaturum esse promisit, dicens: Tibi dabo claues regni celorum; et illud: Super hanc petram edificabo Ecclesiam meam . Tamen hic pondere se quodam pudoris incuruans, fiduciam quam elatior habebat ex merito, uerecundior ad interroganda submittit, cum in cena  Domini non per se quis Dominum esset traditurus inquirit, humiliterque pudibundus osculum Domini ore petit alieno: quod illi, etsi apud Dominum fiducia erat, ut subinde etiam homini inconcussa presumeret, ut ibi, cum per maria gradientem Dominum audet poscere ut ipsum pariter, solidata sub uestigiis aquarum terga sustentent, aliquid sibi diffidentior, sed consultior nobis, quibus suo actu imitabiles formas tanquam in speculo collocabat. Si per legatum prescientiam Domini cautus explorat, quid hac instructione dignius? Quid hac consulendi arte subtilius, [a 1Kb] quod nos facere debemus, quibus cum fiducia nullius sit meriti, debet esse saltem pudor exempli, imitantes uel in hac parte beatum Petrum, qui non solum qua humilitate, uerum etiam per que ad desiderata peruenire possimus, ostendit. Ab illo absolutionem questionis huius, quem ipse non erubuit interrogare, queramus. Ab illo, inquam, qui in ipso Domini pectore, uelut super arcam Noui ueterisque  Testamenti recumbens, non modo ad uestibulum aliquorum diuinorum oraculorum diligens inquisitor accessit, sed ipsum penetrale secrete dispositionis tanquam familiaris sacerdos intrauit; et ideo solus uidit in principio uerbum, quando illi uelut exterior sacrosancti 143 templi ara, sic interior metienda committitur. Ipse nos de eo libro quem septem signaculis clausum fleuit, reseratumque letatus est, non per aliquem pseudotypum, sed per patentes ianuas in suum pectus ueritatis inducat.



CAP. XII.

Atqui ne dum consulitur, immoremur, preuenit inquirentes etiam prescientie compendio: quod trepidum aliquando nostris mentibus futurum cernebat, illuminat. Reddit etiam uelut percunctatus responsa de Patmos. De eo utique loco ubi celorum secreta, preclusa Cesari, non alienus intrauit, et angelorum sacramenta pulsus ab hominum conuersatione cognouit. Ait enim: [b 1Kb] uidi sub ara Dei animas occisorum martyrum propter uerbum Dei et testimonium Iesu, quod habebant; et date sunt illis singule stole; et  clamauerunt uoce magna dicentes: Usquequo, Domine, sanctus et uerus non uindicas sanguinem nostrum ab his qui in terris habitant? Et date sunt eis singule stole albe, et dictum est eis, ut requiescant adhuc paruo tempore, donec compleatur numerus conseruorum et fratrum eorum qui occidentur postea exemplo eorum . [c 1Kb] O Apocalypsim uere diuinam a tanto apostolo merito confessionis tempore patefactam, ut magis ad tolerantiam durarentur, cum illi passorum merita monstrarentur! Non ergo errandum est [d 1Kb] per folia sibyllarum, quarum ut pagine incertis mundi malis spiritibus luctabantur, ita loca uentis huius eris turbabantur. Ecce euidentissime apostolus hoc quod habebat enucleat, et obscurissime questioni lumen infert. Senserat  hec aliquando dicenda, que nunc sinistrior lingua, tanquam oleo, mollitis arte sermonibus in audientium et suum iaculatur interitum. Et propterea uidi, inquit, sub ara Dei animas occisorum martyrum. De fide testis nullus ambigit: testimonium uentiletur, intelligentia responsi nutet, non dicentis auctoritas.



CAP. XIII.

Ac primum istud est animaduertendum, quod animas occisorum martyrum apostolus testatur se uidisse: ne quis, cum de muneribus disputare ceperimus, post resurrectionem dicat tribuenda martyribus, que adhuc animas docentur indulta; presertim cum istud astipuletur nobis quod de mora iudicii conqueruntur, quam resurrecturus utique, non qui iam resurrexit, accusat: quoniam aliud est poscere ut teneas, aliud iam tenere. Stole autem martyrum donantur exercitui, et tanquam tante libertatis ingratus, magna celum pulsat inuidia de tarditate uindicte: qui non leui pondere sermonis exprobrat dicendo: Quousque, Domine? hoc est dicere:  quousque non uindicas quos statim uindicare debuisses? quousque, Domine? hoc est dicere: nunquid nos ultra finem differs seculorum? Nam iam ad finem usque peruentum est, et de nostra ultione non loqueris. Quod enim dicunt mirabiliter, subiungunt: non uindicas sanguinem nostrum ab his qui in terris inhabitant? Ergo non quousque, si adhuc illi mortales uersantur in terris, qui Domini famulos fuste, lapide, ungula, flagris, plumbo, ferro, bestiis, igne sunt persecuti. Quousque enim imputatio est prolixioris etatis, ut aut quousque sit sine fine? Sed adhuc persecutores morantur in carne, aut illi uita excesserunt, etiamsi in terris habitant, si quousque non fallit. Sed nichil falsum profertur testibus ueritatis; et ideo magis interpretatio, non fides querenda est, que subobscura elocutione non excluditur, sed uelatur. Cum ergo dicunt: quousque, Domine, sanctus et uerus, non uindicas 144 sanguinem nostrum ab his qui in terris inhabitant, non eorum mortalium sanguinem  mortesque desiderant qui in eos quondam aut populari seditione seuierunt, aut tribunalibus suffulti capitales sententias promulgarunt, quoniam in terris adhuc inhabitant, nec fas est ut accusentur defuncti, qui, dum uiuerent, sunt defensi his uerbis: Ne statuas illis hoc peccatum; ignorant enim quid faciunt . Quod si inter passionum tormenta et amaros mortis labores tam pie quilibet pro iniustis, pro impiis, pro cruentis, pro blasphemantibus supplicarunt; si eo denique tempore quo ipse angustiarum sensus extrema patientium poterat excitare ad maledictum, precatio pro homine fusa est, quis non intelligit non mentes martyrum, sed persecutorum personas fuisse notatas, eosque appeti quos in terris adhuc inhabitare credendum est illo tempore, quos quidem ignorantia non defendit, non eos qui in terris habitare iam per conditionem naturalis substantie desierunt, et olim ab ipsis martyribus sub ignoratione sunt excusati? Qui isti sunt non ignoramus. Spirituales sine dubio nequitie et tenebrarum potestas,  que et in terris adhuc inhabitant, et non cum ignorantia in Dei famulos peccauerunt. Nam cum ipsis Domino dixerint: Quid uenisti ante tempus torquere nos ? Quomodo eius famulos nescierunt, quos nec persecuti essent si eius famulos ignorassent? Ergo cum persecuti sunt, scierunt, quos per tormenta a Domino suo detrahere conabantur. Ac inde cum beati martyres pro hominibus intercedunt, eosque ignorantie excusatione defendunt, sequitur ut scientes teneantur in crimine, quique ipsas ignorantie tenebras hominibus suffuderunt, quorum furor etiam impietates excusat humanas: quos non alios dicere poterimus, quam qui etiam suis non amici sunt, dum eis non permittunt esse quod bonum  est: etiam Dei famuli inimici sunt, dum eos, quod bonum nesciunt, persequuntur.



CAP. XIu.

Post harum sanctarum animarum querelam sequentia uideamus: Et date sunt eis singule stole albe. Quid hoc est, quod iterum uestiuntur? Nam prius, ut scriptum est, a Deo uestes sunt consecuti; [a 1Kb] et nunc indumentis gemina libertate donantur. Que utique uestimenta, cum spiritualia sint, non possumus uereri ne illa que prius data sunt, extra uideantur; nec sane querela generata est. Igitur, quoniam diuersitas ipsorum et significatio uestium non sine mysterio est, intelligere debemus donorum uarietates et operationum diuitias: quoniam subministrat unus atque idem spiritus. Accipiunt ergo uestes prius, ubi per confessionem corpora posuerunt: credo, ut uestiti non nudi inuenirentur. Rursus accipiunt alia uestimenta post interpellationem, imo post immutationem tam longe patientie sustinentieque. Que utique cum accipiunt, quis non intelligit ut noua  illos ueste, ita uirtute perfusos qua nunc emicant et apparent? Quod si aliud postulassent, aliud accepissent, ut dona respuerent, aut amplius quererent irrisi. At cum non irridere illos Dei sit, quibus magna promisit, et hi post secundam munificentiam non querantur, dubitamusne ad consolationem querelarum ea speciem [b 1Kb] pertinere, que uindictam postulantibus est donata? At si ad consolationem, que maior consolatio poterit inueniri hac potestate, que demones, id est suos persequuntur inimicos? Nam si stolas istas ad speciem 145 nostrarum uestium conferamus, alias quoque aliquas, ne in his reponendis egeant, inquiramus. Sed hoc ridiculum est, quod statim occurrit, quia a uera et necessaria interpretatione discedit. De uindicte mora generata est querela. In finem utique temporum, id est nostrorum; in nos enim fines seculorum deuenerunt, ut mora credatur, ad hanc diluendam, stolis anime uestiuntur, ne omnino nude sine maiori protectione putarentur. Alia enim ratio animarum est corpore exspoliatarum, alia  hominum adhuc in carne uiuentium. Nobis ouium uellera, et operatio mulieris indumenta procurant, illis faciunt merita uestimentum. Cum ergo post querelam martyrum anime stolis amiciuntur, diuina protectione donantur, qua se superuestiri etiam ille uas electionis optabat; quam uestem Adam cum amisisset, etiam in paradiso nudus inuentus est. Denique indicat operatio quid stolas intelligere debeamus. Si postulasse uindictam martyres credimus, ergo ad consolationem credimus interim aliquid accepisse. Si propter stolas, uelut quasdam uestium largitiones, querela sedata: cui non hec et prima dona meruerunt? Sed quoniam, ut dixi, uirtutum uarietates, quibus diuinitus preclare anime muniuntur, in stolis sunt designate, ideo post secundam munificentiam iuxta postulationis formam in eos persecutores qui in terris inhabitant, quid consecuti uideantur ostendant, quid adhuc etiam habituri erunt: dum pari persecutione conseruos eorum, donec predestinatus testium numerus impleatur, occident. Hic et  istud non otiose est accipiendum, quod inter duo persecutionum tempora, hec martyrum uox precessit, ut designet illos blasphemare qui eos nostro tempore noui aliquid consecutos fuisse mirantur. Nam et cum fuisse crudeles persecutiones uideamus, et uenturas credamus: medium ergo istud tempus quo martyres qui precesserunt remunerantur, hoc nostrum est. Et ideo nunc operantur, non de merito, quod semper habuerant, sed de uirtute, quam nuper adepti sunt.



CAP. Xu.

Forsitan moueat aliquem quid sit quod exspectare iubeantur, si iam ad maturitatem pene iudicium demonibus illatura uirtus erupit, resurrectionem  ut sustineant admonentur. Ceterum hec illis gloria et in Dauid carminibus fuerat promissa his uerbis: Letabuntur in cubilibus suis . Dum sepulti sunt, utique letabuntur. Cubilia posuit pro sepulcris, de quibus et resurrecturi sunt, cum uoce archangeli et tuba Dei fuerint excitati . Cubilia ergo uere dicuntur, in quibus nunc quiescunt. Etsi letabuntur in cubiculis suis, prius hoc futurum erat, nempe cum surgerent de sepulcris. Quod adeo impletum est, ut in cubilibus suis illos sine dubitatione gaudere uideamus. Nam que alia talis gratulatio animas illorum poterit intrare, quam cum ante ipsa cubilia, id est, ut diximus, sepulcra sanctorum, ibi eos inimici sui, quos se quondam occidisse credebant, nunc et uiuere et ulcisci se non sine tormentorum acerbitate profitentur? Hoc illis stole iste quas iterauit specialis largitio contulerunt, per eas et qui non nominabantur implorantur, et qui nesciebantur celebrantur, et qui non uidebantur apparent. Has stolas, ut legimus, hucusque non habuerunt,  sed nunc habere ceperunt. In hac forma mulier illa in Salomone laudatur, que duplices uestes facit uiro suo: unam in patientia passionis, alteram in uirtute uindicte. Sic nobis legere sanctum atque pium est: alias nec loqui debemus, ne uel 146 infidelitas nostra, uel ignorantia in tenebras gentilitatis blasphema disputatione descendat: cum prophetia ex eo precesserit, ut uenturis lumen inferret. Nunc superest ut credenda sint diuinitus fieri que probauimus et promissa, nec tantum promissa quantum et postulata. Quod si et postulata sunt, et non aliis quam poscentibus attributa, quid mirum est si aut quod postulauerant, aut quod gaudent, se ante accepisse, non occultant? Exigunt penas ab his qui inhabitant in terris: quos accusatio comprehendit hos uirtus impugnat. Ipsi enim inhabitant in terris, qui possident mentes hominum terrena possidentium: quos cum martyres [c 1Kb] ad supplicia deposcunt, etiam pro his quos possederant deprecantur. Denique et ipsa desiderabilia  sua sic agunt, ut eos a terrena habitatione, id est ab obsessis terrenis hominibus excludant. An calumniantur, cur demones torqueantur, et fauemus inimicis? Martyres contra ipsos inuidiosa pene indignatione insurgunt, et sustineri illos tanto seculorum spatio conqueruntur: [d 1Kb] et nos fingimus nos mirari quid istud sit, quasi non debeant debenat uel nostro tempore soluere quod ab Adam merentur. Quod autem istud miraculum Mediolani uidetur primum exortum, uel bono Ambrosio concessum, quis non uidet fidem nostram propter Arianorum perfidiam diuinis testimoniis approbatam? Namque cum in Italia catholica fides intolerabilem tyrannidem sub Auxentio sustinuisset, tandem donante Domino libertatem ueterem, etsi iam eo tempore quo predicto Ambrosius substitutus est, respirauit huic tamen ipsi in aduersariorum confusionem, et nostram spem scilicet, omnis celestium gloria, omnes etiam martyres consensere, qui cum iam pridem apparendi haberent tempus, hominem cui se proderent inquirebant. Illum certe cui  sub ea fide reuelarentur que martyria fecissent. Sic donatum est Ambrosio quod Auxentio denegatum est: quoniam que Auxentius blasphemabat, Ambrosius predicabat. Sed cum hec uirtus martyrum per omnes prouincias sit itura [e 1Kb] , necessario tamen primum in Italia processit, cui infidelitas Ariana fuerit dominata. Quoniam signa non fidelibus, sed infidelibus donata sunt . Nam a Domino qui signum postulant infideles sunt: scribe postulant, Pharisei postulant; apostoli tacent, et credunt, et sequuntur. Et propterea non mirandum quod diuina uirtus operatur per sepulcra sanctorum,  quod nec suis remediis potuit heretica mens curari, ut uel tandem episcopum eum sequeretur, cui communicare etiam martyres ipsa reuelatione suarum uirtutum dignatione uidissent.



CAP. XuI.

Nunc ad meditationem perfecti hominis redeamus, ex qua cumulus iste priusquam mensura illius expleretur excreuit. [a 1Kb] Ecce hec disputatio est ipsarum meditationum de quibus Dauid dicit: Quoniam beatus qui in lege Domini meditabitur die ac nocte . Et sane difficile est siluam legis ingresso singularum questionum materiam segregare, cum altera alteram ueluti ramulis quibusdam ita societate preceptionis attingat, ut sine alterius inchoatione cepta non ualeat explicare. Ecce hec ipsa hominem illum nostrum nosse quam pulchrum est solum in talibus non stupere, cum reliquis solum quasi quibusdam fortuitis non mouet, distinguere operationum species. Et quia et ipsi demones operantur, intelligere naturas, que 147 uera sunt, que falsa, que nouisse, est, non decipi, non errare, non inimico  assignare que Dei sunt, nec Deo adiudicare que sunt demonum, scire tempora, signa cognoscere, habere Domini cognitam uoluntatem: et alia Dei mirabilia cum gratiarum actione uenerari, alia cum digna exsecratione uitare. Talem uirum etiam seculi homines laudauere, dicente uirgilio:

Felix qui potuit rerum cognoscere causas.
Bona sententia, si ad eam suo itinere uenisset, ut appareat illum ignorasse [b 1Kb] quod laudat: primis omissis, que sunt secunda celebrauit. Nam et ordine prepostero etiam sapientis uertit officium: dum non rerum cause, sed rerum Creator inquirendus est, per quem ad causas rerum, si ipsum didicerimus, intrabimus. Ceterum illo omisso, causas rerum qualiter cognitas habere poterimus; cum qui prius hec fecerit, deinde quare fecerit sit inquirendum? uerum reperto rerum auctore, rerum quoque inueniemus et causas. Quod iste usque adeo non uidit, ut principalem  locum hunc, qui rerum causas potuisset agnoscere predicaret, secundum quod subiungit, qui deos tanquam minus opus exsequens adorasset, ut quiquis agnoscat eos creatores rerum non fuisse, a quibus cognitio rerum quasi aliena distinguitur, nec coli oportere, si hec que laudantur, ut prima, prestare non possunt. Nesciunt autem ea, quorum opifices non fuerunt. Denique et inuentione illorum [c 1Kb] diis suis detracta, humano eam assignant ingenio, illis scilicet qui sapientia excellunt, quod idola non colunt: ut iam diis eorum homo sit potentior, si ad hec que dii ipsorum ignorant, altiori cogitatione peruenerit. Ab his autem deos precepit coli, qui plene pre stultitia rerum causas non queant inuenire, quorumque precordia, ut ipsius uerbis utar, frigidus sanguis includit. Adhuc homo noster et Deum colere, principalem scit esse sapientiam, et rerum causas [d 1Kb] compertas habet, non querit ex Syracusia ratione seculi sapientis eminere; sed illo docente quem colit, quem ante inquisiuit quam rerum causas: quoniam res  ipsas rerum Conditor antecedit, qui illum monuit que quibus essent uentura temporibus, cuius dispositionem sine ipso qui disposuit nullus agnouit: quoniam nemo scit que Dei sunt, nisi Spiritus Dei. Nos uero, ut Apostolus ait: non spiritum huius mundi accepimus, sed Spiritum qui ex Deo est ; et ideo, que ipsius sunt, [e 1Kb] non edocti humane sapientie uerbis, sed Spiritu Dei et eius superfusa nobis dignatione callemus. Hec est illa stultitia secularium; hec sapientia uocatorum, cogitare semper in corde: Quid retribuam Domino pro omnibus que retribuit mihi  ? Ipsum habere semper in ore, quoniam uerbum est; esurire eum, quoniam panis est. Ipsius Spiritu etiam ebrios mente excedere, quia calix est Noui Testamenti, et uinum de uinea quam de Aegypto ante transtulerat, que uinea populus Isrel fuit: quorum patres, ex quibus Dominus iehsu Christus secundum carnem processit. Illum loqui omni tempore, quoniam linguas nobis nouas Spiritus eius aduexit. Que sunt autem iste lingue noue, nisi iste: in seculo esse, et sermonem de seculo non habere; aliis linguis loqui populo quam loqui populus secum ipse consueuit? Preterea et istud est loqui aliis linguis Deum confiteri unum ab eo qui plures deos solitus erat confiteri, et ipsum in nostra fide nouis linguis unum loqui et profiteri, et credere 148 Trinitatem. Illum quoque amare, quia interpellat pro nobis; metuere, quia Pater omne iudicium dedit Filio, illum momentis omnibus adorare, ab illo petere necessaria nobis et ipsi placita, qui peti per se uult, adeo ut poscenti uerba hec demonstret, qui, quod  est nouum inter nos, solus petentes se amat. [f 1Kb] Qui etiam solum, quod mirabile est, irascitur, nisi petatur. Infidelitas enim est nichil presumpsisse de Deo. Nihil illum credit posse, qui quod iudicat posse non poscit. Hec est illa, fili dilectissime, angusta uia, hoc illud acus foramen per quod non intreunt sarcinati, aut animalia ponderibus attributa. Quoniam angusti et pusilli aditus, [g 1Kb] non solum informia hec cum oneribus iumenta non capiunt, uerum etiam ipsum nostrorum oculorum, si multimodis distrahatur, frustrantur obtutum. Unde et Dominus per prophetam ait: uacate et uidete ; et quando erit, ut possit intrari, quod per occupationes seculi necdum ceptum est inueniri.



CAP. XuII.

Impleuimus diuisionibus suis propositas questiones, exteriorem hominem interioremque monstrando, cum uitam, que sit sancta, et in quo actu posita, quo studio teneatur, qua substantia uegetetur ostendimus, totumque cursum eius breuiter,  licet saltibus potius, si dici potest, quam passibus pro festinatione ad finem usque perduximus. Nunc quare non ab hominibus etiam istius mundi uideatur, accipe rationem, quandoquidem te mea uerbositas delectat, quam negligentius iudicas, dum attendis studiosius ad diuina. Cum ille qui primus nobis mortis semen inuexit, mundum istum, id est passionem hominis, uicto sibi homine subiugasset, regnumque illius ipso rege iam capto, sub pedibus suis et ditione cepisset, eaque omnia que in mundo sunt, uelut suis peculiis et uictorie sue manubiis uteretur: ne quando homo amissam sapientiam, an debitum sibi uite quereret testamentum, sic cunctis succis sue artis infecit, ut et stultitiam sapientie colore uestiret, et mortem mentite uite lenociniis obumbraret, ut mala non fugerent, qui non cernerent opposita meliora. Denique ex illo tempore sic passim humanum genus graditur, stultitia pro sapientia habetur, dicente Psalmista: Quoniam laudatur peccator in desideriis anime sue, et iniquus benedicitur .  Tunc uita putatur esse que mors est, et sub specie boni mala decipiunt, cum ad intelligentie fraudem, dolo bonorum omnium uirtus operitur. Nam diuitie non secuture post hominis mortem amantur. Honor fascium, qui per successorem exolescat ambitur: iniuriam fecisse uirtus est; aliena possidere potentie est; innocentem circumuenire astutie est; non Christum sapere sapientie est; prophetam horrere eloquentie est: sic plena sunt omnia erroribus, sic infusa per hominum mentes caligine, alium alio incursante, mundus inuoluitur, et ad hoc usque ueritas obscuratur,  ut in mortis gremio iacuisse beatitudo dicatur. Quod ubi ille Deus, nos semper cogitans et nostra, uidit per sapientiam mundi, qua sibi mundus collusor interpolatores inuenerat, suam sapientiam fuisse desertam; placuit etiam ei econtrario aduersus astutiam ueteratoris, sapientie sue de uitiis innumerabilibus uti, et scientie altitudinem, quam nullus poterit inuestigare, sicuti est, et suam sapientiam stultitia uelare, et uitam suam mortis quadam obscuritate celare, ut ad sapientiam peruenire 149 non posset, qui in hoc seculo opinionem stultitie fugisset, et ad uitam eius non accederet, qui non contemptum mortis habuisset. Namque sic Filium Saluatorem nostrum misit in hominem, id est Sapientiam suam carne uestiuit, quod stultum est: uiam suam pati crucem fecit, quod mors est. Sic aduersus aduersa destruxit, et per dissimiles ante secula operationes ingenii artificis illius machinas elisit, ut partibus quibusdam salutaribus uestigiis, licet impressa, mortifera illius stigmata delerentur. Sed hoc studium,  nisi concupierimus, quod quoniam stultum est Dei, sapientius est hominibus , sapientiam eius non tenebimus. Hanc autem mortem, quod crux est, nisi amauerimus, quoniam quod infirmum est Dei, fortius est hominibus, uitam eius non poterimus intrare. Quid igitur sequitur, nisi ut relicta seculi et sapientia et uita, et stultos nos haberi patiamur, et mori nos cum Domino semper optemus? ut in spe aduentus eius, qui utriusque erit rei reuelatio, partem aliquam habere mereamur. Tunc enim, scissis omnibus uelamentis, talia qualia sunt singula cuncta cernentur, id est stultitia mundialis false sapientie inuolucris denudata sistetur, et mors mentite beatitudinis deoperta uelamine, hiante semper ore et patente in profundum gutture, uitalium inimica prodetur. Tunc et celestis sapientia, que seculariter stultitia  nominatur, interposita altitudinem scientie Dei, sine alicuius labore elucubrationis intrabit, et uera uita nullis mortis tenebris obscurata lucebit, per Dominum nostrum Iesum Christum, cui est honor in secula seculorum. Amen.



150 CAP. XuIII.---

uides, o fili, qua ualetudine laborat animus suspecti, qui ista non cogitat. Corpusculo adhibui palpamenta, quod si negligerem, anima plus ualeret, que tunc infirmatur, cum exterior roboratur. Sed istam quam dixi animam morbo stultitie uitiatam, orationum tuarum frequentatus sanet, cuius anima seculi intemerata flagitiis potest aliis subuenire. Non enim eger salutis sue [a 1Kb] adhibere potest medelam egrotatione confossis, et anhelans altitudinem plagarum uulneribus non medetur alienis. Sanus qui sit certe curabit infirmum, oculatus cecum per precipitia non ducit. Tu itaque ut et sapiens Domino supplica, ut quod non sapui sapiam, et tuis suffragiis uelut quibusdam remediis me fac sanari. Reprehendat aliquis quod in tantum delectabili disputatione  processerim, ut meritorum meorum resipiscentiam non haberem, aut subito angustam Moysi cathedram indignus talium disputator ascenderim. Sed uere amore id egi tuo, non usurpatione mea. Nam ego dictum legeram peccatori, ne Domini auderet narrare iustitias per os suum. Quod si contra interdictum pro tua dilectione presumpsi, in eo tua gratia compensare dignabitur: ut litterulas, que ad plenum emendate non sunt  tam facile ad publicum non perducas: etsi ego uerecundus pro me esse non potui ut debui, uel tua modestia uerecundie parcat mee. Et quia de me habent quod male scripte sunt, de te habeant quod celentur. uale, et nos in Domino dilige, in quo diligeris a nobis.




uolume back matter






INDEX RERUM ET SENTENTIARUM MEMORABILIUM QUAE IN TEXTU CONTINENTUR. [1Kb]


A
    Aaron a Moyse electus et unctus sacerdos, 717.
    Abel a fratre Cain occisus figura est Iesu Christi a Iudeis crucifixi, 173. Populum Christianorum electum significauit, ut Cain populum Iudeorum reprobandum, 735.
    Abia ex progenie filiorum Aaron sacerdos templi, a quo descendit Zacarias pater S. Ioannis Baptiste, 550.
    Abraham fide iustificatus, non circumcisione, benedictionem a Deo consecutus est ipse, et semen fidei eius, 742. Letatus est se uidisse in spiritu diem Domini, 37. Tribus superuenientibus uiris festinus occurrit, et prostratus in faciem orauit eos ut ad suum tabernaculum declinarent, 645. Genuit duos filios, Ismelem maiorem natu ex ancilla Agar, Isaac minorem ex libera Sara. Ismel populum Iudeorum representauit; Isaac populum fidelem Christianorum, 735. Apparuit illi Deus ad quercum Mambre, 737.
    Abraham luctatus est cum Angelo, et claudicauit pede. Quid hec significent? 494. Alloquitur diuitem in tormentis positum, 774.
    Abrenuntiatio a baptizandis facienda certissima cautio dicitur, 715.
    Abstinentia ab esu carnium quadragesimalis ieiunii tempore uetustissima in Ecclesia, 445.
    Actus nostri omnes Christo uel socio uel teste faciendi, 297. Quidquid agimus in Dei nomine faciendum est, ut fructum recipiamus, ibid. Ad bene agendum omnis prouocatur sexus, etas et dignitas, 337.
    Adam primus homo, Dei manibus plasmatus e limo. Adam secundus, Christus Dei spiritu formatus in utero uirginis. Uterque oritur a Deo Patre: uterque uirgine oritur matre: uterque filius Dei est; sed Adam creatura Dei est,  Christus uero substantia, 445. Illi in paradiso constituto uetitum fuit ne de ligno sciendi bonum et malum gustaret, 440. Insidias diaboli per Euam illatas precauere nesciuit, 42. Custodiens honestatis angelice dignitatem, erat quidem nudus mundanis uestibus, sed immortalitatis erat splendore uestitus, 286. Procurante intemperantia e paradiso eiectus Euam cognouit, 445, 451. In Adam protoplasto Christi resurrectio, quia sicut ille post soporem surgens Euam de latere suo formatam agnouit; ita Christus a morte resurgens ex uulnere lateris sui formauit Ecclesiam, 477. Ade dicitur ubi es? non quod Adam conspectum Domini latere potuerit, sed quod peccatrici conscientie nullus locus tutus est, dum metuit deprehendi, 165. Peccando, humano generi quid Adam nocuerit? 385.
    Aeneas paralyticus a Petro ad speciosam templi portam sanatur; fuitque primum Petri miraculum, 354, 577.
    Aequinoctio autumnali in mense septimo conceptio est S. Ioannis in utero matris sue; in mense autem primo, uernali equinoctio, conceptio est Domini Saluatoris in utero uirginis matris, 551.
    Agar typum Synagoge gestabat, 342. Eiecta fuit cum filio Ismele e domo Abrahe, 741.
    Ager pretio proditionis Christi comparatus, requiem subministrat peregrinis, non peccatoribus sumptum, 148.
    Agnetis  martyrium, eiusque laudes, 538.
    Agnete Christum interiore sanctitate sapientiaque profecisse impie dixerunt, 57, in adnot.
    Allophyli uocabantur Philistei hostes Isrelitarum, sub quorum nomine barbaros Italiam deuastantes intelligit Maximus, 20, 58, 119, 722.
    Amaon et Cleophas discipuli, quibus Christus in itinere socius adiungitur, diuino amore exardescunt, 363.
     Amor Dei per fidem et desiderium Saluatoris accenditur, 581. Omnium summa uirtutum, et totius plenitudo iustitie de illo amore nascitur quo Deus proximusque diligitur, 587. Amicum sibi Deum quisque potest reddere, 637.
    Amore regni celestis honores, et dignitates seculi contemnende, 634.
    Anania, Azaria et Misel pueri in fornace Babylonis inclusi, incolumes inter globos ignis deambulabant, 582.
    Ananie improuisa mors memoratur, quod pretium de agro uendito Petro fraudauerit, 322, 354.
    Anaunienses martyres, Alexander, Martyrius, Sisinnius celebrantur; queque fuerit eorum martyrii causa traditur, 607.
    Angeli, nato Domino, gloriam in celo et pacem hominibus in terris annuntiant, 32, 55, 61, 402. Post peractum a Christo ieiunium ipsi administrant, 128.
    Angelorum imitatores eorum consortium promerebuntur, 311.
    Angelus Gabriel a Deo missus ad annuntiandam Marie diuinam maternitatem, 31, 556, 565. Idem Ioannis Baptiste natiuitatem, et nomen, et meritum prenuntiauit, antequam in utero conceptus esset, 213, 556, 565. In Angelo qui cum Abraham luctatus est Christi imago est inspicienda; cum morte Christus conflixit, eamque pro hominum uita et salute deuicit, 494.
    Anima fidelis timore corrigitur, correctione letatur, 29. Anima amissa pro Christo quomodo reperiatur? 567.
    Anime immortalitas, et eterna operum retributio comprobatur, 733.
    Anni initium ab aliquibus a die natiuitatis Domini sumebatur, 403, in admon.
    Antei fabula suppresso nomine innuitur: ea usus est Maximus, ut uita ac resurrectione sua relatum a Christo de ipsa morte triumphum exponeret, 494.
    Antichristus regnaturus est in mundo antequam Christus secundo ueniat in terram ad iudicium habendum omnium hominum, 6. Idem uincendus a Christo, maxima eius maiestate et potestate coruscante, 7.
    Antiochus rex in septem Machabeos fratres eorumque matrem deseuiit, quod legem sanctam, uetitas carnes edendo, uiolare recusauerint, 606.
    Apollinariani uerbum diuinum uicem anime mentisue in Christo natura functum esse blasphemarunt, 57, in admon.
    Apostoli fontes gratia predicationis exuberantes. Nonnisi per ora eorum Christus discitur, discipulorumque doctrinam, 124. uocantur a Christo sal terre, quia ad condiendos uniuersos populos missi, 314. Unanimiter perseuerantes in oratione replentur Spiritu sancto et dona linguarum accipiunt, 525. Quomodo sint lux mundi, 767. In duodecim cophinis fragmentorum figurati, 668. Sinceritate fidei diuinisque operibus omnes curabant infirmitates, 723. In unum conuenientes symbolum fidei condiderunt, 271. Nomina eorum explicantur, 779.
    Aque de Mara flumine quomodo dulces facte sunt, 124.
    Aque in uinum portentosa conuersio in nuptiali conuiuio Cane Galilee, 69. Possibilem ostendit mortuorum resurrectionem, 419. Eiusque mysterium continet, 420.
    Aquarum uniuersa substantia, dum baptizatur Christus, pro nostro baptismate consecratur, 63, 95. Pro arbore sciendi boni et mali quid intelligendum? 465.
    Arca Ne in naufragio mundi cunctos, quos susceperat, incolumes reseruauit, 641. Figura est Ecclesie, ibid.
    Arianorum error confutatur, 146, 246. Quare Euangelio Ioannis aduersetur, 248.
    Ascendit Christus in celum uidentibus eius discipulis: secum duxit captiuos iustos a captiuitate demonis liberatos, 192.
    Ascensione  Domini completa est sacramentorum, que in lege et prophetis scripta erant, reuelatio, adeoque apertus est liber,. quem nemo nisi Agnus Dei aperire poterat, 520. Quale discrimen inter ascensionem Domini et Elie raptum, 377.
    Asperitas dominorum in seruos redarguitur, 459.
    Auspiciis intendere quam uanum sit, cum Deus mortalibus potestate arbitrii sui prospera uel aduersa dispensat, 48.
    Auaritia omnium malorum radix et origo, 112, 128, 219, 223, 250, 354. Auarus quanta in congerendis diuitiis frustra perferat incommoda, 628. Auari possunt dicere auro: Propter te occidimur tota die, ibid.
    Azymis  ueritatis celebratur Pascha, quoties ad Ecclesiam Dei casti, sobrii, iusti, pacifici, et pleni fraterne caritatis accedamus, 505.




B
    Balaam gentium sacerdos Christum nasciturum uaticinatus est, ne gentibus testimonium ortus Domini reparatoris  deesset, 53. Idem Balaami uaticinium annuntiatur, 55, 76.
    Baptisma Ioannis precessit baptismum Christi, quemadmodum eius predicatio, ut precursoris ordinem adimpleret, 551.
    Baptisma Christi predictum in psalmo XXuIII: eius explanatio, 422 seqq. Christus uult a Ioanne baptizari, ut transeat per omnia hominis sacramenta, 92. In eius baptismate tota sancta Trinitas interuenit et operatur, 98, 425, 430. Quod Christus a Ioanne baptizaretur, uirtutes celorum, et angelice potestates admirate sunt, 98. Precepturus baptisma suo exemplo docuit non omittendum esse, 89.
    Baptismi sacramentum utile est et necessarium, quia in eo remissio peccatorum tribuitur, 402. Quare perfectior habendus sit baptismus Christi baptismate Ioannis? Hic baptismus penitentie dicitur; baptismus autem Christi, baptismus uite uel gratie nuncupatur, 99. Baptismus penitentie Ioannis superueniente Christi gratia uacuatus est, 406.
    Baptismi aqua, que aqua Christi dicitur, et peccata delet, et gratiam iustificationis confert, 329. Quare baptismus dicatur sepultura? 150. Eius beneficia declarantur, ibid. Effectus baptismi remittentis peccata ex Dei gratia et uirtute procedit; Spiritus enim sanctus in illa aqua operatur, 713. Eius beneficia designantur, 625. Baptizandi toto corpore tingebantur, 714. Ante baptismum professionem fidei explicitam emittebant; quod symbolum reddere dicebatur, 714. Trina immersio duplicis mysterii significatione celebrabatur, 716.
    Baptismus nullo modo iterandus; sed semel ablui licet, 717. Hic non solam peccatorum remissionem, sed et interiorem iustitie renouationem operatur, 441.
    Baptismus in Paschatis solemnitate administrabatur, 194. Sacra mors Filii Dei baptismati efficaciam conferende gratie promeruit, 625. Baptismus sanguinis regenerat consecratque animas.
    Benignitas Dei Patris admiranda, ut quem iudicem preparauit incredulis, hunc credituris premitteret redemptorem: quatenus misericordia seueritatem aduentantis iudicis preueniret, 30.
    Bethlehem, in qua Christus natus est ciuitas Dei summi et panis nuncupatur; que panem celestem Christum nobis protulit, 23. Ciuitas etiam Dauid dicitur, 20, 24. uaticinia de ortu Christi in Bethlehem recensentur, 52, 54.
    Blasphemia in Spiritum sanctum quam graue peccatum, 530. Non remittenda neque in hoc seculo, neque in futuro, 351.
    Bonitas Dei indulgent e sue munere nos non armat ad culpam, sed abluit ad gloriam, 273.
    Bonitas cum seueritate qua ratione temperanda in his qui presunt, 553.
    Bonus nemo est, qui bonus sit sibi soli, 587.




C
    Cades desertum, ut in psalmo XXuIII, quid intelligendum prebeat, 423.
    Cain sacrificia a Deo reprobata, 735.
    Calix de quo Scripture persepe mentionem habent, Christi Domini, necnon martyrum passionem significat, 155. uite Christiane ratio in calice exprimitur, 755.
    Cantii, Cantiani et Cantianille fratrum passio describitur, 615 seq.
    Captiuitas diaboli seruituti subiicit, Christi autem captiuitis restituit libertati, 189.
    Caritas Christi mundo est preferenda, 628. Nihil nos ab ea separare debet, 241.
    Caritas proximi ad omnem uirtutem necessaria, 204.
    Caritatis Christiane officia traduntur, 677.
    Carnis resurrectio religionis nostre finis, summa credendi est, 273.
    Castitas pre omnibus diligenda; cum Christus quantum illi placeat, ostendit, uirginem enim sibi matrem elegit, 36. Anime nostre ornamentum est; quam diligenter oportet eam custodire! 679.
    Catechumenis baptismi beneficia declarantur, 91. Incumbente persecutione baptismus accelerabatur, 625. Non omnia illis fidei mysteria cognoscenda tradebantur, 709. Post baptismum Trinitatis mysterium illis aperiebatur, ut in eius confessione stabiles fierent, 96. Iidem adhortantur ut baptizari festinent, 441. Incumbente persecutione catechumenatus breuius erat tempus, ut ad certandum pro fide parati essent, ibid.
    Caupones tui miscent aquam uino, uerba sunt Isaie cap. I, intelligenda de sacerdotibus, quibus commissa est cura animarum, 340.
    Cedit terreni amoris calor, ubi Christiani mentem flamma diuine caritatis accenderit, 593.
     Chaldea nato Domino exsultabat, et toto cum suis principibus Hierosolyma torquebatur, 85.
    Chananea mulier, que Christum pro filie sue salute deprecatur, populum gentilem representat Dominum exorantem, ut ipsi in idololatria perdito misereatur, 671, 673. In Chananee filia unaqueque peccatrix anima exhibetur, que quotidie a diabolo uexatur, uitiis ac malis omnibus subiecta, 673. Magna eius fides a Christo commendatur, ibid.
    Christiani omnes corpus et membra sunt Christi, 182. Apostolorum tempore omnia eis erant communia, et nichil proprium possidebant, 319. Simplices sint sicut columbe, et astuti ut serpentes, 384. Christiani posteriorum temporum quam dissimiles a primis fidelibus, 421. ueri quadragesime obseruatores ab epulis, uoluptate, uxore sese abstinebant, 446. Quanto promptiores ad Christi imitationem, tanto uiciniores erunt ad gratiam, 637. Christianus, qui non possidet mundum, hic totum possidet Saluatorem, 130. Tota uita Christiani hominis, si secundum Euangelium uiuat, crux est atque martyrium, 265.
    Christi conceptio ex uirgine ab Isaia predicta, 17. In utero sancte Marie cum Spiritus sanctus superuenit, cum obumbrat Altissimus, Christus generatur, 19. Carnem humanam de sancta Maria assumpsit ille Spiritus immaculatus, id est Filius Dei, mundus, sanctus, securus in se sibi sua potentia et poss bilitate carnem effecit, 738. Ille ab eternitate Deus factus homo ex immaculata uirgine in tempore nascitur, ut homines a diaboli seruitute liberaret, 20. Christi caro ex femina nata est, quam Deus fecit; nec pollui potest maiestas Christi in carne; si enim sol fulgens non inquinatur tactu quol bet, multo magis Dominus solis inquinari non potuit, 739. In Bethlehem ciuitate Dauid ortus est Christus iuxta prophetias, et pannis inuolutus in presepe collocatur, 20. Non fuit illi locus in diuersorio; quia ingressus in mundum Christus, fidem, in qua posset requiescere, non inuenit, 32. In fine temporum natus est homo, qui ante omnia secula Unigenitus processit a Patre, 24. Due generationes in Christo, una eterna, qua natus est Deus, temporalis altera, qua natus est homo, Ibid. Christus homo quidem membrorum teneritudine, Deus autem atque procedens ex Deo, ex illibate sue matris conceptu genitus, 24, 558. Non est contra naturam, quod Christus ex uirgine, nulla interueniente opera hominis, natus sit, sed uirtus Altissimi obumbrantis Spiritus interfuit. Deus cui possibilia sunt omnia, suam potentiam exercuit, utramque naturam diuinam et humanam uni persone copulauit, 34, 511. Ex semine Iacob, iuxta prophetiam, et ex regio Dauidis sanguine secundum carnem Christus natus est, 55. Angelici concentus testimonium prebent natalis regis celestis, 36, 74. Qui post natiuitatem in carne, licet sit paruulus in corpore, tamen Deus est maiestate, 58. Pastores natum Dominum requirunt, 61. uarie chronologorum opiniones de tempore Christi natiuitatis, 329.
    Christus natus ex Maria uirgine circumcisionis signaculo dedicatur; siue ut indubitatam carnis sue ostenderet ueritatem, siue ne eum alienigenam Iudea alumna circumcisionis declinaret, 99. Memoria circumcisionis Christi in Ecclesia sexto seculo antiquior probatur, 43.
    Christus a magis Chaldeis nouo sidere eos preeunte adoratur, eique offeruntur aurum, thus et myrrha: quibus muneribus plura mysteria continentur, 49, 51, 54, 61, 64, etc. Cultus Iesu nato a magis exhibitus non mere ciuilis fuit, sed religiosus, 67. Ut legis Moysi preceptum adimpleretur, pro illo in templo holocaustum offertur, 100. Quomodo intelligendus locus ille Euangelii Luc. II: Puer autem crescebat, etc., docetur, 58. uenit iehsu anno trigesimo etatis sue ad Iordanem, ut baptizaretur a Ioanne, eumque renuentem iubet ipsi baptismum ministrare, 87, 95, 552. Ille enim primus quod ceteris faciendum imperabat, exsequi uoluit, ut ueluti bonus magister doctrinam suam non tam uerbis insinuaret, quam actibus etiam ipse exerceret, 89. In Christi baptismate reuelatio sancte Trinitatis facta est. Pater enim auditur in uoce, Filius manifestatur in homine, Spiritus sanctus agnoscitur in columba, 98. Presentia sancti Spiritus, et auctoritas paterne uocis apud omne hominum genus et testimonium Ioannis, et ueritatem Filii, et sacramentum baptismi firmarunt, 102. Consecratio Christi, consecratio est maior elementi. Nam cum Saluator noster abluitur, iam tunc in nostro baptismate tota aqua mundatur, et purificatur fons, ut secuturis postmodum populis lauacri gratia ministretur, 90.
    Christus predicationi sue ieiunium premisit, quemadmodum Moyses, ut mandata populo Isreli tradenda susciperet. Moyses ueteris legis editor est; Christus Noui conditor Testamenti, 433, 442. Differentia inter utrumque, Christum scilicet et Moysen assignatur, ibid. Post ieiunium quadraginta dierum, et quadraginta noctium Christus tentatur  a diabolo in deserto, 106. Tripliciter tentatus, triplici triumpho tentatorem uicit, admonens unum Deum adorandum esse, et illi soli seruiendum, 38, 130. Esuriuit post ieiunium quadraginta dierum: ut, cum esset natura Filius Dei, reuelaret se ueri hominis fragilem naturam suscepisse, 129. Primum signorum fecit in conuiuio Cane Galilee, et crediderunt in eum discipuli eius, 70, 72. Sua presentia nuptias sanctificauit, 50. Predicationis sue tempore, que poterant portare discipuli documenta, eis tradidit; alia a Spiritu sancto percipienda reseruauit, 200. Testimonium perhibet reuelationem diuinitatis sue Petro factam, non ab hominibus, sed acceptam a Patre, 217. Sciscitatus est discipulos quid de se crederent, 373. Petro ob confessionis meritum claues regni celestis, hoc est potestatem iudicandi dedit, suasque oues pascendas commisit, 218, 219. Seruo centurionis absenti sanitatem misit, tresque mortuos ad uitam reuocauit, filium scilicet uidue Naim, filiam principis sacerdotum, et Lazarum quatriduanum, 513, 568. Toto conuersationis sue tempore, ut se uerum Deum reuelauit, ita se perfectum hominem ostendit, 495. Specimen celestis glorie dedit discipulis in sua transfiguratione, 769.
    Christus a Iuda pseudoapostolo Iudeis traditur, 145. Magnum dominice innocentie testimonium est, dum accusator eius et confitetur de scelere, et reus est de mercede, 146. Apud Pilatum accusatus, innocens declaratur, attamen condemnatur crucifigendus, 144, 148. In cruce positus latroni confitenti scelerum ueniam et paradisum impertitur, 158, 162. Lamentatio eius in cruce, Deus Deus meus, respice in me, quare me dereliquisti? psal. XXI exponitur, 138. Moritur Christus et homines passione sua a morte liberauit, 153. Eius uerba ad Patrem: Dimitte illis: ne ciunt quid faciunt, multiplici interpretatione exornantur, 503. De uestimentorum Christi diuisione post eius crucifixionem, et de ueste desuper contexta, que indiuisa fuit, 140.
    Christus, qui simul uictima et sacerdos, omnem ueteris sacerdotii et sacrificii umbram reuelando, figuris et enigmatibus finem imposuit; nouo autem populo, nouum sacerdotium, nouumque sacrificium initiauit, 476. Exstitit inter mortuos liber, quia omnes inter mortales solus causam moriendi non habuit, 504.
    Christus descendit ad inferos, 510. Tanto certior et admirabilior eius resurrectio fuit, quanto solertior Iudeorum perfidia in custodiendo sepulcro, 471. Christi resurrectio inter fidei articulos tenenda, 716. Apparuit Marie Magdalene, eamque, quod de eius resurrectione dubitaret, obiurgauit, 177. Ianuis clausis ingressus est ad apostolos, seque ipsis rediuiuum ostendit, 480, 510. Thomam ad contrectanda uulnera sua inuitauit, ibid. Signa clauorum post resurrectionem retinere uoluit, ut in nobis memoria passionis eius non deleretur, 510. Ascensurus ad celum, promittit apostolis se missurum ad eos Spiritum sanctum, 197, 199. Presentiam item suam apostolis et Ecclesie pollicitus est perpetuam, 520. Ad illuminandas gentes apostolos suos, uelut ueritatis radios, destinauit, 137. Post resurrectionem cum discipulis quadraginta diebus conuersatus, illos tota sapientie maturitate edocuit; deinde ascendit ad celum, ad Patrem scilicet fructum carnis preferens, in discipulis iustitie semina derelinquens, 188. Mortis et culpe triumphator dicitur, 513. Eius promissio mittendi Spiritum sanctum super apostolos adimpleta demonstratur, 294, 197, 199, etc. Credendum est ad Patrem peruenisse Christum, cum uideamus ad apostolos descendisse Paracletum, 197. Christus et Spiritus sanctus alternis se testimoniis predicant, quia indiscreta se noscunt maiestate regnare, 530.
    Christi uoluntas saluandi omnes homines ex diuersitate linguarum apostolis tradita arguitur, ibid. Eius clementia et misericordia in parcendo celebratur, 503. In Christo humanitatis et diuinitatis distincta operatio contra Eutycheten stabilitur, 669.
    Christus in monte a Daniele uiso figuratus, 767.
    Christi uarie appellationes. Quare sempiterni Patris uerbum et ueluntas, 517. Sol iustitie, 137. Rex gentium, 17. Agnus Dei, 546. Dominus omnium seculorum, 24. Nouus Adam 23, 35, 445. Panis qui de celo descendit, 436. Quare Christus Dominus et rex et sacerdos, et sacrificium appellatur, 744. Propheta Christus Dei filius in ueteri Testamento prenuntiatus, 746. uerbum Patris dicitur, uirtus et sapientia Patris, in quo et per quem fecit Pater omnia, 748. Unigenitus Dei Filius, cui cum Patre et Spiritu sancto una atque eadem est diuinitas et omnipotentia, 53. Christus uita, 757. Christus heri et hodie ipse est, Hebr. XIII; explicantur hec uerba Pauli ad Hebreos, 471, 491.
    Christus residet ad dexteram Patris, non quia maior Patre, sed ne minor Patre esse credatur, 190. Assignatur  ratio quare S. Stephanus dixit se uidere Filium hominis stare ad dexteram Dei Patris, et non potius Filium Dei, 202. Tenet principatum super omnia, et est dominator uniuerse terre, 505. Assimilatur fermento, eiusque similitudo multimode declaratur, 370. Non est personarum acceptor, sed pro qualitate meritorum rependit dilectionis affectum, 380.
    Christus nostras quotidie noxias respicit uoluntates, et ad salutaria nos remedia pertrahit et perurget inuitos. Hec Maximi sententia in adnot. explicatur, 359. Christi gratia hominis perficit libertatem, 504. Christus a Patre missus in mundum quibus modis sit intelligendus, 498. Ire aut uenire creditur, ubi se reuelare dignatur, ibid. Ecclesie sue nauem gubernat, et a seculi fluctibus eam pessumdari non permittit, 357. A Christi cultu et obedientia non est recedendum, 334.
    Christus in sacrificio misse hostia est et sacerdos, 600. Christi corpus indigne sumentibus conuertitur in condemnationem, 138.
    Cibi eucaristici necessitas ad uitam eternam, 138. Cibi cupiditas prima fuit Ade delinquendi causa, 431.
    Circumcisio in signum generis data, non fuit necessaria ad salutem. Abel iustus, Enos, Enoch, Ne, Melchisedech sacerdos summi Dei, iusti omnes, non fuerunt circumcisi secundum carnem, 741.
    Clemens S. Petri discipulus, 733.
    Clericis negotiatio inhibetur, et que sit eorum functio in Ecclesia, 347. Quomodo munere suo perfungi debeant 378. In duodecim cophinis fragmentorum duodecim apostoli designantur, 678.
    Columne Ecclesie Petrus, Iacobus, et Ioannes apostoli dicti sunt, 769.
    Comparatio inter Adam et Petrum; cum uterque a muliere circumuentus peccauerit, 665.
    Competentes qui fuerint? 466.
    Computatio annorum a creatione mundi ad aduentum Christi desumitur a Maximo ex supputatione LXX interpr., 328.
    Confirmationis sacramentum per unctionem chrismatis mox baptizatis conferebatur, 711, 717. Hec unctio in capite fiebat. Quid significet hec capitis unctio, ibid.
    Consuetudo Ecclesie ualde uetus imponendi cineres fidelium frontibus, feria 4 ante dominicam primam Quadragesime, 103.
    Conuersio aque in uinum a Christo facta in conuiuio Cane Galdee resurrectionis mysterium continet, 420.
    Conuiuia ebriosa damnantur, 62.
    Cornelius centurio a Spiritu sancto inspiratus antequam baptismum acciperet, 554. Primus ex gentilibus fit Christianus, 578. Quanta fuerit eius fides, 684.
    Corona spinarum imponitur Christo, non cruentis manibus, sicut a Iudeis, sed iniquis sensibus et operum prauitate, 598.
    Correptionis fraterne precepta traduntur, 675.
    Creatio hominis eiusque regeneratio inuicem comparantur, 533.
    Criminosi sunt non solum qui mala agunt, sed etiam qui consentiunt facientibus, 656.
    Crucis mysteria designantur, 155. Quod arbor in naui, crux est in Ecclesia, ibid. Insigne est Christi uictorie tropeum, 506.
    Crux ad ornamentum triumphorum destinantur, et in fronte a regibus gestatur, 414. Signum est fidei et salutis, 290. Eius uirtus declaratur, 156, 506.
    Culpa primi parentis plus profuit homini quam nocuit. Hec Maximi sententia quomodo intelligenda? 515.
    Cyprianus  non tam gloria martyrii quam sapientie amplitudine fideique zelo celebratur, 255 seqq., 591 seqq.




D
    Demones ab energumenis non eiiciuntur, nisi in ieiunio et orationibus, 118.
    Daniel ieiunans futura cognoscere promeruit, 452. Euersionem urbis Ierusalem predixit, ibid. Eius iudicium de Susanna cum Pilati de Christi iudicio confertur, 142. Horum iudicum persone et iudicia comparantur, ibid. Spiritu sancto repletus dicitur, 145.
    Dauid rex et propheta Christi resurrectionem uaticinatus est, 179, 185. Necnon eius ascensionem ad celum, 289. Superbum Philistheum non telo ferreo, sed gladio spiritali prostrauit, 290. Armorum indumenta deposuit, et ad pugnam Dei fide armatus ingressus est, ibid. Cum de structura templi, et de eius tractaret officio, omnem progeniem filiorum Aaron in partes diuisit uiginti quatuor, et de singulis partibus elegit pontifices, qui uicissim per ordinem in sacrario templi ministrarent, 595. De eius sanguine Christus natus est, 55.
     Deus incomprehensibilis est, 28. Conditor est mundi, eiusque gubernator, 732. Incorporalis est et inuisibilis; est enim Spiritus, sicut ait Dominus: Deus enim Spiritus est, Ioan., cap. Iu, 198. Deus per ingenitam deitatem est omnipotens, et per omnipotentiam Pater, 269. Dei sapientia quantum eluceat in hominis reparatione, 440. De Deo nasci non potest nisi Deus, ita dubium non est esse Deum, qui a Deo precedit, 524. Deus celum, solem, stellas condidit ex nichilo: terram, maria, animalia uni ersumque huius spectaculi mundi ornatum ipse creauit, 22. uirginem ergo matrem facere potuit, ibid. Hominem de limo terre conditum uapore sui spiritus animauit, 149. Figulus appellatur, et quare? ibid. Deus per suas manus nos formauit ad uitam, Christus reformauit ad gloriam, ibid. Si Deus mirabilis in sanctis suis, quanto magis in se est mirabilis, 26. Cur Deus quamuis bonus et misericors penam peccato originali inflictam relaxare noluerit, 439. Eius decreta sunt immutabilia, 440. Apud Deum solum est notitia futurorum, 47. Quia pro sui magnitudine omnia illi in presenti sunt, totum illi tempus est hodie, unde Psalmista psal. LXXXIX ait: Mille anni ante oculos tuos tanquam dies una, 72, 491. Diligendus est super omnia, 730.
    Dei operationes in homines. Misericors et iustus est: iustus, quia peccati penam, qua post peccatum tenebatur homo, non abstulit; misericors, quia per Christum uenie et resurrectionis donum largitus est, 441. Nullius est immemor, sed immemorem illum facimus, cum peccamus, 338. Nos castigando in hoc mundo sanat, et ad uitam eternam promerendam preparat, 469. Pater est cum bene agimus; iudex noster cum peccamus, 395. Irrideri non patitur, cum omnia audiat, omnia perspiciat, 730. Ad Deum totius uite nostre ratio est referenda, 62. Eum nobis amicum fieri in nostra est potestate, 367. Diuinitatis opera non uerbis rimanda, sed deuotione credenda, 511. In Deo est omnis plenitudo bonitatis, omnisque tranquillitas bonitatis, 743.
    Deuotio nostra suis uiribus fidere non debet, sed diuine gratie boni sui propositi commendet effectum, 571.
    Diabolus in serpentem mutatus fallacibus linguis nouorum hominum piam rudemque innocentiam decepit, 740.
    Diabolus anceps an Christo preter humanitatem aliquid super ipsam inesset, uariis eum tentationibus noscere aggreditur. At nichil profecit: semper eiectus, reprobatus abscessit, 109, 126, 130. Ad omnia inimici tentamenta sic respondit Christus, ne posset in uno eodemque Deo et homine celestis mysterii deprehendere sacramentum, 132, 434, 437 seq. Fraudis sue uasculum in ostiaria recognouit, quia fideles uiros nonnisi per mulierem oppugnare consueuit, 165. Diabolus non habet quid homini rapiat, cum die ac nocte in Dei uoluntate facienda occupatur, 596. Subdolis tentationibus Christi fideles fallere nititur, 634.
    Dies in ortu Christi crescens, et in ortu Ioannis Baptiste decrescens mysterium continere dicitur, et exponitur, 400 seqq.
    Dies Christi est sine nocte, dies sine fine: ubique resplendet, ubique radiat, ubique non deficit, 180.
    Dies illi meliores sunt, quibus ad eternam uitam renascimur, quam illi quibus in hac temporali procreamur; siquidem maiora sunt dona gratie quam nature, 493.
    Die dominico munus Christiani hominis est ad Ecclesiam conuenire, cum die illo leges sileant, taceant iudicia, ut salus hominis locum deuotionis accipiat, 638. Redarguuntur ii qui die dominico propter conuiuium seculare prandium celeste contemnunt, et Christi mensam deserunt, dum mensa hominis delectantur, ibid.
    Dilectio inimicorum est ex Dei precepto, 293, 674. Christiani inuicem se diligere debent, 744.
    Diluuium uniuersale, quod contigit diebus Ne figura baptismi fuit, per quem uniuersa mundi delicta lauantur, 448, 461.
    Diluuium ignis super duas ciuitates Sodomam et Gomorrham, 749.
    Discipuli in passione Saluatoris omnes trepidarunt, omnes pene eumdem, cum traderetur, reliquerunt, 164. Septuaginta discipuli, in septuaginta palmis figurati, secundum gradum ab apostolis tenent, et ad salutem hominum a Domino diriguntur, 124.
    Discussio omnium hominum facienda a Christo in extremo iudicio, 272.
    Diuites camelo comparati uiam regni celestis difficile arripiunt, 386. Plerique in domibus auro sunt diuites, tamen in Ecclesia iustitia sunt mendici, 322.
    Diuitie non obsunt ad consequendam Christi gloriam, sed prosunt: si tamen eas possidentes non effundant ad lasciuiam, sed erogent ad salutem. Crimen enim non est in facultatibus: diuitie, insipientibus fomenta sunt improbitatis; sapientibus alimenta salutis, 654, 656
     Doctores Ecclesie, episcopi et parochi, semper monere et increpare eos debent, qui opera diaboli faciunt, et pro eis orare, 674. Plus est docere opere, quam uoce, 587.
    Doctrine hec est peculiaris prerogatiua, ut quamuis tota aliis communicetur, nullum sibi sentiat defectum, 595.
    Domnedius quid significet, 657, in adnot.
    Donum linguarum collatum fuit apostolis a Spiritu sancto, ut diuersitas gentium, sermone multimodo fidei disceret unitatem, 524.




E
    Ecclesia ex Christi latere profluit, cuius figura fuit Eua educta ex costa primi hominis Adam, 172, 486. Ex morte Christi eius salus, 174. Per excellentiam suarum proprietatum paradisus dicitur, 433. Fulget non suo, sed Saluatoris lumine, et radiat non proprio nitore, sed Patris, 338. Sine cruce stare non potest, sicut nauis sine arbore infirma est, 154. Crescit, cum martyribus coronatur, 338. Eorum triumphis decoratur, 528. Arce Ne, que saluos fecit qui in ea erant omnes, comparatur, 641. Credenda est eius sanctitas, 272.
    Ecclesia, cui post finale iudicium Christus pacis gaudium allaturus est, Petri Ecclesia dicitur 640. Sterilis dicta fuit, quod ante Christi aduentum Dei filios procreare non poterat, 314. Quomodo facta est fecunda, ibid.
    Ecclesia letitie causa, et ob conuersationem Christi cum apostolis, a resurrectione ad Pentecosten aliquandiu abstinuit a ieiunio, 193.
    Ecclesia Mediolanensis ab exercitu Attile euersa, et reparata fuit S. Eusebii episcopi opera, 315. Eius dedicatio celebratur, ibid.
    Eleemosyne meritum commendatur, 97, 325, 665. Eleemosynarum fructus recensentur, 258. Exigua eleemosyna magnam habere potest remunerationem apud Deum, 765.
    Elie ieiunanti elementa famulata sunt, 451. Eidem angelus, ut reficeretur panem attuit, 452. Elias ieiuniis et orationibus pluuias e celo deduxit, 465. Post quadraginta dierum ieiunium ad celum curru igneo translatus est, 312, 442. Sicut Elias diuisionem fecit aquarum; ita et Spiritus Domini in eodem Iordane separationem operatus est peccatorum, 426. Ob castitatis et fidei merita curru flammeo et equis igneis ad celum est eleuatus, 513.
    Elim. Ad hunc locum peruenit populus Isrel egressus de Aegypto. Ibi erant duodecim fontes aquarum purissimi, et septuaginta uirentes palme. Quid sit in his intelligendum? 122.
    Elisabeth longeua sterili iam utero Ioannem precursorem Domini mirabiliter genuit, 207. Confessa est, audita salutatione Marie uirginis, infantem in utero eius exsultasse, 543, 546, 547, 553, 559.
    Eliseus propheta ob eximiam fidem commendatur. Cinctus enim armis Achab regis Syrie nichil timet, sciens Deum cum illo esse, 308. Omnem regis exercitum cecitate percussit, 310. Duplicem Elie spiritum postulat sibi dari, 312, 555. Eius portenta describuntur, 313. Scriptura refert, uiginti quatuor miraculorum signis claruisse, 555. Tactu sui corporis in sepulcro resuscitans mortuum figura fuit resurrectionis Christi, 556. Eliseus non superauit Eliam sanctitate, quamuis duplicem eius spiritum postulasset, sed tantum portentorum numero; neque maior fuit Ioanne Baptista interiore iustitia, ibid.
    Emmanuel nomen, quod est interpretatum nobiscum Deus, id est Deus in homine, uerbum in carne, maiestas in corpore, 738.
    Emptio. Que ex depredatione emuntur, recti contractus rationem non habent, 324.
    Epiphania seu Theophania idem est ac manifestatio, seu apparitio Seruatoris Christi, 48, in admon. Ex Patribus arguitur antiquissimum esse in Ecclesia ritum solemniter celebrandi illum diem, ibid. Dies etiam Epiphaniorum, seu apparitionum et luminum dicitur, ibid.
    Episcopi ad predicandum populo Euangelium muneris sui officio ac necessitate urgentur, ne tacentes peccata aliena in negligentie crimen incurrant, 659.
    Epistole beati Pauli apostoli tanquam mel et lacte fluentes laudantur, 579.
    Esau per lentem primatus honorem amisit, 436.
    Eucaristia. In Eucaristia uerum Christi corpus continetur, eiusque uera oblatio fit in missa, 600. Qui cibum Eucaristicum manducare neglexerit, uitam habere non poterit in semetipso, 138. Quanta conscientie puritas requiratur, ibid. Indigne sumentibus panis ille celestis in condemnationem uertitur, ibid. Quamuis fideles eo reficiantur ac saturentur, integrum remanet, quod sumptum est. Ad celeste conuiuium, et ad dominicam mensam accedunt, qui sacram Eucaristiam frequentant, 745.
    Eusebii  uercellensis episcopi uirtutes laudibus exornantur,  245, seq. Eius passio cum Machabeorum martyrio comparatur, 611 seq.
    Eutychiane heresi doctrina catholica opponitur, 53. Et duplex in Christo diuinitatis et humanitatis operatio statuitur, 669.
    Euangelii doctrina diuinitus inspirata est, 679. Nisi Euangelium datum esset, lex necessaria omnino non esset, 10.
    Euangeliste gesta Christi Domini, ueluti eternum thesaurum, suis in scriptis condiderunt, 182. Quatuor paradisi fluminibus Euangeliste assimilantur, Ecclesiam purissimis doctrinis irrigantes, 434.
    Excommunicatio est separatio a cetu fidelium, 146.
    Exempla celestis punitionis in praue loquentes recensentur, 682.
    Exploratores terre Canaan iehsu Naue, et Caleph filius Iephone, qui detulerunt in phalanga propriis humeris botrum uue, figuram exhibuerunt aduentus Saluatoris, 255.
    Ezechiel, cap. I, duorum Testamentorum figuram exhibet in duobus rotis inuicem connexis, 11. Eius uerba cap. III de speculatore posito domui Isrel exponuntur, 660 seq




F
    Facta dictis probantur; sine factis dicta nichil prosunt, 611.
    Famulum Centurionis egrotantem Christus absens, missa sanitate, curauit: deitatis sue oculo uisitauit, 512.
    Fatum quid? Eius influxus et necessitas diluitur, 121 seq. Quot de ipso philosophorum opiniones, ibid.
    Felicitas Machabeorum mater summis laudibus celebratur, quod filiorum martyrio inuicto animo presens astiterit, 601, 606.
    Femina, que per Euam fuerat fomes iniquitatis, per Mariam facta est ministra iustitie, ut per quam mors sibi in hunc mundum aditum patefecit, per eam ad nos uita haberet ingressum, 42.
    Feminarum eximia uirtus celebratur, que uiris torquen tibus fortiores, tormenta pro Christo uicerunt, 632.
    Fidei proprietates describuntur, 363.
    Fideles primeui ad pedes apostolorum bona sua omnia deferebant, 320. Fideles ad pudicitie obseruantiam, et ad castitatis custodiam adhortantur, 669 seq. Iisdem exemplo Christi mutua pedum lotio indicitur, 719.
    Fides probatur opere, non sermone, non lingua, sed corde, 72. Fidei Christiane quanta sit prestantia? 162. Eius triumphus predicatur, 570. Quam damnabiles sint qui de ea adhuc dubitant, 624. Magnus profectus est fidei, cum tantum de Deo suo concipit, quantum sermo non potest exprimere, 27. Qui ex fide sunt, hi filii sunt Abrahe, 597.
    Fides symboli necessaria est ad uitam eternam, 372. Fides est mater martyrum, 624. Propter nostram fidem in Christi baptismate aperto celo Spiritus ad Christum, Pater ad Filium, uox descendit ad uerbum, 425.
    Fides latronis ex cruce Dominum cum eo crucifixum confitentis, ueniamque deprecantis commendantur, 158, 162. Omnia eius delicta propter eximiam fidem, et dilectionem remissa fuerunt, et in consortio regni celestis ipse admissus, ibid.
    Fiduciam de diuina miseratione habere debemus, quia Christus ob hoc descendit de celo, ut per opprobria iniuriasque suas peccantibus semper mortalibus indulgentiam largiretur, 687.
    Filius Dei factus est homo, non ut sibi uiueret, sed ut morte sua uitam redimeret mortuorum, 42.
    Filius Dei ex Maria nobis natus est, ut germana carnis nostre conceptione productus, creato a se homini, et pietatem paternam et fraternum largiretur affectum, 33. Per indiscretam diuinitatis substantiam nunquam est separatus a Patre; dum enim unus in uno manet, semper Patrem Filiumque simul esse significat, 77. Qui cum in forma Dei esset, etc.: hec uerba apostoli ad Philip. II de Christo multiplici expositione illustrantur, 512. Solus Dei Filius peccatores liberat, quia solus liber est a peccato, 504.
    Fons baptismalis multis nominibus honestatur, 713.
    Fortitudo de Christi precipue amore concepta, admirabilis est, 587.
    Fortitudo credentis est perimenti persecutori non cedere, 572.
    Fructus spiritus qui sint? 755.
    Fuga in persecutione conformis est Euangelii doctrinis, non discors, 572.




G
    Gaudium uerum in hoc mundo non fuit, nec est, nec esse poterit, 584.
    Generationes due Christi sunt admittende: una eterna ex Deo Patre: altera temporalis de Matre uirgine, 27, 558
     Gentes per fidem et septiformis Spiritus dona ad Christum uenerunt, 672.
    Gentiles oppugnantur denegantes possibilem diuinam incarnationem, 34. Refelluntur etiam incusantes Christi natiuitatem et mortem ueluti ipso indignam, 509.
    Gentilibus, quorum sacerdos Balaam uaticinatus fuerat noui regis aduentum, in testimonium eiusdem nouum sidus apparuit, 55.
    Gentilis populus in eo, cuius collo mola asinaria suspenditur, figuratur, 288.
    Gentilitas inuitatur ad exsultationem nuntio natiuitatis dominice, 37. Aris idolorum dedita, et in terram semper perfidie sue pondere pressa illuminatur, 77. In magis per nouum sidus inuitata ad adorandum natum Redemptorem se confert, 49, 51, 61, 86, etc.
    Gentilium philosophia uniuersa in inuestigatione mysterii natiuitatis dominice euanescit, 53.
    Genua flectere. Redditur ratio ritus Ecclesie non flectendi genua in precibus tempore paschali, 191 seq.
    Goliath prostratus et occisus a Dauide, quomodo? 290, 721.
    Gratia Spiritus sancti lege non stringitur, necessitatis uinculo non tenetur: ipse sicut uult, spirat, sic et quibus uult gratis sua dona dispensat, 554.
    Gratia baptismatis a Christo instituti quanta sit exponitur, 419 seq.; eius superabundantia declaratur, 514.
    Gratie adiutorium etiam hominibus, qui fuerunt sub priori Testamento, ad eorum iustificationem per fidem in uenturum Redemptorem datum fuit, 15, 16, in adnot. Eius necessitas ad omnia bona opera stabilitur, 531.
    Gratie distinctio ex opere operato, et ex opere operantis, 430
    Gratie quotidie Deo agende, 295. Eadem gratiarum actio precipue habenda antequam quis cubitum eat, et mane statim ac surrexit: et omnia diei opera in signo Saluatoris facienda, 298.
    Gule uitium quot afferat detrimenta, 436.




H
    Hereses. Apollinaris mentem anime Christi denegauit, eiusque uices uerbum agere docuit, 57. Agnetarum error, qui dicebant Christum ad summam sanctitatem et sapientiam per quotidianos profectus ascendisse, ibid. Arius uerbum seu Filium Dei, Deum inficiatus, creaturam impie asseruit. Iouinianus Mariam non uirginem Christum peperisse: Heluidius filios alios post Christum peperisse blasphemauit, 25. Nestorius duplicem personam in Christum introduxit, et Mariam Deiparam negauit. Eutyches naturarum diuine et humane distinctionem non admisit, sed tertiam ex his compositam inuexit, 53. Idem etiam duplicis eiusdem Christi operationis impugnator fuit, 498, 670.
    Heretici sacras Scripturas deprauant, 140. Post unam et secundam correctionem uitandi sunt, 146. Tenebras amplectuntur diaboli, lucem Saluatoris horrescunt, 300. uulpibus comparantur, eorumque calliditas adnotatur, 292. Latenter insidiantur Ecclesie, 383. uestemque Christi, id est Ecclesiam falsis dogmatibus scindunt, 140.
    Hereticorum scandalum maximum malum, cum prauitate doctrine uniuersis fidelibus noceant, 690.
    Hebrei dicuntur ab Apostolo I ad Cor. XII baptizati in nube et in mari: quomodo sit hic locus intelligendus, 92. Apud eosdem initium habuit Ecclesia, sed in gentibus perfecte conualuit, 51. Illis de Christo multa prenuntiata fuerunt, que non audierunt, nec intellexerunt, 56, 82.
    Herodes rex elusus et contemptus a magis, iratus ualde occidit omnes pueros, qui erant in Bethlehem, 81. Per Herodem agebat diabolus, ut uel Christum perimeret, aut paruulorum nece letissimum eius contristaret ingressum in mundum, 182. Arguitur a Ioanne Baptista, quod fratri suo Philippo tulit uxorem, sibique in coniugium copulauit, 551. Eius scelus in occisione S. Ioannis describitur, 756.
    Hominis formatio triplex: prima Ade ex limo figurati; secunda mulieris ex Ade costa educte; tertia celestis que Christi est ex uirgine nati, 34.
    Homini optima ratio est, ut in his que non potest mente complecti, cedat mentis auctori, 498.
    Hominem, quem inuidia malignantis inimici prima illa paradisi habitatione depulsum proiectumque in hanc mundi labem fecerat esse peregrinum, Christus angelica in patria collocauit, et paradisi exsulem, ciuem celestium fecit, 514.
    Homo constat anima et corpore: unum sine altero, disiuncta ac dissipata natura est, 567.
    Honestas pretio non emitur, sed uirtute comparatur, 266.
    Honores, diuitie, sanitas, bona huius uite non meritis accedunt, sed fortuito contingunt, 344.
     Hospitalitatis Christiane iura et proprietates indicantur, 332.
    Hospitalitas commendatur exemplo Abrahe, qui tres uiros orauit, ut ad suum tabernaculum declinarent, 642.
    Humilitas natiuitatis Christi mysterii altitudine et portentorum splendore mirabiliter claruit, 38, 39, 40.




I
    Idolorum cultores quanta cecitate laborauerint, et quanta sit aduersione detestanda idololatria, 562.
    Idola a pagis et aruis eliminanda. Qui ea permittit superstitiosa religione se polluit, 659. Leges imperiales pro iis des ruendis edite, 610.
    Impii horrent in a gritudine mortem; iusti autem gaudent, cum perpetuam sperent hereditatem, et translationem magis credant quam finem, 631.
    Indulgentie Dei erga peccatores exempla afferuntur, 502.
    Infirmitates corporis, si patienter sustineantur, spiritum puriorem reddunt, 8.
    Initium noui anni ab aliquibus a die natiuitatis Domini sumebatur; unde sol nouus dictus est, 404.
    Inimici diligendi sunt ex Dei precepto, ex utilitate nostra, et ex sanctorum exemplo, 208.
    Innocentes propter se passos Christus participes sue passionis fecit et glorie, 82.
    Innouatio hominis per iustitiam; unde neophyti nuncupantur, quod nouitate quadam maculas uetustatis abiecerint, gratiam simplicitatis assumpserint, 186.
    Irreligiose non est agendum quod fieri per religionem precipitur, 103.
    Isaac figura Christi se ipsum offerentis in cruce pro mundi salute, 173, 741. Duos filios genuit Esau et Iacob, ex quibus duo populi prodierunt, ibid.




I
    Iamnes et Mambres magi de perfidia a Moyse conuicti, 385.
    Ieiunium Quadragesime non ab hominibus constitutum, sed celesti maiestate preceptum est, 110. Eius initium feria 4, ante primam dominicam in Quadragesima ualde uetustum est in Ecclesia. In admonit. ad hom. 36, 103. In preparationem paschalis solemnitatis institutum dicitur, 112. Christus huius ieiunii nobis prebuit exemplum, 113. Ille, qui unam diem abstinendo pretermisit, totam Quadragesimam uiolauit, 114. Murus quidam est Christiano ieiunium inexpugnabilis diabolo, intransgressibilis inimico, 117. Sanctificat hominem, magnamque ei gratiam prestat, 118. Quadraginta duabus mansionibus comparatur ieiunium Christianorum, quibus peractis Isrelite ab Aegypto ad terram promissam peruenerunt, 114. Assignatur differentia inter Christi et Moysis ieiunium, 133. Per ieiunium quadraginta dierum et quadraginta noctium Moyses scriptas digito Dei tabulas meruit accipere, 453. Christum ieiunantem imitari debemus. Quot modis sanctificetur ieiunium, 109, 292.
    Ieiunium hypocritarum reprobatur, 104. Quare quadraginta diebus post Pascha non ieiunetur, 192. Non potest esse ieiunus, qui gratia Saluatoris reficitur, ibid.
    iehsu Christus dictus a Iudeis per contemptum filius Ioseph fabri, 641.
    iehsu Naue et Caleph filius Iephone propriis humeris detulerunt ad filios Isrel in phalanga botrum uue, quod factum mystice explicatur, 256.
    Ioannes Baptista ab Isaia prenuntiatus, ut angelus precursor Domini, qui uias eius preparare debebat, 20, 557, etc. Zacarie sacerdoti multa etate prouecto, et Elisabeth iam longeue et sterili promittitur filius, 212, 214. Eius conceptio quo tempore contigerit, 551. Oratio sancta Ioannem creauit, non uoluptas, 561. Adhuc in utero matris sue Saluatorem prophetica exsultatione reuelauit, 207, 559. Maior omnibus natis mulierum nascitur, non autem maior Christo de uirgine nato, 214. In eius ortu uinculum paterne lingue soluitur, et Ioannis nomine iuxta angeli uaticinium uocatur, 207, 596. Noue gratie preco et magnificus annuntiator, ut a peccato mundaretur circumcisione non eguit, 554. Legem tamen circumcisionis adimpleuit, 550.
    Ioannes anno trigesimo a natiuitate cepit baptizare uenientes ad se, et predicare populo baptismum penitentie, 551. Lucerna Christo parata dicitur, et quare, 405. Iesum Christum quem reliqui prophete in longa tempora futurum prescierunt, propriis uidere oculis, et annuntiare presentem meruit, 213. Testimonium perhibet de Christo esse Agnum Dei, qui tollit peccata mundi, 91. Petiit baptizari  a Christo, et non obtinuit, 92. Ipse autem Christum baptizare recusat. Eius humilitas predicatur, 87. Obediens Christo baptismum in Iordane administrat, 63, 87, 97, 100, etc. uidit Spiritum sanctum in specie columbe super Iesum stantem, et uocem Patris e celo Filium alloquentis audiuit, 88, 91, 98, 101, etc. Multi per predicationem eius conuersi ad Dominum egerunt penitentiam de peccatis suis, 551. Quod sit desertum in quo Ioannes clamauit, 564 seqq. Quanta fuerit uite eius asperitas, 212, 560. Maior ceteris prophetis dicitur, maioris gratie munere cumulatus, 546, 549. Sanctior Eliseo, quamuis duplicem ille, Elie spiritum habuerit, 556. Terminus legis, et Prophetarum, 554. Ab Herode capite truncatus est, quod eum de illicito coniugio cum uxore fratris sui corripuerit, 212, 552, 560.
    Iobi sententia cap. II, si bona excepimus de manu Domini, quare et mala non tolerabimus, exponitur, 295.
    Ionas typus fuit mortis et resurrectionis Iesu Christi, 174, 180.
    Ionathas etsi paterni inscius precepti, quod ieiunium uiolauit, reus mortis declaratur, 120.
    Ioseph dispensatione celesti semper sponsus, nec unquam maritus: huic dictum est ab angelo, Quod in utero habet Maria, de Spiritu sancto est. Ille innocens et iustus credidit angelo uirginalem Marie pudicitiam asserenti, 533. Iuuenis sponsus appellatus, ibid.
    Ioseph ab Arimathea Christum in nouo suo monumento sepeliuit, 280. Sanctitati eius corporis consulitur, cum ei nouum sepulcrum paratur, ibid.
    Iudeis in deserto Deus pluit manna ad manducandum, et aquam produxit ex lapide, 37. Iudei ex suis uoluminibus sciebant Christum Dominum redemptorem ex uirgine secundum carnem nasciturum, 54. Ideoque sunt inexcusabiles, quod tantis figuris et uaticiniis sacrarum Scripturarum, tantisque uisibilibus moniti signis eum natum credere noluerunt, 74. Eorum exsecranda crudelitas, qui reatum effusionis sanguinis Christi sibi, filiisque suis addixerunt, 479. Quo diligentius sepulcrum, in quo Iesu corpus depositum fuerat, custodierunt, eo manifestius constat ipsum a mortuis resurrexisse, 472. Iudeorum consortia uitanda sunt, 412.
    Iudas Scarioth impietatis reus factus est uenditione sanguinis Christi, 146. Postquam fidem perdidit, innocentiam apostolatus amisit; omnium enim delictorum criminosus euasit, ex quo uirtutum omnium Dominum denegauit, 162. Sui facti penitens Phariseis pecuniam restituit, sed de uenia desperans, dignum se morte iudicauit, 147.
    Iudicii extremi meditatio quam efficax ad morum correctionem, 388.
    Iusti montes et colles nuncupantur, qui mundi humilia relinquentes ad superiora celestis uite fidei sue uerticem sustulerunt, 507.
    Iuuencus presbyter munera a magis Christo oblata uersibus exornauit, 64.




L
    Lacryme Petri quantum ualuerint, 167. Penitentibus omnibus prosunt ad delictorum ueniam impetrandam, ibid.
    Lasciuia hominis Christiani corruptio, 433.
    Lasciuientes obtutus ualde criminosi, ideoque omni studio sunt reprimendi, 680, 754.
    Latronis cum Christo crucifixi mira conuersio et fides. Domini uulnera sunt ipsi dilectionis causa. Non tam fidei quam amori eius in Deum paradisus donatur, 157, seqq., 502, 743.
    Laurentius S. Ecclesie Romane archidiaconus ecclesiastici eris in pauperes erogator eximius, S. Xisti summi sacerdotis ad martyrium abeuntis, de proxime eius passionis uaticinio letatur, 237. Quam admirabilis fortitudo eius in perferendo flammarum supplicio, 240 seqq. Ignis celestis terreno uehementior in Laurentio fuit, 242. Super craticulam ignitam positus tortori insultat, alterum latus exurendum obiiciens, 582, 586. Non cedit tyranni immanitati, cuius firmitas animi principaliter erat de Christi amore concepta, 581, 587 seqq
    Lazarus ad uitam reuocatur, 766.
    Lectione diuinarum Scripturarum cibum perennis eloquii acquirimus, 436.
    Leges imperiales late contra Iouiniani et Heluidii hereses, 25. Contra idola etiam eorumque cultores, 610.
    Legis ueteris pondus quam graue fuerit, 10. Eius littera amara sine crucis mysterio; cui si passionis Christi sacramenta iungantur, omnis amaritudo eius spiritualiter conditur, 116. Copiosius hec explicantur, 122.
    Lex Christi spiritualis est, et spiritualibus spiritualia comparanda, 137.
     Leges seculares, iuraque ex inueterata malitia uenduntur et corrumpuntur, 378. Exemplo S. Pauli, qui ad Cesarem appellauit, licitum est seruis Dei ab iniustis legibus se tueri, 572.
    Leo S. papa III litanias minores seu rogationes ad uniuersam extendit Ecclesiam: in admonit. ad homil. 90, 301.
    Leporius monachus, qui Iesum Christum secundum hominem aliquid ignorasse dixerat, errorem suum abiecit et anathematizauit: in adnot. ad homil. 21, 58.
    Liberum arbitrium, a Deo homini datum, ab eo non infringitur, 761. Perficitur a Christo, 504. Cuius captiuitas est libertas, 515.
    Linguarum uarietas in edificantes Babelicam turrim immissa eos ab incepto opere deterruit, dissociauitque. Eadem apostolis concessa die Pentecostes diuersos per orbem populos in unam Ecclesiam congregauit, 530. uariis linguis unitatem diuinitatis annuntiabant apostoli, 525, 527. Multiplex illorum sermo; sed unus in omnibus spiritus loquebatur, 527, 528, 597.
    Lingue uitia designantur et corripiuntur, 351. In sacris Litteris conseruata uaticinia de Christo, eo adueniente presentia facta sunt, 71.
    Lot solus Sodomitarum ciuitatem suis meritis ab excidio liberauit, 265.
    Lotio pedum exemplo Domini a Christianis facienda, 718. Primis Ecclesie temporibus adultis nuper baptizatis administrabatur, ibid.
    Lucrum quod ex malo acquiritur, damnatur, 265.
    Ludi saturnales, quibus Christiani calendis Ianuariis interueniebant, reprobantur, 343.
    Ludi scenici ex Grecia a Romanis in Italiam primum traducti sunt, 727, in not.
    Luna. In lune defectu populum clamores strepitusque edentem S. Maximus uehementer redarguit, 334. Luna crescente et decrescente qui sint effectus, queue eius in terram beneficia, 337.
    Lune Ecclesia comparatur, et quare, 338.
    Lustrum superstitiosa paganorum religio condemnatur, 609.
    Luxuria semper iuncta est saturitati, 451. Comes est ebrietatis, 461, 660. Per luxuriam diabolus totum mundum sibi subiecit, 107.




M
    Machabei fratres uirtute ac fortitudine animi prestantes, quod pro tuendis paternis legibus acerbissima supplicia, matre presente atque adhortante, pertulerunt, 601 seq.
    Magi ex Chaldea tres numero profecti, nouo sidere eos ducente, uenerunt Hierosolymam, natum regem Iudeorum querentes, 74. Usque Bethlehem processerunt, audito ex prophetiis eius natalis loco, 52. Christum puerum, quamuis in humili presepi iacentem inuenerint, ut Deum et Dominum adorauerunt, 67. Aurum, thus et myrrham, pretiosa, sed mystica munera ei obtulerunt, 51, 53, 54, 56, 73, 74, 78, etc. Magi alia uia ueniunt ad adorandum Dominum, alia in patriam reuertuntur: quod non sine mysterio contigisse demonstratur, 54, 64. In magis ad Dei ueri agnitionem uocate sunt omnes gentes, 49, 51, 53, 56, etc. Magi in fide Christiana primitie gentium fuerunt, 51.
    Magorum aduentus ad presepe Domini, ex traditione octauo idus Ianuarii contigisse creditur, 55, in admonit.
    Mamertus S. episcopus uiennensis in Gallia primus rogationum institutor habetur, 301, in admon.
    Manifestatio sancte Trinitatis in Christi baptismate facta est, 90.
    Manna Hebreis datum e celo, 37. Contra diuina precepta supra diurnum cibum colligentibus in uermes conuersum est, 138.
    Manus arida curatur a Christo; eius mysterium declaratur, 383 seq.
    Margarita de qua Mattheus cap. uII est Christus, largi tate in pauperes comparandus, 389.
    Maria uirgo, Dei mater. Isaie uaticinium, quod uirgo paritura esset filium, cuius nomen Emmanuel, in ea impletum est, 17. Idoneum dicitur Maria Christi habitaculum, non pro habitu corporis, sed pro gratia originali, 18. Ut concipiatur enim Christus secundum prenuntiationem angeli, Maria Spiritus sancti repletur gratia, uirtute Dei Patris obumbratur, ibid. uirgo est cum concipit, uirgo cum parturit, uirgo post partum, ibid. Iosepho iusto ac iuueni desponsatur, 534. Nascitur Christus ex Maria ut et sexus femineus hominem daret, et Deum proderet integritas uirginalis, 42. Illa intaminati uentris sui seruauit incorrupta signacula, 534. Maria Eue utique filia Christum peperit, eum tamen de Adam non concepit, 166.
     Maria rogante in conuiuio Cane Galilee Christus primum signorum in conuersione aque in uinum operatur, 68. Typum quemdam animarum nostrarum gessit, 61.
    Maria uirga mystice appellatur, que Christum ueluti florem integritate sui corporis germinauit, 112. Manna etiam eodem sensu dicitur, quia splendida, suauis, et uirgo: que uelut celitus ueniens cunctis Ecclesiarum populis cibum melle dulciorem defluxit, 158. Arca ueteris Testamenti assimilatur, 604.
    Maria Magdalene uenit ad Christi sepulcrum: a Domino rediuiuo arguitur de incredulitate, quod eum inter mortuos quereret, 176. Plorat amore Christi non reperti, 177. Exponuntur illa dicta a Christo Marie Magdalene: Noli me tangere, quia nondum ascendi ad Patrem, ibid. Personam ostendit fidelis Ecclesie, 753. Ad Christum in conuiuio Pharisei assidentem se contulit; quid gesserit, queue ei a Domino dicta sint, 766 seqq.
    Martyrii excellentia commendatur, 122. Non pena in martyribus laudabilis, sed fides, 599.
    Martyrum obitus in Ecclesia Dei ueluti genuinus natalis excolitur, quia nouo nascendi ordine ad nouam celi uitam morte parturiente nascuntur, 593. Eorum corpora recte sub ara collocantur, quia super aram Christus imponitur; ut quos una cum Christo passionis causa deuinxerat, unius etiam loci religio copularet, 600.
    Martyres nunquam hanc uitam constanter expendissent, nisi esse alteram incomparabiliter beatiorem credidissent, 624. Alacri animo pereunt, in melius reparandi, ibid. Ab illis enim dum mortis tolerantia indubitanter excipitur, spes immortalitatis euidenter asseritur, 524. Precipuo ergo honore colendi sunt, 626.
    Martyres Taurinenses Octauius, Aduentius, Solutor commendantur, 261.
    Memorie sanctorum Patrum in religiosis Christianorum conuentibus celebrabantur, uirtutes eorum in mentem reuocantes, 245.
    Miles quilibet concussiones et direptiones agens non excusatur, 376.
    Militare delictum non est, sed abuti militia ad proximi perniciem culpe deputatur, 376.
    Militia Christiana quam fidelitatem requirat, 506.
    Ministerium ecclesiasticum non ad lucrandas pecunias, sed ad animas Dei acquirendas, gerendum est, 339.
    Ministerium sacramentorum non sine confessione fidei ineundum est, 102.
    Ministri Dei, qui functionibus diuinis preficiuntur, ab humanis curis abstinere debent, 341.
    Miracula Christi recensentur, 522 seq.
    Misericordia Dei, scilicet eius gratia, quomodo nos preueniat? 680.
    Misericordia in pauperes, quam grata sit Deo, et quam utilis ad promerendam peccatorum ueniam, 58.
    Misse sacrificium quotidie peractum, 600. In eo memoria passionis et mortis Christi annuntiatur: Domini corpus offertur, et Christi sanguis effunditur. In Misse sacrificio Christus est hostia et sacerdos, ibid.
    Mola asinaria alliganda collo hominis scandalum inferentis mystice intellecta quid significet, 690.
    Mores praui grauiores sunt inimici quam hostes infensi, 312. Omnium calamitatum sunt causa, 210. Boni autem mores sunt ueluti penne, que nos ad celi altiora sustollunt, 438.
    Mors infidelium mentes contristat, Christiana autem pectora letificat, 593.
    Morti strenuo animo est occurrendum, 295, in adnot. Mors in natura non fuit, sed conuersa in naturam est, ibid. Natura humana per mortem non destruitur, sed gratia Seruatoris aspirante recipit immortalitatem in qua condita fuit, ibid. Quare pretiosa in conspectu Domini mors sanctorum eius, 200, 259, 591, 756, etc. Mori pro Christo regnare cum Christo est, 556.
    Mortem non uitare cum quis potest, temeritatis est uitium; perimenti autem non cedere fortitudo credentis est, 572.
    Moyses populi Isrelitici princeps reconditus in nube, et in uertice montis altissimi solus cum Domino loquebatur, 37. Duas tabulas Testamenti accepit; mandata scilicet Dei, quibus Hebrei obtemperare debebant, 12. Eruit ex Aegypto filios Isrel, et peractis in itinere quadraginta duabus mansionibus ad terram promissionis deduxit, 442. Ieiunauit quadraginta diebus et quadraginta noctibus, et legem a Deo accepit, ibid. Ille ieiunans Deum uidere meruit; populus intemperantie indulgens idola sibi conflauit, [.....]01. Serpentem eneum extulit in deserto, qui typum crucis Christi representauit, 152. Bellum gerens contra Amalec, non armis, non ferro, sed eleuatis ad Deum manibus uicit, 155. Cum protulisset manum de sinu suo nouo splendore fulgentem magos Iamnem et Mambrem de nequitia  conuicit, 385. Cum dixit Deus Moysi cum faciem suam uidere non posse, de Deitate intelligendum est, que oculis carnalibus uideri nequit, 28.
    Mulier Cananea tangens fimbriam uestimenti Domini a sanguinis fluxu curatur, 673 seq.
    Mundane sollicitudines suffocant in corde uerbum Dei: de mundo sollicitus, non potest esse de Christo sollicitus, 598.
    Mundi amatores plurima inutiliter perferunt; contra qui eum contemnunt, in ipso contemptu mercedem eternam sibi promerentur, 629.
    Mundum septem millia annorum duraturum, aliquorum fuit opinio, 652, in adnot.
    Mundus ex nichilo factus est, 28.
    Mysterium crucis, in qua Christus humiliari dignatus est, explanatur, 506.




N
    Nares baptizandis adungebantur, et que hec unctio mysteria contineat, 742.
    Natiuitati Domini Saluatoris quomodo sit occurrendum, 1 seq., 15, 393 seq.
    Nature due et una persona in Christo, 511. uide Christus.
    Naturam nemo mutare potest, nisi qui Dominus est nature, 419.
    Nauis mysterium, in quam ascendit Dominus et transfretauit, exponitur, 357. Ipse non indiget naui sed Ecclesia, ut per mundanum pelagus ad celestem portum peruenire mereatur, ibid.
    Nauis a Christo relicta in stagno Genesareth figuram exhibuit Synagoge in sua infidelitate et contumacia dimisse, 639 seq.
    Nauis Petri est Ecclesia ipsi tradita ad gubernandum, 641 seq. Tempestatem passa est, quod in ea Iudas proditor reperiretur, ibid. Omnes seruabit illesos, qui in ea conflagrante seculo perseuerabunt, ibid.
    Necessitas remedii nostri flagitauit Christum hominem nasci, 499.
    Neophyti uocantur qui nuper baptismate regenerati sunt, et quare? 185, 486.
    Nestorii error in concilio Ephesino II damnatur, 29, in adnot.
    Niniue propter penitentiam ciuium regisque ipsius ab excidio saluatur, 173, 301, 308, 761.
    Noctis quietem in Christo suscipientes, Dei custodia, seruantur in lucem, 298.
    Ne nomen requiem in sanctis significat, 487. Ante diluuium penitentiam non ore predicabat, sed opere; silebat lingua, fabricatione clamabat, 451.
    Nubes in nube que Christum ascendentem in celum suscepit, Deus Pater est intelligendus, 194.
    Nuptie a Deo institute, Christi presentia sanctificantur, 67.
    Nutrimentum spirituale ex Scripturarum lectione hauritur, 436.




O
    Oblatio thuris Iesu nato demoniorum superstitionem cessaturam significabat; auri regiam dignitatem, myrrhe mortalem naturam, 78.
    Obitus martyrum in Ecclesia Dei, ueluti natalis eorum habetur, 593.
    Oculorum diligens custodia commendatur, 754. Eos enim accepimus, ut lumen corpori prebeant, non ut anime inferant detrimentum, 680. Illorum effrenata licentia Christi testimonio damnatur, 679, 780.
    Odium proximi, Qui fratrem suum odit homicida est; hec S. Ioannis sententia epist. I, cap. III, exponitur, 204. uirtutibus omnibus aduersatur, nec ulla bona opera cum odio placere Deo possunt, ibid. Etiam sacrificium est relinquendum, ut prius fratri nostro reconciliemur, ibid.
    Officiis omnibus forma uiuendi prescribitur, 377.
    Operatio sanctissime Trinitatis est indiuisa: in operatione uirtutum diuinarum personarum unitas abesse non potest, 87.
    Operationes distincte utriusque nature diuine et humane in Christo asseruntur contra Eutycheten, 512. Pro uno eodemque opere non possumus et laudem adulantis mundi expetere, et premium uite celestis acquirere, 144.
    Oracula in sacris uoluminibus plurima exstabant, nasciturum Dominum ex progenie Dauid, que Iudei in ipso Saluatoris aduentu neglexerunt, 54.
    Oraculum Sibylle de Christo, 730.
    Oratio ad Deum quam efficax sit, 309 seq. In oratione perseuerandum docet exemplum Cananee mulieris, 674. Quibus proprietatibus prestet oratio, quibusue sit socianda uirtutibus, 353.
     Oriens. Sicut illustratus fuit passione Christi Domini; ita Occidens gloriari potest de martyrio apostolorum Petri et Pauli, 232.
    Originale peccatum in lege ueteri per circumcisionem remittebatur, 554. In noua autem lege per baptismum aque uel sanguinis lauatur, 625.
    Ortus Christi, ortus seculi magis uocandus, 17.
    Osculum Iude Scarioli Christus non negauit, et quare, 492.
    Ouem perditam, quam bonus pastor inuenit, propriis humeris ad gregem suum reportauit, 440.




P
    Pagani fato omnia fieri, et circa genus hominum totum esse fixum et immobile dicebant, 722. Delirauerunt, tantam deorum dearumque progeniem fingentes et colentes, 724.
    Palme Christo super pullum asine sedenti, et Ierusalem ingredienti offeruntur, 123. Earum benedictio et distributio in dominica maioris hebdomade uetusta est in Ecclesia, 135, in admon.
    Panis est ipse Dominus qui de celo descendit, 436.
    Panum quinque et duorum piscium portentosa multiplicatio expenditur, 668, 735. De alia multiplicatione septem panum et paucorum piscium agitur, 670. In septem panibus septem dona Spiritus sancti, quibus Ecclesia munitur et instauratur, intelliguntur, 757.
    Parabola Euangelii de duobus in lecto uno, et de duabus molent bus Luc. XuII, Matth. uIII, 371, 387. De Publicano et Phariseo, Luc. XuIII, 762. De patre qui filium iuniorem facti sui penitentem in gratiam recepit, Luc. Xu, 773.
    Paraclitus uenit a Patre, ut non ambigamus omnia nobis salutis eterne munera omnipotentis Patris dispositione et uoluntate conferri, 525. Idem Paraclitus in sermone multiplex, omnipotens in uirtute, diuersus in linguis, et unus in omnibus, 536.
    Paralysis spiritualis que sit? ibid.
    Paralyticus in lecto delatus ad Iesum curatur, 318.
    Parthi, et Medi, et Elamite, et cetere nationes propriis linguis audiunt magnalia Dei, 529.
    Pascha Hebraice, Latine transitus dicitur, uel profectus, quia per hoc mysterium resurgente Christo de peioribus ad meliora transitur, 183.
    Passio Christi ab ipso mundi exordio prefigurata et predicta, 171. Nihil uilitatis in ea notandum, cum tanta fuerit resurrectionis eius gloria, 449.
    Pastor bonus, relictis nonaginta nouem ouiculis, errantem ouem quesiuit, et inuentam propriis humeris ad gregem reportauit, 440.
    Pastores ab angelo admoniti ad presepe Domini festinanter se contulerunt, et natum Redemptorem adorauerunt, 94.
    Pastoris animarum munus est reprehendere qui negligentes in operibus Christianis adimplendis se gerunt, 373.
    Pater diuinus uox, Filius uerbum dicitur, et quare? 425. Quomodo Pater uideatur in Filio, 246. Quomodo etiam intelligendum est, Patrem suscipere Filium nubis umbraculo, 194.
    Patriam in discrimine relinquere, maxima iniustitia et ingratitudo est, 306.
    Paulus, qui ante Saulus dum ad Damascum properaret percussus a Deo atque excecatus, et persecutore factus est Ecclesie doctor, 219, 223, 469. Pro remuneratione suarum uirtutum raptus ad tertium celum celestia secreta cognouit, 220. Et didicit quod in terris doceret, 224. Paulus diuina potestate se munitum esse ostendit, cum magum plebis deceptorem cecitate puniuit, et mulierem a demone possessam liberauit, 562. Hominem Corinthium incestus reum a societate sanctorum remoueri iussit, et resipiscentem recipi, 354. Ne a gentilibus uirgis cederetur, ad Cesarem appellauit. In hoc usus est priuilegio gentium, et apostolico consilio, 572. Eius Epistole Ecclesiarum populos nutriunt ad salutem, 579. Pauli sententia I ad Cor. II de Spiritu sancto, qui scrutatur altitudines Dei, 524. Eiusdem uerba ad Eph. Iu: Omnis sermo malus ex ore uestro non procedat, copiose exponuntur, 681 seq. Gloriosissimum Paulum, qui diuersis in gentibus pro fide Christi multo certamine dimicando, innumera bella peregerat, uelut uictorem mundi, abscisso capite, Roma suscepit ad triumphum, 221. De eius ceruice cum eam persecutor gladio percussisset, dicitur fluxisse magis undam quam sanguinem, 578.
    Pax Christi quibus annuntiata est, 61.
    Peccator quamuis uiuere uideatur, attamen sceleribus suis morti est addictus, 576. Peccata tollenda sunt ut  Deum nobis propitium faciamus, 439. Nemo potest peccata dimittere nisi solus Deus, 412. Peccatores si peccata sua in confessione taceant criminosiores fiunt, 381. Non est ipsis de gratia Dei desperandum, quoties eius misericordiam implorent, et de Christi moritis spem habeant, 502.
    Peccatum Ade generi hominum uniuerso mortem attulit, 385.
    Peregrini, quibus sepeliendis ager figuli pretio proditionis Christi emptus est, Christiani intelligendi sunt, qui se a curis et diuitiis mundi abdicarunt, 150.
    Personarum distinctio in diuinis credenda est, que nullam in natura differentiam inducit; et cum dicitur Patrem et Filium unum esse, eorum indissociabilitas et unitas predicatur, 246. Tres personas tenemus et credimus, id est Patrem, et Filium, et Spiritum sanctum, unius potentie, unius substantie, unius eternitatis, unius uoluntatis, unius etiam deitatis, et totam Trinitatem unius Dei appellatione ueneramur, 714. De personis diuinis quomodo intelligenda sunt illa: Inuicem se loquuntur, inuicem se mittunt, inuicem sibi obediunt, 526. Quamuis tres persone diuine inseparabiliter operentur, quedam tamen specialiter singulis tribuuntur. Nam pro remedio uite nostre Pater nobis largitus est Filium, Filius regenerationis prestitit gratiam, uirtutem Spiritus sanctus ministrauit, 523.
    Personati homines Dei imaginem in se deturpantes detestantur, 46.
    Petrus professione piscator, uocatur a Christo ad piscationem hominum, 227, 567, 643. Primus Christum Filium Dei uiui confessus est, 217. Quanta esset confessionis huius magnitudo ipse Saluator declarauit, cum a Patre illam reuelationem accepisse dixerit, eumque petram, hoc est fundamentum Ecclesie sue constituerit, eidemque claues regni celestis tradiderit, 218, 375, 467, 641. Petrus ergo dicitur petra, quod primus in nationibus fidei fundamenta posuerit, et tanquam saxum, immobilem totius operis Christiani compagem modemque contineat. Petra pro deuotione Petrus dicitur, et petra pro uirtute Dominus. Recte consortium meretur nominis, qui consortium meretur et operis, 169, 578. Petri iustitia ita probata a Deo est, ut potestas iudicandi ei attributa fuerit, et in eius arbitrio positum celeste iudicium, atque Ecclesie uniuerse regimen illi commissum, 226. Quod ipse ambulans super mare trepidauerit, factum est ut humana fragilitas cognosceret quanta esset inter dominum seruumque distantia, 218. Nihil eius fide sublimius, 222 seq. Petro cupienti mori cum Christo ab eodem Domino dicitur non posse tunc eum sequi, quia ad fundandam seruabatur Ecclesiam, 161. Tertio Petrus magistrum suum negauit; sed uix respexit in eum Dominus, amarissimas prorupit in lacrymas, que eum a delicto mundauerunt, 166. Dum admissi criminis eum penituit, cur tacuerit, et lacrymas tacitus fuderit, 167. Eius defectionis exemplum docet neminem de se ipso presumere debere, 391. Petrus nichil nobis nocuit quod negauit, et plurimum profuit quod emendauit, 168. Petro predicitur a Christo quo genere mortis ipsi moriendum esset, 570. Eius uisio descendentis uasis e celo ueluti lintei animalia complectentis diuersi generis exponitur, 573 seq. Postquam tertio obtestatus est Domino suam dilectionem, oues eius pascendas agnosque suscepit, 219, 354. Celestis dispensatio Petrum et Paulum Romam perduxit, ut Euangelii predicatione, que totius mundi obtinebat principatum, sancte fieret caput religionis, 216. Cum Simon magus ueneficiis falsisque portentis multos Rome deciperet, et per erem etiam uolare contendisset, Petrus suis precibus ab alto ad terram precipitem Simonem deduxit, illique procidenti fracta sunt crura, 232. Hanc feruit causam cur Nero Petrum ad crucis supplicium damnauerit. Eodem die, eademque in urbe capitis abscissione coronatus est Paulus: ut qui in propagatione uere fidei socii fuerant, in glorioso agone pro ea obeundo non sint diuisi, ibid.
    Pilatus Christum innocentem declarat, sed eo magis fit reus iniuste condemnationis, 142.
    Possessores agrorum redarguuntur, quod in iis idololatrium adhuc exerceri permitterent, 656.
    Preceptum ieiunii quadragesimalis inculcatur, 462.
    Preceptum Dei non est lex unius loci, sed mundi, 446.
    Preceptum diuinitatis ubique seruandum, quia ubique est, qui precipit, ibid.
    Predicationis ministerium episcopis seu sacerdotibus ex necessitate muneris est impositum, 659. Huiusmodi conditio est ut alterius peccata non taceat, qui sua uult declinare peccata, ibid.
    Preparatio Christiana ad diem natalis Domini, quibus uirtutibus agenda sit 1 seq.
    Presentia realis corporis Christi in Eucaristia apertissime asseritur, 600.
    Preces Deo faciende mane postquam surreximus, et  uespere ante cubitum, ut die nocteque nos incolumes seruare dignetur, 298.
    Prime natiuitatis priuilegia per originalem culpam amissa ab ortu sanctiore Christi in homine reparantur, 35.
    Primatus Petri in Ecclesia stabilitur, 169, 461. Eius prerogatiue expressius recensentur, 642 seq. Non est diuisus inter ipsum et Paulum, sed in uno Petro constitutus, 233, in adnot.
    Principes seculi seruos suos remunerantur dum uiuunt; Deus autem plerumque electorum suorum premium post mortem in eterna uita reseruat, 569.
    Proditio Iude in Dauidico uaticinio predicta, 145.
    Prophetarum oracula ante Christi lucem ueluti quemdam splendorem in mundum edita sunt, 405.
    Prophetie de Domini Saluatoris aduentu contra Iudeos afferuntur, 737.
    Prophete omnes sancti merito fidei sue multas uirtutes, et multa mirabilia perfecerunt, 729.
    Psalmi XIII expositio tota est de Christi resurrectione, 179. Psalmi XuIII uerba, Dies diei eructat uerbum interpretantur, 180. Psalmi etiam XXI, Deus, Deus meus, respice in me, 137. Psalmi XXuIII de Christi baptismo exponuntur, 422. Psalmi LXXI uerba, Descendet sicut pluuia in uellus, 409. Et psalmi CIX, Dixit Dominus Domino meo: Sede a dextris meis, 197. Item eiusdem psalmi, Ex utero ante luciferum genui te, 748.
    Pudicitie prerogatiue et merita celebrantur, 141.
    Puerorum simplicitas et innocentia ab iis est comparanda, qui ad regnum celorum aspirant, 689.
    Puritas mentis quam sit pretiosa, cum per eam Deus possideatur, 658.




Q
    Quadragesime institutio. uide ieiunium quadragesimale. Quadraginta dierum ieiunio desideria carnalia reprimentes de diabolo uictores erimus, 119.
    Quadragesime tempore a quibus se abstinere debeant Christiani, 446. Copulunda est ieiunio sanctarum meditatio uirtutum, 132.
    Questiones sapientie secularis refutande sunt, et tenenda fides per reuelationem accepta, 509.




R
    Radix omnium malorum auaritia. u. Auarus, Auaritia.
    Reconciliatio proximi, a quo offensam accepimus, preceptum Domini est, 204 seq.
    Regeneratio hominis cum ipsius creatione confertur, 533.
    Religio Christiana non est in disputationem reuocanda post prophetarum oracula, post apostolorum testimonia, post martyrum uulnera, nec uetus fides, quasi noua est discutienda, 624.
    Religiosi uiri grauioribus tentationibus subiiciuntur, 437, 453.
    Reliquie sanctorum martyrum ex institutione Ecclesie in altaribus collocantur, 599. De honore cultuque sacris reliquiis prestando, 623, 627.
    Remissio peccatorum quam Christus nobis promeruit credenda, 277. Gratie Christi est reseruata, 95.
    Renouabitur mundus, secundum fidele Dei promissum, et anima corpori, et corpus anime est reddendum, 567.
    Reparationi hominum ac saluti qua ratione Deus prospexerit, manente lege mortis, immutata tamen lege damnationis eorum, 440.
    Resurrectio Christi. Hoc mysterium ab ipsius mundi nascentis exordio reuelatum, ac pluries in lege ueteri prefiguratum Deus uoluit, ut ostenderet quod per singulas mundi labentis etates spes sanctorum ad illum continuo solum tenderet, qui est exspectatio omnium gentium, 486. Figure Christi a mortuis rediuiui, que sunt in ueteri Testamento, adducuntur., 173. Possibilis Christi resurrectio demonstratur ex eo quod ipse uiuens plures mortuos suscitauerit, 514. Illi resurgenti non angeli solum, non solum discipuli, sed et ipsi inimici testimonium prebuerunt, 472. Sanctos patriarchas iucunditate perfudit Christi resurrectio, quorum de germine natus est ipse Filius Dei, 501. Nobis de ea letandum est, et quare ibid. Christus rediuiuus apparuit Marie Magdalene eum in sepulcro querenti, 176. Apparuit etiam Thome, eique palpanda dedit sue passionis uestigia, 482. Se adiunxit discipulis in itinere Emmaus oppidum petentibus, 363. Resurrectio Christi defunctis est uita, peccatoribus uenia, sanctis est gloria, 179. Eo resurgente plura sanctorum corpora surrexerunt, 619.
    Resurrectio mortuorum. Hic fuit precipuus Filio Dei carnis sumende finis, ut carnem perpetuitate donaret, 273. Credenda est carnis resurrectio, cum sit religionis nostre finis, et summa credendi, ibid. In fide resurrectionis Christianorum spes tota consistit, 715. Ante futurus homo surrexit  in Christo, quam uitam sortiretur in seculo, 474. Resurrectio iustis in premio est, 478. Infideles uero et peccatores et qui Dei precepta non faciunt, ad hoc resurgent, ut immortalis eorum facta caro eternis incendiis deputetur, ut semper ardeat, et nunquam ardendo deficiat, 716.
    Retributio honorum operum a Christo iustis in futura uita comparata stabilitur, 569.
    Reus sine excusatione est, qui conscientie sue iudicio condemnatur, 143.
    Reuelatio futuri Redemptoris per singulas mundi etates, desiderium eiusdem in omnibus sanctis excitauit, 486.
    Ritus Ecclesie orandi non flexis genibus, sed erectis a Paschate ad Pentecosten memoratur, 192.
    Rogationum institutio: de ea agitur, 301, in admonit. ad hom. 90.
    Roma peculiari patrocinio Petri et Pauli gloriatur, 226.




S
    Saba regina Austri, que uenit audire sapientiam Salomonis, 760.
    Sacerdotes Iudeorum reprehenduntur, quod Dominum Saluatorem non sicut Deum susciperent, sed sicut hominem iudicarent, 341.
    Sacerdotes apibus comparantur, 371. Sunt milites Christi, et stipendium donumque ab eo percipiunt, 379. Sacerdotes de plebe sua solliciti propter Christum, pastoribus super gregem uigilantibus nocte natiuitatis Dominice assimilantur, 409.
    Sacerdotibus et ministris Dei reuerentia debetur 285.
    Sacerdotis ministerium quid requirat, ibid.
    Sacrificium laudis est uere martyrium, 630. Ex quo mortis Domini memoria in missa quotidie renouatur, et mystice representatur, uerum sacrificium missa esse probatur, 600. Peccatoribus est propitiatorium, ibid.
    Seculi dignitates malis artibus non querende, 151.
    Saluator missus sub lege, natus in lege, nutritus iuxta legem dum a Iudeis negligitur, a gentibus occupatur, 396.
    Saluator quare in aliena sepultura ponatur, et suam non habeat sepulturam, 282. In Saluatore omnes resurreximus, omnes reuiximus, omnes ad celestia transmigrauimus, 472.
    Samaritane mulieri Christus aquam uite perennis indulget et peccata, 326, 396, 667. Typum Ecclesie ipsa representat, 328.
    Samson in agro Philisthinorum uulpes facibus accensis armatas immisit, 382. Plures inimicorum mortuus interficiens, quam uiuus occiderat, Christum mundi salutem morte sua comparantem designat, 493.
    Sanctorum preces plus ualent quam arma hominum, 310. Qui honorat sanctos, Deum honorat, et qui spernit sanctos, Dominum spernit, 580.
    Sapientia diuina que sit, et que humana, 140.
    Sapientia hominum stulta, dum credere detrectat, Deum potuisse hominem nasci, tante profunditatis mysterium non intelligentium, 21. Confutantur gentiles diuine incarnationis possibilitatem denegantes, 34. Omnis sapientia humana in examinandis rebus celestibus infatuatur, et stultitia est apud Deum, 508.
    Sapiens intelligit hanc uitam nobis non datam ad requiem, sed ad laborem, 293.
    Saul rex Isrel, dum bellum gereret contra Allophylos, uniuerso exercitui ieiunium indixit, et Ionatham, quamuis innocenter uiolasset, reum mortis publicauit, 119.
    Scandali occasiones ex Christi precepto uitande, 754.
    Scandalizanti Christianos, cur potius mola asinaria collo eius alliganda, quam aliud quodcunque saxum, 297.
    Scandalum quanto studio uitandum sit: reatus eius grauitas ostenditur, 286 seq., 690.
    Scandalum Ecclesie uniuerse faciunt heretici prauam disseminantes doctrinam, 690.
    Scientia Dei quinque paribus et duobus piscibus a Iesu Christo in deserto multiplicatis assimilatur, 667.
    Scripturarum diuinarum lectio necessaria, 71. Ab illecebris mundi Scripture nos reuocant, 151. Cibum eloquii perennis subministrant, 436. Earum diuitie tante sunt, ut nunquam exhauriri possint, 667.
    Scripture diuine ab Hebreis seruate testimonium prebent contra ipsos euangelice ueritatis, 172.
    Seniorum improbitas Susanne innocentiam calumniantium detegitur et damnatur, 143.
    Sententia illa Maximi serm. 42, 515, a: Plus profuit homini culpa. quam nocuit: qua ratione intelligenda sit, explicatur, 316, in adnot.
    Sermonis indisciplinata licentia arguitur, multorumque malorum causa demonstratur, 681 seq.
    Serpens eneus appensus arbori in deserto figura fuit Christi pendentis ex ligno, in quo seipsum pro salute omnium  hominum immolauit, 152. Seruis et domesticis ut fratribus utendum est, 459.
    Signum crucis commendatur fidelibus, nostreque est insigne uictorie, 506.
    Silentium de altioribus fidei mysteriis coram catechumenis seruabatur, 709.
    Simon magus precibus S. Petri de sublime eris deiectus in terram fuit, fractaque sunt eius crura, 233, 340.
    Simplicitas Christiana quibus constet, 183. Infantia dicitur, et qua ratione? ibid.
    Sinapis uirtus: cui fides comparatur, 361, 365.
    Sinus Patris, in quo ab Ioanne cap. I Christus esse dicitur, quid significet? 416.
    Sirenarum fabula usus est Maximus, ut concupiscentie oblectamenta mundique insidias designaret, 152.
    Societas hominis innocentis innocentiam docet, peruersi ad prauitatem inducit, 647.
    Sol in passione Christi obscuratus est, 681. Nemo sollicitus de mundo, sollicitus est de Christo, 598.
    Speculator positus filiis Isrel, ut in Ezechielis cap. III quis sit? 659.
    Spem nullam future retributionis habere possunt, qui omnem mercedem operum suorum in presenti seculo temporalis aure ambitione consumunt, 106.
    Spernit Christus Synagogam perfidam, fidelem assumit Ecclesiam, 640.
    Spiritus sanctus superuenit in Mariam, eamque sua uirtute repleuit, ut Christum conciperet, 18, 33, 531. Quomodo Spiritus sanctus hominis carnem in utero uirginis Unigenito Patris uniuerit, explicatur, 530, 534. Descendit super apostolos, ut Christum peruenisse ad Patrem demonstraret, 197 Apostolorum pectora celesti uigore firmauit, et nouo linguas eorum ditauit eloquio, 522 seq. De Christi diuinitate testimonium prebuit, 530. Christus et Spiritus inuicem se testimoniis predicant, quia indiscreta se noscunt maiestate regnare, ibid. Spiritus sanctus in eorum corda aduenit, quos sanguis et doctrina Christi prius purgauerat, 528. Spiritum sanctum Deum esse non ambigendum, cui cum Patre et Filio inseparabilis est gloria. Eius ergo diuinitas contra hereticos et Iudeos stabilitur, 532. Unius enim esse substantie cum Filio Dei, ex unitate doctrine, quam Apostolo docuit, arguitur, 200. Ex quo omnia inter Patrem, et Filium, et Spiritum sunt communia, necesse est eamdem in omnibus esse naturam, 523. Una eorum in omni operatione et uoluntas credenda est, et potestas, ibid. Ab utroque, scilicet a Patre et Filio missus dicitur, 535. In Spiritu sancto plena est regenerandi uirtus, et peccata remittendi potestas, 532. Ubi uult spirat, et quibus uult gratis sua dona dispensat, 554. Eius cooperatio ad nostram salutem ostenditur, 523. Spiritus sanctus procedens a Patre, promissus a Filio dona glorie sue in apostolos Christi dignatus est infundere; ita ut passiones regnumque eius omnium gentium sermone loquerentur. Hac profecto dignatione, ut quia omne hominum genus uocabatur ad uitam, dispensationem mysteriorum Dei totus ubique mundus audiret, 532. Spiritus sanctus uerus est Deus, quem Christus et a Patre procedere, et a se mittendum pari professione testatur, 535. Spiritus sanctus Cornelium centurionem antequam baptismo tingeretur, inspirauit, et in quosdam adhuc gentiles, loquente Petro, non solum cecidit, sed etiam ut linguis loquerentur, instruxit, 554. uigore uirtutis eius martyres ad obeunda tormenta roborantur, 528. Septiformi gratia Spiritus sancti, hoc est septem eius donis fideles replentur, 672.
    Stella recenter exorta perduxit magos ad presepe Domini, 50. Christi maiestatem et celestem originem ostendit, 38. Quid hec stella significaret tres tantum e gentibus uiri intellexerunt, ibid.
    Stephanus  ad ministerium uiduarum deputatus testimonium meruit sanctissime castitatis, 648. Ordinatus diaconus ab apostolis, ipsos apostolos beata ac triumphali morte precessit, 201. Preclarum dedit exemplum inimicorum dilectionis, ibid. S. Stephano celi aperti sunt, uiditque Iesum stantem a dextris Dei, 197, 202, 466.
    Superstitio populi clamantis strepitusque edentis in defectione lune reprobatur, 45.
    Susanna  a calumniis impiorum senum Daniele iudice uindicatur, eiusque pudicitia commendatur, 142.
    Symboli expositio traditur, 272. Nisi quis fidem in symbolo expressam profiteatur, saluus non erit, ibid.




T
    Tau littera, id est crucis pictura signati ab internecione angeli sospites seruati, 414.
    Temperantia apprime utilis, e contrario quanta sint intemperantie mala, 445.
    Tempore qui bene utuntur quos fructus percipiant? 596.
    Tentationes diabolice ieiunio et oratione uincuntur,  118. Clamantibus ad Deum in tentationibus, ille non denegat auxilium, 172. Diabolus subdolis tentationibus fallit Christi fideles eo periculosius, quo occultius, 634.
    Testamenta duo se inuicem perficiuntur. Lex Moysis data est in testimonium legis Christi; et nisi Euangelium datum esset, lex necessaria omnino non fuisset, 10. ueteris ac Noui Testamenti spiritus unus est, unusque consensus, 605 seq. Testamenti ueteris, seu legis austeritas Euangelii gratia temperata est, 116. Utriusque Testamenti testimonia de Christo inter se mire concordant, 31.
    Thesauri Romane Ecclesie in subleuandis pauperibus a S. Laurentio impenduntur, 240. Qui sit thesaurus, quem iuxta Apostolum, II Cor. XuIII, habemus in uasis fictilibus? 593.
    Thomas Christi rediuiui contrectans uulnera uerum corpus in eo agnouit, fidemque omnium de eius resurrectione confirmauit. 480. Deo iterum, 181 seq.
    Timendi magis sunt spirituales hostes quam carnales, secundum Christi sententiam Matth. cap. X: Nolite timere eos qui occidunt corpus, etc., 294. Non potest timere barbaros qui Christum timuerit Saluatorem, ibid. Timor, quem Deo debemus, 297.
    Tobie caritas in sepeliendis mortuis commendatur, 381.
    Transfiguratio Christi in monte Thabor: cur cum Moyse et Elia Christus apparuerit, et inter apostolos tres tantum testes fuerint? 769.
    Transitus filiorum Isrel per mare Rubrum multis portentis illustratum, 61.
    Tribulationum angustie uiam aperiunt ad plenitudinem gaudiorum, 624. In tribulatione bonum est orare, ieiunare, psallere, misereri, 291.
    Tributa principibus secularibus soluenda sunt, 377.




U
    Unctio aurium oleo benedicto ante baptismum quid significat? 710. Altera unctio in naribus declaratur, 712. Per sacram unctionem in ueteri Testamento, sacerdotes et reges constituebantur: a prophetis hec conferebatur, 717.
    Usure crimen damnatur, 128. Usure genus describitur, 349. Per usuram debitum creditori remuneratur, nec debitum exstinguitur, ibid.




u
    uane glorie ostentatio arguitur, 104.
    uanitates et insanie seculi reprehenduntur, 42.
    uanum est et inane quidquid nullius ponderis aut uirtutis firmitate consistit, ibid.
    uas illud animalium cuiuscunque generis plenum, quod apparuit Petro, quid significat? 575.
    uasa ire per Ade preuaricationem eramus, per Christi resurrectionem ciues sanctorum facti sumus, 489.
    uenatio quadragesime tempore condemnatur, 458
    uerbi diuini unitas et ceternitas cum Patre ab illo precipue Scripture loco probatur contra Arianos, ubi Christus de se dicit Ioannis cap. XII: Ego et Pater unum sumus, 270.
    uerbi Dei predicationi instandum est, ut salutem animarum assequamur, 551.
    uerbum Dei cunctis fidelibus substantiam sempiterne salutis operatur, 130.
    uestibus fulgere nichil prodest, si quis flagitiis sordeat; ubi enim conscientia tenebrosa est, totum corpus obscuratum est, 18.
    uestimenta Christi post eius crucifixionem a militibus in quatuor partes diuisa prophetias indicant Dominum uaticinantes, quas heretici discerpunt ac diuidunt ad sua struenda dogmata, 139. uestis autem eius, que erat integra desuper contexta, sapientiam eius celestem significat, ibid. Quid intelligendum sit in uestimentis quibus apostoli strauerunt uiam Domino ingredienti in Ierusalem? 123.
    uia que ducit ad Christum, fides eius est atque doctrina, 123. Alia uia ueniunt magi ad presepe Domini, et alia reuertuntur: mysterium declaratur, 54, 81.
    uiam Domino uenienti, qui sint, qui non parant? quaue ratione uia paranda, quibusue sanctis operibus ei occurrendum, 209, 543.
    uictoria sui quam sit necessaria, 119. uim Christo facere quomodo sit intelligendum? 395.
    uinea Domini Sabaoth quid? 597.
    uirginitas Marie in partu, ante partum, et post partum asseritur, 25 . . . . . Sola enim uirginitas digne potuit parturire Christum, 509.
    uirtute prestans si quid agimus, nobis non est tribuendum, sed Deo, 309, 571. Non est in nostra uirtute fidendum, si uictores de mundanis periculis esse uolumus, 636.
     uisio Dei beatifica ab hominibus comparanda, finis et scopus fuit totius dispensationis Christi in mundo, 520. Eius essentia in uidendo Deo consistit, ibid.
    uita Christiani hominis que sit secundum Euangelium? 265. Sapiens quisque intelligit, quod hec uita hominum non ad quietem data est, sed ad laborem, hoc est, ut hic laboret; ut imposterum requiescat, 293. In hac uita cum dolore et labore quod bonum est, auxiliante Deo faciamus, ut in futuro seculo bonorum fructum cum gaudio et exsultatione percipiamus, 584. Omne uite nostre tempus stadium quoddam debemus putare uirtutum, et ad celeste brauium tota mente contendere, 441. Recte nouit uiuere, qui recte nouit orare, 353.
    uitalianus et Maianus uiri nobiles quod ad edificationem Ecclesie omnia bona sua, quamuis modica contulerint, laudantur, 686.




X

    Xistus  Romanus pontifex Laurentio diacono suo proxime eum secuturum ad martyrium prenuntiat, 239.




Z
    Zacarias de uice Abie sacerdotio fungens in templo ab angelo uaticinium accepit, se futurum patrem Ioannis, 559. Quia angelico oraculo non credidit, usum loquendi amisit, 207. In Ioannis natiuitate lingue eius soluta sunt uincula, ut eo miraculo proles a celo data manifestaretur, et quid ab ea exspectandum foret, 546.
    Zacheus laudatur, quod diuitiis suis bene usus, ad regnum celeste per ipsas peruenit, 654 seq.
    Zelus apostolicus pro animarum conuersione et salute commendatur, 252.







INDEX RERUM MEMORABILIUM QUAE IN APPENDICE CONTINENTUR.


A
    Abraham, Melchisedech, et Iacob de omnibus suis decimas Deo obtulerunt, 85.
    Ade preuaricatoris sua cum stirpe damnati reparationem in nouissimo tempore implendam Deus reuelauit, 130. Adam post peccatum nudum se cognouit, 145.
    Aegritudines corporales Dei sunt beneficia. Melius enim est a Domino redargui, castigari et sub eius plaga curari, quam ab eius medicina incurabiles remoueri, 113.
    Aggeus propheta Zacarie adiutor fuit in restauratione templi Hierosolymitani, 96.
    Agonis mundani conditio est uictorem reddere, qui aduersarium superat strenue pugnando; in spirituali autem certamine coronatur, qui uitam pro ueritate profundit, 55.
    Amon Dei omnia sustinet, omnia superat, 112.
    Angeli natum Dominum cantibus nuntiantes nos ad eum adorandum inuitant, 26.
    Anima ex fide uiuit, corpus ex anima, 55.
    Animam suam qui perdiderit pro Christo, in eternum saluabit eam; qui autem dederit pro mundo, perdet eam, 138.
    Antiochi regis immanis crudelitas in lectissimos fratres Machabeos adnotatur, 73.
    Apostoli, antequam super ipsos descenderet Spiritus sanctus, timidi et imperfecti erant, 35.
    Arce Ne, in qua salue facte sunt octo anime, assimilatur Ecclesia, 89.
    Archelaus unus ex Herodis filiis ei successit in Iudee regnum, 28. uienne in Galliis exsul occubuit, ibid.
    Arii heresis confutatur, 96. Arianorum perfidia, et calliditas detecta et confusa a S. Eusebio uercellensi, 68. Quas turbas egerint Ariani in Italia et in uniuerso mundo, ibid.
    Arundinis tres qualitates, 102.
    Auctore rerum reperto, rerum quoque inueniemus et causas, 147.
    Augusto Cesare regnante Iudea facta est tributaria Romani imperii, 99.
    Auxentius Arianus, episcopus Mediolanensis, cui successit S. Ambrosius, 146.




B
    Beatitudinis celestis quanta felicitas, quantaque gaudii plenitudo iustorum animas excipiet, 66.
    Bethsaide piscina, cuius aqua, qui abluebantur, ab infirmitatibus suis sanabantur, 123.
    Bonorum futurorum certa promissio ad mortem fortiter obeundam incendere debet, 134.




C
    Caritas Christiana non tantum ad amicos extendenda est, 20. In proximorum salute occupetur, 140. A caritate Christi nichil nos separare debet, 75.
    Christi, et Spiritus sancti indeficiens patrocinium Ecclesie promittitur, 35.
    Christo facta est, non Salomoni promissio regni eterni, et templi cultus perpetui et laudationis, 21.
    Christum uerum Deum, uerumque hominem confiteri oportet, 94. Idem Dominus se posse et uelle saluum facere genus humanum demonstrauit, 119.
    Christus Filius Dei solus carnem ita suscepit cum anima humana rationabili atque perfecta, et suscepit corporis formam, corporis istius ueritatem, factus homo, 31. Filius Ioseph putabatur, 130. Mortem pertulit, et sepulture traditus; sed quia uere resurrexit, ideo firma est fides nostra, 32. Rediuiuus a mortuis nouo diuinitatis sue fulgore nos excitat ad letitiam, 89. In eius resurrectione Synagoga  finitur, Ecclesia nascitur, 89. Qui alios mortuos suscitauerat, sese propria uirtute suscitauit in lucem, 129. Eius sepulcrum gloriosum, 21.
    Christus omnibus Spiritus sancti muneribus cumulatus fuit, 22. In cordibus filiorum suorum per fidem habitare dignatur, 55. Quare tributum Cesari soluere uoluerit? 99. Staterem in ore piscis creauit, quo Petrus pro Christo, et pro se censum soluit, 100.
    Cleombrotus Ambraciota se altissimo precipitauit e muro, quod omnia de homine cum morte finem habere crederet, 134.
    Conceptus Ioannis Baptiste admirabilis, sed admirabilior Christi. Ille de matre senectute et sterilitate laborante, hic de uirgine procreatus, 43 seq.
    Contemptibiles qui hac in uita habentur, in alia induti gloria, et maiestate apparebunt, 137.
    Conuiuio spirituali quanta puritas sit deferenda, 61. Non habens uestem nuptialem qui ad conuiuium accessit, tortoribus traditus est, ibid.
    Corpus hominis in sepulcrum Elisei iniectum, uix tetigit ossa eius, reuixit, 139.
    Cupiditas radix est omnium malorum, 88.




D
    Decime et primitie Deo soluende, 85 seqq. Omnia a Deo nobis donata sunt; ergo omnia illi reddenda, ibid. Commutantur res terrene cum bonis eternis, 86.
    Dedicationes Ecclesiarum quomodo celebrande, 61. Plura miracula in illis facta memorantur, 82 seqq. In prima dedicatione templi Salomonis ignis descendit de celo et deuorauit holocausta et uictimas, 98. Hec figura fuit resurrectionis, in qua omnes iusti diuino amore inflammabuntur, ibid.
    Depositio alicuius sancti in sensu Ecclesie est eius solutio a uinculis corporis, 78.
    Deum diligere ex toto corde nostro, ex tota anima nostra, et ex omnibus uiribus nostris, et diligere proximum sicut nos ipsos, preceptum Domini est, 97. Deum non diligit, qui proximum odio habet, 20. Qui fratrem suum odit, homicida est, ibid.
    Deus olim propter peccata cogitauit delere hominem, 125. Qui nos propter transgressionem mandati perdere debuisset, propter suam misericordiam reparatorem nostrum se esse promisit, 130. Diligit quos redarguit et castigat, 118.
    Deus in bonitate et simplicitate querendus, 94.
    Didrachma est nummus duas drachmas continens, quo census Cesari soluebatur, 100.
    Diffidendum non est de Domini pietate, quin imo acceleranda est de peccatis penitentia, 19.
    Dionysius  episcopus Mediolanensis ab hereticis fraude tentatus, 68.




E
    Ecclesia a finibus terre congregata, 64.
    Eleemosynarum duo genera que sint? 88. Earum meritum quam grande sit apud Deum demonstratur, 86, 88.
    Elisabeth conscia senectutis erubescit se parituram; quare mensibus quinque se occultauit, 42.
    Encenia uocabantur solemnitates consecrationis, et dedicationis templi, 80, 93 seqq.
    Episcopus Laodicie Ecclesie a Domino increpatur, quod nudus sit et pauper, et cecus; que de interioribus defectibus sunt accipienda, 124.
    Eucaristia primis Ecclesie temporibus a uiris, palmis simul iunctis, a mulieribus autem in nitidis linteolis excipiebatur, 62
     Eua figura Ecclesie; nam sicut ex Ade latere fabricata est Eua; ita ex Christi corpore et uulnere creuit Ecclesia, 63.
    Euangelii ueritas adeo certa est, ut si contra angelus predicaret, non esset audiendus, 142.
    Exactores census, propter multitudinem miraculorum, Christum uerentes, Petrum interpellant, an eius Magister didrachma solueret? 99.
    Exuperantius  discipulus S. Eusebii uercellensis, deinde episcopus Dertonensis commendatur, 67




F
    Felicitas huius mundi, nimis quesita, plerumque in merore et aduersitate finem habet, 115.
    Festiuitas illa uera et summa est, qua quis mortuus est uitiis, soli uiuit iustitie, 78.
    Fides Christiana firmissimis roborata testimoniis nullam de eius ueritate disputationem admittit, 48.




G
    Gabriel angelus non infidelitatem in Maria redarguit, ut in Zacaria, sed de diuine instruit operationis nouitate, 130.
    Gaudium Dei in celo quantum sit futurum? 78.
    Generatio Christi inenarrabilis, fide est percipienda, 46.
    Genitricis Dei dignitatem Maria obtinuit, et uirginalem pudicitiam non amisit, ibid.




H
    Heretici quid symbolo addere conati sunt? 31.
    Hebrei qua religione diem sabbati colerent? 89.
    Herodis regis innocentum puerorum interfectoris celestis punitio et funestissimus obitus describitur, 27.
    Hierosolymitani templi triplex dedicatio memoratur. Prima facta fuit a Salomone, secunda a Zorobabel et Iesu sacerdote, tertia a Iuda Machabeo. De hac fit mentio in Euangelio Ioannis X, 96.
    Holocaustum Grece, Latine dicitur totum incensum. 97.
    Homines pro suis uitiis diuersis brutorum appella ionibus in Scripturis denotantur, 125.
    Hora quam Christus in conuiuio Cane Galilee dixit matri nondum aduenisse, hora passionis eius est intelligenda, 103.
    Hydrie sex posite in memorato conuiuio sex mundi etates signi care dicuntur, earumque expositio traditur, 104 seqq.




I
    Ingressus in hunc mundum similis est omnibus, similisque exitus, 24.
    Isaie uaticinium: Ecce uirgo concipiet, etc., cap. uII, de aduentu Domini adeo perspicuum est, ut Iudei, qui ei non crediderunt, sint inexcusabiles, 141.




I
    iehsu Christus unigenitus Dei Patris in nullo gignenti uel natura dissimilis, uel uirtute inferior, uel tempore posterior, 95. Se contulit Hierosolymam in festo Dedicationis templi, et ambulabat in porticu Salomonis, 93.
    Ioannos Baptista Christo premissus ut eius aduentum annuntiaret, 25. Eum obsecratio magis quam uoluptas procreauit, 41. Quid mysterii contineatur in eo quod in Natiuitate Ioannis dies decrescere incipiant, in Natiuitate autem Christi augmentum accipiant? 26. Eius laudes Deo auctore in Scripturis sanctis habentur, 37. Quare angeli nomine donetur? 38. Spiritu sancto repletur ab utero matris sue, 39. Eius penitentia in deserto, ibid.
    Ioannes Baptista misit discipulos suos ad Christum, ut interrogarent eum: Tu quis es? 101. Reuertuntur narrantes miracula que Christus operabatur, quibus se uerum Deum ostendebat, ibid. Ortus Ioannes pro Christo, obiit etiam pro Christo; quod predicans ueritatem, et Herodem de incestu increpans, capite truncatus est, 41. Ioannem Euangelistam opinati sunt aliqui fuisse sponsum, cuius nuptie celebrate fuerunt in conuiuio Cane Galilee, eumque, uiso miraculo conuersionis aque in uinum, dimisisse sponsam et secutum esse Christum, 106. Idem Ioannes in cena recumbens super pectus Domini hausit secreta celestia, 142. In insulam Pathmos relegatus diuinum Apocalypsis librum scripsit, 143.
    Iobi in pondere et squalore omnium calamitatum admirabilis fortitudo commendatur, 142.
    Ioseph sponsus Marie uirginis, ab angelo in somnis admonitus cum puero Iesu et matre relicta ex Aegypto in terram Isrel profectus est, 26.
    Iudei, qui Iesum Christum recipere noluerunt, Antichristum sunt recepturi, 90. Prophetas Dei, qui prenuntiabant de aduentu Christi, semper sunt persecuti, 91.
    Iudicium temerarium de proximo uetitum est, 137.




L

    Lacedemonii publicis uerberibus pueros exercebant, ut ad perferendos belli labores robustiores facerent, 117.
    Laurentii magnanimitas, quod seuitiem Cesaris haud metuens, thesauros Ecclesie in pauperes erogauit. Fortitudo eius admirabilis ac singularis, cum in craticula positus incendia superauit, 54 seqq. Antequam martyrium consummaret Laurentius, Hippolytum paganum ad Christi fidem conuertit, sibique socium ad coronam adiunxit, 57.
    Lazarus pauper in sinu Abrahe exceptus gaudet, diues e contra in eternis flagrat incendiis, 138.
    Luxuria quos afficit ferali mordacitate, in uinculis tenet, 118.




M
    Machabei fratres inuictissimi pro patriis legibus custodiendis atrociora tormenta pertulerunt, 70, 71, 75, etc. Eorum mater propter fortitudinem et constantiam admirabilem celebratur, 73, 76.
    Maria Magdalene ad Christi Domini sepulcrum amore languens, eum inuenire promeruit, 30.
    Marie Matris Dei laudes recensentur, 43 seqq. Eius uirginitas ante partum, in partu, et post partum Scripturarum testimonio asseritur et probatur, 45, 47 seqq. Sola est inter mulieres, que incolumi uirginitate peperit filium, 131.
    Martyres temporali exacto certamine coronantur in celis, 95. Eorum memorie in Ecclesia sunt celebrande, 50.
    Martyrii genus, quo ab Arianis afflictus fuit S. Eusebius uerceilensis, describitur, 70.
    Mediolanensis Ecclesia multorum martyrum triumphis illustrata, 48.
    Mensa Eucaristica quam sanctitatem requirat in iis qui ad eam accedunt? 61. Ad illam omnes inuitati sumus, sed castitate imprimis et munditia ornati, 23.
    Misericordia in paupores malum diuitiarum usum reparat atque sanctificat, 23.
    Misse sacrificium quibus in locis sit peragendum 83.
    Monachi a S. Eusebio uercellensi instituti, ut clericorum officia in Ecclesia exercerent. Plura de eorum institutione, atque ratione uiuendi habentur, 68 seqq.
    Mors corporis non est timenda, sed mors anime, et post mortem ignis eternus, 55.




N
    Natali Domini quanta uite puritate sit occurrendum? 17.
    Nazareth flos, siue uirgultum interpretatur, 28.
    Nazarii et Celsi  passio gloriosa describitur, 47 seqq.




O
    Odium proximi obcecat animam, eamque a Deo auertit, 20.
    Opera Christi testimonium de eius diuinitate perhibuere, 94.
    Opera seruilia in die dominica, hoc est in die memorie Resurrectionis Domini non sunt facienda, 89.
    Oratio, que uirtutum meritis exornatur, ualde efficax est apud Deum, 50. Que autem fit de his quorum precepta habemus, exauditur, 87.




P
    Paraclitus Spiritus apostolos in fide confirmauit, eosque supernis luminibus cumulauit, 35 seqq.
    Parentes honorandi sunt, et si egent, pro facultate subueniendi, 87.
    Patriarche ueteris Testamenti sine spe in futurum Redemptorem salui esse non potuerunt, 129.
    Patripassiani heretici uisibilitatem et passibilitatem carnis Christi negarunt, 31.
    Paulus  apostolus raptus ad tertium celum uitam pro Christo fundere didicit, 134. Datus illi stimulus carnis, ut in eius conflictu perficeretur, 116.
    Peccata preterita per eleemosynam et penitentiam redimantur, 23.
    Perseuerantia in uirtute salutem eternam promeretur, 20. Perseuerantibus usque in finem regnum celeste donatur, 118.
    Personarum diuinarum distinctio ex illo Ioan. loco cap. XIu: Et ego rogabo Patrem, et alium Paraclitum dabit uobis, comprobatur, 31.
    Petri confessio de Christi diuinitate, 96. Eius uocatio ad piscationem hominum, 125.
    Petrus ingressus in monumentum exuuias Christi mortui inuenit, corpus autem eius non inuenit, quare eum rediuiuum annuntiauit, 30.
    Philippus a Christo uocatus apostolus statim Nathanahelem uirum bonum et simplicem ad eum perduxit, 49.
    Photini heresis detestanda, qui Christum idem esse quod est Pater, blasphemabat, 96.
     Portenta, que antiquitus in dedicationibus ecclesiarum fiebant, memorantur, 81.
    Predicta sunt omnia que in successione temporis contigerunt, 141.
    Primitie frugum terre Deo sunt offerende, 85.
    Promissio. Prima futuri Reparatoris promissio facta est in muliere, a qua serpentis caput calcandum erat, 130.
    Prophete ueteres omnia usque ad Christum predixerunt. Post eius aduentum, omnia que deerant, apostoli prophetarunt, 141.
    Prudentia est copulanda iustitie ab his qui Ecclesie ministerio presunt, 78. Christianorum prudentia, iuxta Domini preceptum ab innocentia seiungi non debet, ibid.




R
    Rama, cuius Ieremias et Mattheus meminere, non est nomen urbis, aut loci alicuius, sed significat in excelsum, 108.
    Reliquie SS. Martyrum in cultu et ueneratione habende, 79 seqq.
    Resurrectio mortuorum stabilitur, 134. Cum Christus apparuerit uita nostra, tunc et nos apparebimus cum ipso in gloria, 55.
    Ritus in consecrandis ecclesiis exponitur, 79 seqq.




S
    Saba regina Aethiopie magno cum comitatu pretiosisque muneribus uenit ad regem Salomonem, etc.; mysterium eius aduentus declaratur, 31.
    Sabelliani heretici realem diuinarum personarum distinctionem inficiati sunt, 31.
    Salomon rex, a mulieribus seductus et deprauatus, cultum ueri Dei ad idola conuertit, 21. Eiusdem didicilia quedam intellectu explanantur, 58.
    Sancti cum resurgent, primigeniam integritatem, et glorie plenitudinem obtinebunt, 135. Hac in spe confirmati sumus, quia in Christo uerum esse hominem cognoscimus, 136.
    Saulus ex persecutore factus predicator Christi et gentium apostolus, 92.
    Scripturis sanctis nichil est detrahendum, 32.
    Spiritus sanctus Paraclitus iuxta Christi promissum in apostolos descendit, eumque in celum ascendisse, uerumque Deum esse demonstrauit, 33.
    Stephanus  moriens Deum deprecatus est ne de persecutoribus suis penas sumeret, sed ueniam eis indulgeret, 144.
    Stole albe cur SS. martyribus date? ut in Apocalypsi legitur, 144.
    Symboli uox quid significat? 29. Ab apostolis, qui inter se conuenerunt, conditum fuit, 31. Breuiarium fidei dicitur, quod precipuorum dogmatum summam complectatur, ibid.




T
    Talentum in Euangelio quid designat? 75 seqq.
    Templorum ornatus quanta magnificentia a Christianis priscorum temporum curabatur? 84.
     Templum quod primo Hierosolymis edificatum fuit a Salomone septem annis structuram sancte Ecclesie significat. Hec septem diebus, hoc est septem annorum millibus semper in augmentum erit. Et sicut in octauo anno Salomon eius dedicationem celebrauit; ita in octauo millesimo fiet iustorum desiderata festiuitas, id est omnium assumptio in gloriam, 47. Idem templum post eius euersionem quadraginta et sex annis secundo reedificatum est, quot diebus iuxta aliquorum opinionem a conceptione corpus hominis in membrorum distinctione formatur; ex quo corporis Christi, templi Spiritus sancti, figura fuit, ibid.
    Thomas apostolus tactu uulnerum Christi in fide resurrectionis eius confirmatur, 36.
    Tribus. Ex tribu et stirpe Dauid Christus nasciturus erat secundum carnem, 19 seqq.




u
    uaticinia in Scripturis plurima de ortu Christi Domini ex stirpe Dauid, 19 seqq.
    uaticinium psal. XXXIX de Christo: In capite libri scriptum est de me, quomodo sit intelligendum? 133. Similiter et illud psal. XXII: uirga tua et baculus tuus ipsa me consolata sunt, ibid.
    uerbi diuini eternitas et indiuisa cum Patre unitas asseritur, 69.
    uia que ducit ad Dominum est per angustias et tribulationes, non per uoluptates, 113.
    uictum et uestitum sufficientem habentibus superflua sunt reliqua; quare in pauperum subsidium sunt eroganda, 88.
    uincentius  diaconus tanto firmior in Christi Domini confessione, quanto acerbioribus cruciatibus tortus est. Eius martyrium portenta multa illustrarunt. 51 seq.
    uiri sacris ministeriis destinati, in separatione a mundi consortio facilius uite perfectionem assequuntur, 39.
    uirtutum ornatus auro et argento splendidior, comparandus, ut digne aduentui Domini occurramus, eumque in nobis recipere mereamur. 17 seqq., 22, 23, etc.
    uisio Dei. In ea prophetia et scientia cessabunt; omnia enim nuda et aperta erunt, 142.
    uita nostra quotidianis calamitatibus obnoxia, 113. uictores de his erimus, si eas patienter feramus, ibid. Illa est uera uita, Deum nosse, timere eius potentiam, amare pietatem, mundum in opifice mirari, 126.
    uitam mutare debet qui uult habere uitam, 17.
    uocationis ad Christum quanta sit obligatio? 51.




Z
    Zacarie iam etate prouecto, ex Elisabeth pariter uetula et sterili filius ab angelo promittitur nasciturus, 41, 96.
    Zona. In zona pellicea qua Ioannes Baptista precinctus fuit, quid sit intelligendum? 40.
    Zorobabel regio sanguine ortus, et iehsu sacerdos auctores fuere secunde dedicationis templi Hierosolymitani, ueris tempore, 96.







ORDO RERUM QUAE IN HOC TOMO CONTINENTUR.

     Epistola dedicatoria. Col. 9
    Prefatio. 15
    uita S. Maximi Taurinensis. 127
    Testimonia de S. Maximo.
    Schenemanni notitia litteraria in S. Maximum Taurinensem. 177
    Specimen codicum ex quibus eruta sunt pleraque S. Maximi opera. 215




HOMILLAE DE TEMPORE.
    HOMILIA PRIMA.---Ante Natale Domini. 221
    HOMIL. II.---In aduentu Dominico, et de eo quod criptum est Luc. XuII: Sicut fulgur coruscans, etc. 225
    HOMIL. III.---Super eadem uerba Euangelii. 227
    HOMIL. Iu.---Incipit dictum ante Natale Domini. 233
    HOMIL. u.---De eodem. 235
    HOMIL. uI.---De Natiuitate Domini I. 237
    HOMIL. uII.---De Natiuitate Domini II. Ibid.
    HOMIL. uIII.---De Natiuitate Domini III. 239
    HOMIL. IX.---De Natiuitate Domini Iu. Ibid.
    HOMIL. X.---De Natiuitate Domini u. 241
    HOMIL. XI.---De Natiuitate Domini uI. 243
    HOMIL. XII.---De Natiuitate Domini uII. 247
    HOMIL. XIII.---De Natiuitate Domini uIII. 249
    HOMIL. XIu.---De Natiuitate Domini IX. 251
    HOMIL. Xu.---De Natiuitate Domini X. 253
     HOMIL. XuI.---De calendis Ianuariis. 255
    HOMIL. XuII.---De Epiphania Domini I. 259
    HOMIL. XuIII.---De Epiphania Domini II. 261
    HOMIL. XIX.---De Epiphania Domini III. 263
    HOMIL. XX.---De Epiphania Domini Iu. Ibid.
    HOMIL. XXI.---De Epiphania Domini u. 265
    HOMIL. XXII.---De Epiphania Domini uI. 269
    HOMIL. XXIII.---De Epiphania Domini uII. 272
    HOMIL. XXIu.---De Epiphania Domini uIII. 277
    HOMIL. XXu.---De Epiphania Domini IX. 279
    HOMIL. XXuI.---De Epiphania Domini X. 281
    HOMIL. XXuII.---De Epiphania Domini XI. 283
    HOMIL. XXuIII.---De Epiphania Domini XII. 287
    HOMIL. XXIX.---De Baptismo Christi I. 289
    HOMIL. XXX.---De Baptismo Christi II. 291
    HOMIL. XXXI.---De Baptismo Christi III. 293
    HOMIL. XXXII.---De Baptismo Christi Iu. Ibid.
    HOMIL. XXXIII.---De Baptismo Christi u. 295
    HOMIL. XXXIu.---De Baptismo Christi uI. 297
    HOMIL. XXXu.---De Baptismo Christi uII. 299
    HOMIL. XXXuI.---In die Cinerum. 301
    HOMIL. XXXuII.---De ieiunio Quadragesime I. 303
    HOMIL. XXXuIII.---De Quadragesima II. 307
    HOMIL. XXXIX.---Item de Quadragesima III. 311
    HOMIL. XL.---Item de Quadragesima Iu. 313
    HOMIL. XLI.---Item de Quadragesima u. 318
     HOMIL. XLII.---Item de Quadragesima uI. 319
    HOMIL. XLIII.---Item de Quadragesima uII. 323
    HOMIL. XLIu.---De Quadragesima uIII. 325
    HOMIL. XLu.---Dominica in ramis Palmarum, etc. 327
    HOMIL. XLuI.---De accusato, et iudicato Domino apud Pilatum. 331
    HOMIL. XLuII.---De eodem iudicio. 333
    HOMIL. XLuIII.---De Iuda proditore. 335
    HOMIL. XLIX.---De passione et cruce Domini I. 339
    HOMIL. L.---De cruce Domini II. 341
    HOMIL. LI.---De sancto latrone I. 343
    HOMIL. LII.---De eodem sancto latrone II. 347
    HOMIL. LIII.---De penitentia Petri, et ostiaria ancilla. 340
    HOMIL. LIu.---De eodem Petro apostolo. 353
    HOMIL. Lu.---In festo Pasche I. 355
    HOMIL. LuI.---De Maria Magdalena, et Resurrectione Domini II. 359
    HOMIL. LuII.---De eadem Pasche solemnitate III. 363
    HOMIL. LuIII.---De eadem Pasche solemnitate Iu. 363
    HOMIL. LIX.---De eadem Pasche solemnitate u. 365
    HOMIL. LX.---De Ascensione Domini. 367
    HOMIL. LXI.---De solemnitate sancte Pentecostes I. 371
    HOMIL. LXII.---De solemnitate sancte Pentecostes II. 375
    HOMIL. LXIII.---De solemnitate sancte Pentecostes III. 377




HOMILIAE DE SANCTIS.
    HOMIL. LXIu.---In natali S. Stephani leuite et protomartyris. 379
    HOMIL. LXu.---In die natiuitatis S. Ioannis Baptiste I. 383
    HOMIL. LXuI.---In natiuitate S. Ioannis Baptiste II. 387
    HOMIL. LXuII.---In natiuitate S. Ioannis Baptiste III. 389
    HOMIL. LXuIII.---In natali beatissimorum Petri et Pauli apostol rum I. 391
    HOMIL. LXIX.---De eodem natali SS. apostolorum Petri, et Pauli II. 397
    HOMIL. LXX.---De eodem natali SS. apostolorum Petri et Pauli III. Ibid.
    HOMIL. LXXI.---De eodem natali SS. apostolorum Petri et Pauli Iu. 399
    HOMIL. LXXII.---De eodem natali sanctorum Apostolorum Petri et Pauli u. 402
    HOMIL. LXXIII.---De eodem natali SS. apostolorum Petri et Pauli uI. 407
    HOMIL. LXXIu.---In natali S. Laurentii leuite, et martyris I. Ibid.
    HOMIL. LXXu.---De eodem natali II. 410
    HOMIL. LXXuI---De eodem natali III. 413
    HOMIL. LXXuII.---In natali S. Eusebii uercellensis episcopi I. 415
    HOMIL. LXXuIII.---De eodem S. Eusebio episcopo uercellensi II. 417
    HOMIL. LXXIX.---In natali S. Cypriani episcopi et martyris. 423
    HOMIL. LXXX.---De eodem natali II. 425
    HOMIL. LXXXI.---In natali SS. martyrum Taurinensium Octauii, Aduentii, et Solutoris. 427
    HOMIL. LXXXII.---De sanctis martyribus. 429




HOMILIAE DE DIuERSIS.
    HOMIL. LXXXIII.---De traditione Symboli. 433
    HOMIL. LXXXIu.---Incipit prefatio de corpore Christi.441
    HOMIL. LXXXu.---De eo quod scriptum est: Quis putas, etc. 445
    HOMIL. LXXXuI.---De bellico tumultu. 449
    HOMIL. LXXXuII.---De hostibus non timendis. 451
    HOMIL. LXXXuIII.---De non timendis hostibus carnalibus, et gratiis post cibum Deo agendis I. 453
    HOMIL. LXXXIX.---De eodem argumento II. 455
    HOMIL. XC.---De penitentia et ieiuniis Niniuitarum I.459
    HOMIL. XCI.---De Niniuitis II. 461
    HOMIL. XCII.---De barbaris non timendis ei qui Deum timet, et de sancto Eliseo I. 463
    HOMIL. XCIII.---De eodem S. Eliseo II. 467
    HOMIL. XCIu.---In reparatione ecclesie Mediolanensis. 469
    HOMIL. XCu.---De auaritia, et de eo quod scriptum est, etc. 472
    HOMIL. XCuI.---De eodem argumento. 475
    HOMIL. XCuII.---De eleemosynis, et de muliere Samaritana I. 477
    HOMIL. XCuIII.---De eleemosynis, et de eadem Samaritana  II. 479
    HOMIL. XCIX.---De hospitalitate. 483
    HOMIL. C.---De defectione lune I. ibid.
    HOMIL. CI.---De eodem argumento II. 487
    HOMIL. CII.---De eo quod scriptum est Isaie I: Caupones tui, etc. 489
    HOMIL. CIII.---De kalendis gentilium. 491
    HOMIL. CIu.---Incipit de hereticis peccata uendentibus. 495
    HOMIL. Cu.---Incipit, quod non debent clerici negotiari. 496
    HOMIL. CuI.---De timore Dei, et correctione linguarum. 497
    HOMIL. CuII.---De eo quod scriptum est in psalmo CIX, Bonitatem, etc. 499
    HOMIL. CuIII.---Super illa Euangelii Matthei uI, Ascendit iehsu in nauiculam. 505
    HOMIL. CIX.---De grano sinapis I. 507
    HOMIL. CX.---Item de grano sinapis II. 509
    HOMIL. CXI.---Quod simile sit regnum Dei fermento. 511
    HOMIL. CXII.---Increpatio ad populum de absentia sua ab Ecclesia. 515
    HOMIL. CXIII.---Post increpationem allocutio. ibid.
    HOMIL. CXIu.---De eo quod scriptum est Matthei XXII, Reddite, etc. 517
    HOMIL. CXu.---De eo quod dicit Dominus in Euangelio Matthei uIII, uulpes foueas habent. 521
    HOMIL. CXuI.---Ubi Dominus sabbato manum aridam curauit, Luc. uI. 523
    HOMIL. CXuII.---De camelo. 525
    HOMIL. CXuIII.---De margarita. 527




SERMONES DE TEMPORE.
    SERMO PRIMUS.---Ante Natale Domini. 531
    SERM. II.---De duobus in lecto uno, Luce XuII. 533
    SERM. III.---De Natiuitate Domini I. 535
    SERM. Iu.---De eodem Natali II. 537
    SERM. u.---De eodem Natali III. 541
    SERM. uI.---De calendis Ianuarii. 543
    SERM. uII.---De die sancto Epiphanie I. 545
    SERM. uIII.---Item de sancta Epiphania II. 547
    SERM. IX.---De sancta Epiphania III. 549
    SERM. X.---De sancta Epiphania Iu. 551
    SERM. XI.---De Baptismo Christi I. 553
    SERM. XII.---De Baptismo Christi II. 555
    SERM. XIII.---De gratia Baptismi. 557
    SERM. XIu.---De ieiunio generali. 558
    SERM. Xu.---De ieiunio Domini in deserto; et quod non in solo pane uiuit homo Matthei Iu. 561
    SERM. XuI.---De Quadragesima II. 563
    SERM. XuII.---De Quadragesima III. 565
    SERM. XuIII.---De Quadragesima Iu. 567
    SERM. XIX.---De Quadragesima u. 569
    SERM. XX.---De Quadragesima uI. 573
    SERM. XXI.---De Quadragesima uII. 575
    SERM. XXII.---De Quadragesima uIII. 577
    SERM. XXIII.---De Quadragesima IX. 577
    SERM. XXIu.---De Quadragesima X. 579
    SERM. XXu.---De Quadragesima XI. ibid.
    SERM. XXuI.---De Quadragesima XII. 583
    SERM. XXuII.---De Quadragesima XIII. 585
    SERM. XXuIII.---De Quadragesima XIu. 587
    SERM. XXIX.---In Paschatis solemnitate I. 590
    SERM. XXX.---De eadem Paschatis solemnitate II. 594
    SERM. XXXI.---De eadem Paschatis solemnitate III. 596
    SERM. XXXII.---De eadem Paschatis solemnitate Iu 598
    SERM. XXXIII.---De eadem Paschatis solemnitate u 601
    SERM. XXXIu.---De eadem Paschatis solemnitate uI ibid.
    SERM. XXXu.---De eadem Paschatis solemnitate uII. 603
    SERM. XXXuI.---De eadem Paschatis solemnitate uIII. 605
    SERM. XXXuII.---De eadem Paschatis solemnitate IX. 609
    SERM. XXXuIII.---De eadem Paschatis solemnitate X. 611
    SERM. XXXIX.---De eadem Paschatis solemnitate XI. 613
    SERM. XL.---De eadem Paschatis solemnitate XII. 615
    SERM. XLI.---De eadem Paschatis solemnitate XIII. 617
    SERM. XLII.---De eadem Paschatis solemnitate XIu. 619
    SERM. XLIII.---De eadem Paschatis solemnitate Xu. 621
    SERM. XLIu.---De Ascensione Domini I. 623
     SERM. XLu.---De eadem Ascensione Domini II. 625
    SERM. XLuI.---De eadem Ascensione Domini III. Ibid.
    SERM. XLuII.---De eadem Ascensione Domini Iu. 627
    SERM. XLuIII.---De Pentecoste I. 629
    SERM. XLIX.---De Pentecoste II. 631
    SERM. L.---De Pentecoste III. 633
    SERM. LI.---De Pentecoste Iu. 635
    SERM. LII.---De Pentecoste u. 637
    SERM. LIII.---De Pentecoste uI. Ibid.
    SERM. LIu.---De Pentecoste uII. 639
    SERM. Lu.---De Pentecoste uIII. 641




SERMONES DE SANCTIS.
    SERM. LuI.---In natali S. Agnet s. 643
    SERM. LuII.---In natiuitate S. Ioannis Baptiste I. 647
    SERM. LuIII.---De eodem S. Ioanne Baptista II. 648
    SERM. LIX.---De eadem natiuitate S. Ioannis Baptiste III. 649
    SERM. LX.---Item de natiuitate S. Ioannis Baptiste Iu. 651
    SERM. LXI.---Item in natali S. Ioannis Baptiste u. 655
    SERM. LXII.---Item de natiuitate S. Ioannis Baptiste uI. 658
    SERM. LXIII.---De natiuitate S. Ioannis Baptiste uII. 661
    SERM. LXIu.---In natiuitate S. Ioannis Baptiste uIII. Ibid.
    SERM. LXu.---De natiuitate S. Ioannis Baptiste IX. Ibid.
    SERM. LXuI.---In natali SS. apostolorum Petri et Pauli I. 663
    SERM. LXuII.---De eodem natali SS. apostolorum Petri et Pauli II. 665
    SERM. LXuIII.---De eodem natali SS. apostolorum Petri et Pauli III. 669
    SERM. LXIX.---De eodem natali SS. apostolorum Petri et Pauli Iu. 671
    SERM. LXX.---De natali S. Laurentii leuite et martyris I. 675
    SERM. LXXI.---De eodem natali S. Laurentii leuite et martyris II. 679
    SERM. LXXII.---De eodem natali S. Laurentii leuite et martyris III. Ibid
    SERM. LXXIII.---De eodem natali S. Laurentii leuite et martyris Iu. 681
    SERM. LXXIu.---De S. Cypriano I. 683
    SERM. LXXu.---De eodem S. Cypriano II. Ibid.
    SERM. LXXuI.---De eodem S. Cypriano III. 685
    SERM. LXXuII.---De eodem S. Cypriano Iu. 687
    SERM. LXXuIII.---De natali sanctorum, precipue Cypriani. 689
    SERM. LXXIX.---De SS. Machabeis I. 691
    SERM. LXXX.---De SS Machabeis II. 693
    SERM. LXXXI.---De SS. martyribus Alexandro, Martyrio, et Sisinnio I. 695
    SERM. LXXXII.---De iisdem SS. martyribus II. Ibid.
    SERM. LXXXIII.---In natali SS. Machabeorum, et S. Eusebii uercellensis episcopi. 697
    SERM. LXXXIu.---De SS. martyribus Cantio, Cantiano, et Cantianilla. 701
    SERM. LXXXu.---In natali S. Stephani protomartyris. Ibid.
    SERM. LXXXuI.---De natali SS. martyrum I. 703
    SERM. LXXXuII.---Item de natali sanctorum plurimorum martyrum II. 705
    SERM. LXXXuIII.---Item de natali SS. martyrum III. 707
    SERM. LXXXIX.---Item de natali SS. plurimorum martyrum Iu. 711
    SERM. XC.---Item de natali sanctorum plurimorum martyrum u. Ibid.
    SERM. XCI.---Item de natali sanctorum plurimorum martyrum uI. 714
    SERM. XCII.---Item de natali sanctorum plurimorum martyrum uII. 715
    SERM. XCIII.---In natali plurimorum confessorum. 717




SERMONES DE DIuERSIS.
    SERM. XCIu.---De mirabilibus. 719
    SERM. XCu.---De euangelica piscatione. 723
    SERM. XCuI.---De hospitalitate. 725
    SERM. XCuII.---Incipit de eo quod scriptum est: Sicut tuba exalia uocem tuam, etc. 727
    SERM. XCuIII.---Item sequentia. Ibid.
    SERM. XCIX.---Incipit de Zacheo. 729
    SERM. C.---Item de sequentia. 731
     SERM. CI.---De idolis auferendis de propriis possessionibus. 733
    SERM. CII.---De eadem re. Ibid.
    SERM. CIII.---De speculatore posito filiis Isrel. 755
    SERM. CIu.---Increpatio ad plebem, etc. Ibid.
    SERM. Cu.---De calice aque frigide. 759
    SERM. CuI.---De quinque panibus et duobus pissibus. 741
    SERM. CuII.---De uerbis Euangelii Marci uIII: Cum turba multa esset cum Iesu, etc. 743
    SERM. CuIII.---De muliere Cananea. 746
    SERM. CIX.---De fraterna correptione. 747
    SERM. CX.---De castitatis studio. 749
    SERM CXI.---Contra loquendi prauitatem. 751
    SERM. CXII.---De seruo centurionis in Euangelio. 753
    SERM. CXIII.---De eo quod scriptum est: uenite ad me omnes qui labo atis et onerati estis, Matth. XI. 735
    SERM. CXIu.---Super illa uerba Euangelii: Quis putas maior erit in regno celorum, Matth. XuIII. 756
    SERM. CXu.---De aduentu diuitum I. 739
    SERM. CXuI.---De aduentu diuitum II. Ibid.




TRACTATUS.
    TRACTATUS PRIMUS.---De Baptismo I. 771
    TRACT. II.---De Baptismo II. 775
    TRACT. III.---De Baptismo III. 777
    TRACT. Iu.---Contra Paganos. 781
    TRACT. u.---Contra Iudeos. 793
    TRACT. uI.---Expositiones de capitulis Euangeliorum. 807




APPENDIX.
    SERMONES. 849
    SERMO PRIMUS.---De Aduentu Domini. Ibid.
    SERM. II.---Item de Aduentu Domini. 845
    SERM. III.---De preparatione ad Domini Natiuitatem. 847
    SERM. Iu.---De Natale Domini. 849
    SERM. u.---Super illa uerba Matthei c. II: Defuncto Herode apparuit in somnis Ioseph in Aegypto, etc. 851
    SERM. uI.---In uigilia Pasche. 853
    SERM. uII.---De die dominice Ascensionis. Ibid.
    SERM. uIII.---De Pentecoste. 857
    SERM. IX.---De S. Ioanne Baptista I. 859
    SERM. X.---De S. Ioanne Baptista II. 863
    SERM. XI.---De Assumptione beate Marie uirginis I. 865
    SERM. XII.---De Assumptione beate Marie uirginis II. 867
    SERM. XIII.---In Natali SS. martyrum Nazarii et Celsi I. 869
    SERM. XIu.---In Natali eorumdem SS. martyrum II. 871
    SERM. Xu.---De S. uincentio Martyre. Ibid.
    SERM. XuI.---In Natali S. Laurentii. 872
    SERM. XuII.---De Salomone. 877
    SERM. XuIII.---In Dedicatione Ecclesie I. 879
    SERM. XIX.---In Dedicatione Ecclesie II. 883
    SERM. XX.---De S. Eusebio episcopo et martyre uercellensi I. 885
    SERM. XXI.---Item de S. Eusebio episcopo et martyre uercellensi II. 887
    SERM. XXII.---De S. Eusebio, et de Machabeis III. 889
    SERM. XXIII.---Item de S. Eusebio et de Machabeis Iu. 891
    SERM. XXIu.---De Natali unius confessoris pontificis. 893
    SERM. XXu.---In Dedicatione Ecclesie. 895
    SERM. XXuI.---De primitiis, et decimis. 901
    SERM. XXuII.---De hono e, et dilectione erga parentes, et de decimis. 903
    SERM. XXuIII.---De sancta Christi Resurrectione. 905
    SERM. XXIX.---In festiuitate S. Stephani Protomartyris. Ibid.
    SERM. XXX.---In festo Dedicationis Ecclesie. 907
    SERM. XXXI.---In Octaua S. Stephani. 913
    HOMILIAE. 915
    HOMILIA PRIMA---De his uerbis Euangelii: Cum audi set Ioannes in uinculis, etc. Ibid.
    HOMIL. II.---De his uerbis Euangelii S. Ioannis: In illo tempore nuptie facte sunt, etc. 917
    HOMIL. III.---Super hec uerba: Angelus Domini apparuit in somnis Ioseph, etc. 919
    EPISTOLAE. 921
    EPISTOLA PRIMA.---Ad amicum egrotum. Ibid.
    EPIST. II.---De uiro perfecto, ad amicum egrotum. 953




FINIS TOMI QUINQUAGESIMI SEPTIMI.

