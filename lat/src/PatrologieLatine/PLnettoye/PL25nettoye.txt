
TOMI QUINTUS ET SEXTUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXu.


S. HIERONYMI



TOMI QUINTUS ET SEXTUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume title page


S. EUSEBII HIERONYMI STRIDONENSIS PRESBYTERI



OPERA OMNIA,

POST MONACHORUM ORDINIS S. BENEDICTI E CONGREGATIONE S. MAURI SED POTISSIMUM IOANNIS MARTIANAEI HUIUS ORDINIS RECENSIONEM, DENUO AD MANUSCRIPTOS ROMANOS, AMBROSIANOS, uERONENSES ET MULTOS ALIOS, NEC NON AD OMNES EDITIONES GALLICANAS ET EXTERAS CASTIGATA, PLURIMIS ANTEA OMNINO INEDITIS MONUMENTIS, ALIISQUE S. DOCTORIS LUCUBRATIONIBUS SEORSIM TANTUM uULGATIS AUCTA, INNUMERIS NOTIS, OBSERuATIONIBUS, CORRECTIONIBUS ILLUSTRATA, STUDIO ET LABORE uALLARSII ET MAFFAEII uERONAE PRESBYTERORUM, OPERAM NAuANTIBUS ALIIS IN EADEM CIuITATE LITTERATIS uIRIS. EDITIO PARISIORUM NOuISSIMA EX SECUNDA AB IPSIS uERONENSIBUS EDITORIBUS CURIS POSTERIORIBUS ITA RECOGNITA, ATQUE EX RECENTIUS DETECTIS SIC DITATA UT PRAESENS EDITIO, AMPLITUDINE SOLA, CAETERIS OMISSIS EMENDATIONIBUS, PRAECEDENTES OMNES EDITIONES, ETIAM BENEDICTINAS, tertia parte seu triente materialiter superet, ACCURANTE ET AD ULTIMUM RECOGNOSCENTE I. P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMI QUINTUS ET SEXTUS.


uENIT APUD EDITOREM, IN uIA DICTA D'AMBIOSE, PRÈS LA BARRIÈRE D'ENFER, OU PETIT-MONTROUGE. 1845.


uolume title page


S. EUSEBII HIERONYMI STRIDONENSIS PRESBYTERI



OPERA OMNIA,

POST MONACHORUM ORDINIS S. BENEDICTI E CONGREGATIONE S. MAURI SED POTISSIMUM IOANNIS MARTIANAEI HUIUS ORDINIS RECENSIONEM, DENUO AD MANUSCRIPTOS ROMANOS, AMBROSIANOS, uERONENSES ET MULTOS ALIOS, NEC NON AD OMNES EDITIONES GALLICANAS ET EXTERAS CASTIGATA, PLURIMIS ANTEA OMNINO INEDITIS MONUMENTIS, ALIISQUE S. DOCTORIS LUCUBRATIONIBUS SEORSIM TANTUM uULGATIS AUCTA, INNUMERIS NOTIS, OBSERuATIONIBUS, CORRECTIONIBUS ILLUSTRATA, STUDIO ET LABORE uALLARSII ET MAFFAEII uERONAE PRESBYTERORUM, OPERAM NAuANTIBUS ALIIS IN EADEM CIuITATE LITTERATIS uIRIS. EDITIO PARISIORUM NOuISSIMA EX SECUNDA AB IPSIS uERONENSIBUS EDITORIBUS CURIS POSTERIORIBUS ITA RECOGNITA, ATQUE EX RECENTIUS DETECTIS SIC DITATA UT PRAESENS EDITIO, AMPLITUDINE SOLA, CAETERIS OMISSIS EMENDATIONIBUS, PRAECEDENTES OMNES EDITIONES, ETIAM BENEDICTINAS, tertia parte seu triente materialiter superet, ACCURANTE ET AD ULTIMUM RECOGNOSCENTE I. P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SEXTUS.


uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1845.


ELENCHUS OPERUM QUAE IN HOC uOLUMINE CONTINENTUR.


OPERUM HIERONYMI TOMUS u.
Cmmentaria in Ezechielem. 	Col. 15
Commentaria in Danielem. 	491
Translatio Homiliarum Origenis in Ieremiam et Ezechielem. 	584
In Lamentationes Ieremie tractatus. 	787



OPERUM HIERONYMI TOMUS uI.
Commentaria in Osee. 	809
Commentaria in Ielem. 	947
Commentaria in Amos. 	989
Commentaria in Abdiam. 	1097
Commentaria in Ionam. 	1117
Commentaria in Micheam. 	1151
Commentaria in Naum. 	1231
Commentaria in Abacuc. 	1273
Commentaria in Sophoniam. 	1337
Commentaria in Aggeum. 	1387
Commentaria in Zacariam. 	1415
Commentaria in Malachiam. 	1541
Defensio Eruditionis Hieronymiane aduersus Ioannem Clericum. 	1577




ELENCHUS OPERUM QUAE IN SEXTO OPERUM HIERONYMI TOMO CONTINENTUR.

    In Osee commentariorum libri tres.
    In Ielem liber unus.
    In Amos libri tres.
    In Abdiam liber unus.
    In Ionam liber unus.
    In Micheam libri duo.
    In Naum liber unus.
    In Abacuc libri duo.
    In Sophoniam liber unus.
    In Aggeum liber unus.
    In Zacariam libri tres.
    In Malachiam liber unus.






Main uolume text




[OPERA OMNIA HIERONYMI.]





PRAEFATIO.

Quintus exsuperat in Hieronymianorum partitione operum tomus iste, quem ex argumenti, quod propositum habet, ingenio, commentariorum scilicet in reliquos duos maiores prophetas, Ezechielem ac Danielem, in unum cum quarto compingere constitueram: fecissemque adeo, nisi et illius aucta uoluminis sub prelo materia in abnormem excresceret molem, et que maxime huic obtigit longe prolixior, eaque necessaria germanarum scriptionum, quibus uulgate antea editiones carebant, accessio dispertiri cegisset in duos. Hac autem de causa tantum abest, ut negotii aliquid facessisse lecturis uidear, quin potius multam inierim ab iis gratiam, quando et maior multo labor exantlandus, ut eorum studiis consuleretur, et ne qua sui etiamnum parte male mulctatus sanctissimus Pater subiret conspectus hominum, nichil non fuerit mihi otii impendendum atque opere. Nam illud quidem ex tota liquet collectionis huius economia, non id magis cure fuisse nobis, ut Hieronymianarum lucubrationum, totum ueluti orbem una complecteremur, quam ut alienis, iis tamen que abesse nullo eius lectionis ac dignitatis impendio poterant, onerari ne pateremur. Indicio ipse ille fuerit, qui eiusmodi scriptionibus abundat tertius tomus, a quo tamen inutilia quedam que Parisiensem editionem onerabant, amouimus: puta illud Hexaplorum Origenis specimen, que ut nichil fere ad Hieronymum, ita proprio opere duobus in folio tomis postmodum luculentissima prodiere: tum unum atque alterum de hebraicis Nominibus, non antea editum monimentum, quod latere in schedis nostris satius duximus, quam aliene farraginis molem accrescere. Que huic igitur tomo nunc primum accedunt, duodetriginta sunt homilie, quas ex Origenis Greco in Latinum S. Doctor conuertit: suntque explanationum in prophetas Ieremiam atque Ezechielem pars nobilissima, non ea tantum de causa, quod maximi Scripturarum interpretis studio adornantur Romanis auribus, ab eoque laudantur in suorummet operum catalogo: uerumetiam quod, iam deperdito maximam partem Greco Adamantii textu, ipse in Latino archetypi gloriam propemodum sole sustineant. Illas partim ab Huetii, partim a Genebrardi editione huc asciuimus: mirumque dictu est, in illo presertim editore, cuius et eruditionem suspicimus, et maxime delectamur ingenio, non eam in edendis Hieronymianis lucubrationibus diligentiam deprehendisse, que suam ut in ceteris fidem satis prestiterit, cum tot passim uitiis editio illa scateat, quorum ingentem uim nos eluimus, ut quo nunc pacto integritati pristine restituuntur, in publicum prodire uideri nunc primum possint. Distulimus uero illas in quintum usque tomum: tametsi priores quatuordecim, que Ieremie quedam capita prepostero confusoque ordine edisserunt, ad superiorem quartum pertinuissent. Causa differendi palmaris hec est, quod cum simul fuerint ab ipso sanctissimo interprete sub una tantum prefatione ad uincentium presbyterum singulari libello coniuncte, diuelli ab inuicem, siue a posterioribus totidem, que Ezechielem interpretantur, et ad hunc proprie tomum spectant, iure non poterant. Id cum summi uiri Erasmus atque Huetius minime attendissent, singularem hunc librum in duos temere diuidentes, multa, eaque a ueritate longius abhorrentia de prologo, quo homilie in Ieremiam male mulctarentur, opinati sunt. Atque ille quidem in censura librorum Origenis miratur primum quid rei sit, cur Hieronymus alias creber in prefationibus, nichil in homilias in Isaiam , tum hasce in Ieremiam fuerit prefatus. Suspicatus deinde est, prologum ab his sublatum, ad quos scripserat, postquam Origenis nomen factum est Romanis inuidiosum, et uerosimile sit, in eo Hieronymum magnifice predicasse Adamantii ingenium. Contra Huetius, singulis quidem libris Origenis a se expositis prologos pretexuisse Hieronymum, non diffitetur, cum id asserat Gennadius in Catalogo uirorum illustrium; at quos tractatibus in Isaiam et Ieremiam pretexuit, non de industria, sed casu et librariorum oscitantia censet sublatos: alioquin sublati quoque fuissent alii, quibus Origenem Prologis impense laudat, ut est ille ad Damasum homiliis in Canticum Canticorum prefixus, et iste alter ad homilias in Ezechielem. uerum sua utrumque splendide opinatio fallit; nam neque de industria, quod episcopus Abricensis  monet, neque, quod ipse autumat, casu et describentium incuria prefationes ille deperierunt. Nempe quam somniant prefixam homiliis in Isaiam, nusquam exstitit, nedum ab eo translatore concinnata est, quem fortasse Rufinum, Hieronymum certe non fuisse euicimus: euicimus autem cetera post argumenta, que in superioris prefatione tomi congessimus, ex hoc ipso, quod nullo homilie ille munite sint prologo. Exstat econtrario homiliarum in Ieremiam prefatio, hecque ipsa est, quam solis putant homiliis in Ezechielem prefigi, uerissime autem utrisque, scilicet et prioribus in Ieremiam una iunctis, sub unius libri nuncupatione, pretexitur ab ipso interprete. Que id nos docet prefationis eius non indiligens lectio: tum que sub una recensione fit in Catalogo uiginti octo homiliarum mentio, ut alia pretermittam rationum momenta, nullum reliquum faciunt dubitationi locum, doctorumque hominum, qui in aduersaria opinione uersantur, iudicium palam refellunt. Sed ut eo, quod ceptum est dici, reuertamur, cur ad quintum hunc tomum differrentur homilie iste, causa fuit insuper nobis ipsa scriptionis indoles: eius nempe, quam non suopte ingenio cudit Hieronymus, sed ab alio acceptam auctore, Adamantio uidelicet, adornare Latinis auribus ad aliena debuit uestigia: ipsamque ideo interpretationem decuit magis primigenium, ut ita dicam, S. Doctoris in eos prophetas commentariorum laborem pone sequi.

Ad Grecum quod pertinet aliquot ex his homiliarum textum  animus aliquando fuit hunc quoque e regione Latine interpretationis apponere: iamque nonnulla fuerant nobis ad eum siue emendatiorem, siue clariorem exhibendum animaduersa. uerum quod bono cepisse uidebamur consilio, cum manus operi fuit admouenda, meliore id sensimus pretermittendum. Enimuero cum sit Origenes in hisce tractatibus exigua pars ipse sui, et desiderium lectori magis, quam Hieronymo augeat dignitatem, illud operis, quod si integrum suppeteret, aut maiori saltem ex parte, commodo atque ornatui fuisset editioni nostre, nunc male mulctatum imperfectumque ut apponerem a me ipso impetrare non potui. Si obtinuissem, ipsarum duodecim, que sole supersunt in Greco, homiliarum inuertere ordinem oportebat. Nimirum Origenes supra quinque et quadraginta homilias in Ieremiam elimauerat, e quarum ingenti strue quatuordecim sibi delegit Latine refundendas Hieronymus, easque non ducto a prioribus initio, continenti serie, sed ut se queque obtulit, saltuatim ita est interpretatus, ut ne dicam Origeniano proposito, ne ipsius quidem Ieremie, quem enarrat, ordini consentaneus in uertendo fuerit. Ab ea que et penes Adamantium prima est, gradum ad postremas duas, decimam tertiam et quartam fecit: nescias enim quem secunda et tertia Hieronymiana locum teneant in Greco archetypo, in quo penitus desiderantur: quartam, que decime septime Origeniane respondet, post reliquas omnes recensuit. Exinde alie, que subsequuntur a quinta ad duodecimam, sin minus ad Greci exemplaris regulam, recta ad inuicem serie explicauit, tantum quod septime octauam preposuit. Seruandus autem in Latina editione nostra preposterus hic ordo erat, qui etsi paulo confusior, Hieronymianus est tamen, quod ipse minime diffitetur in prefatione: eoque debuit, quo institutus ab eo est, modo representari; nam sepe alibi ex sententia sua mauult non tam interpres audire, quam noui operis conditor. Demum non Adamantium nobis propositum est, sed Hieronymum recognoscere, atque abstinere, quoad fieri potest, alienis scriptis, ab ea enim que nunc aliquos uexat, inclarescendi per chartarum plaustra libidine, ingenium nostrum abhorret immane quantum.

Ut uero, quod nostrarum est partium, de singulis, que hoc tomo continentur, Hieronymi lucubrationibus quidpiam ex ordine prenotemus, Commentariorum in Ezechielem, qui primum obtinet locum, quatuordecim libri sunt. Iis adornandis, non unum aut alterum, sed quatuor ferme annos exegit Hieronymus, non quod alacri ad miraculum usque ingenio, tanti labor hic steterit, sed quod interpellato, minimeque continenti studio nunc hoc, nunc illud segmentum operis per interualla dictauerit. In ceptus labor uixdum absolutis in Isaiam Commentariis, anno uidelicet undecimo supra quadringentesimum; sed in ipso dictandi exordio, quod ipsemet causatur in prologo, et in epist. 126, ad Marcellinum et Anapsychiam, ita animo consternatus obstupuit subito nuntio de Pammachii et Marcelle morte, tum Occidentalium prouinciarum, et maxime urbis Romane uastatione, ut incepto abstinere, diuque  tacere compulsus sit. Ad eius anni finem, siue ad subsequentis initium iterum ab exordio ad tertium usque librum intermissum laborem repetiit, cum denuo, ut ipse ait modo laudata ad Marcellinum epistola: Hoc anno subitus impetus Barbarorum sic Aegypti limitem, Palestine, Phenicis, Syrie percucurrit instar torrentis cuncta secum trahens, ut uix eorum ipse manus potuerit euadere, nedum animum, quem fere desponderat, ad scribendum aduertere. Nihilosecius, lentescente per tempus dolore, maxime uero opus urgente Eustochio, lucratiuis, immo furtiuis noctium horis anni quadringentesimi decimi tertii, hyeme propinquante, quod ipse profitetur in septimi libri prefatione ad Nonum usque persecutus est, cum aliis subinde occupationibus de toto illuc orbe fugientium distineretur. Exinde qui subsequuntur ad finem usque operis, insequenti decimoquarto supra quadringentesimum ascribendos, nichil est dubium. Et uero sub initium Noni libri, Heraclianum Africe comitem NUPER penas luisse perfidie refert: que temporis nota satis manifesto designat priorem huiusce anni partem, quo Luciani u. cl. collega in consulatu Heraclianus fuit, et sub Augustum mensem, Nouarum, ut Prosper ait, in Africa rerum reus honorem amisit et uitam. Duos uero postremos libros, qui uisionem edisserunt templi, cum ad eam partem delubri peruenisset, in qua Sancta Sanctorum, ac Thymiamatis Altare describitur, se maluisse parumper intermittere, datis ad uirginem Demetriadem litteris profitetur, ut, quod ipse ait, De Altari transiret ad Altare. Eam porro epistolam, que in nostra recensione locum obtinet 130, ad huncce annum quadringentesimum decimumquartum pertinere, certis argumentis suo loco ostendimus.

Hisce commentariis septennio prior est, qui ad Scripturarum seriem subsequitur, in Danielem singularis liber, cui annum tribuimus quadringentesimum septimum. Cum nempe animum ad eum scribendum appulit sanctus doctor, iam  duodecim prophetas minores exposuerat, fueratque adeo annum quadringentesimum sextum pretergressus, cuius postreme parti postrema item ex illis explanatio, que est in Amos, ex ipsa sexti consulatus Arcadii Augusti et Anitii Probi notatione certo certius affigitur. Rursus annum anteuertebat quadringentesimum octauum, cuius mense Augusto Stilichonis patrata est interfectio. Calumniabantur autem Hieronymiane glorie inuidi homines, suggillatum ab eo barbarum Romani exercitus ducem, cum in explanatione magne illius statue, quam per uisum Nabuchodonosor uiderat, de pedibus ferro, testaque ex luto compactis mysterium exponens, in eo dixit Romanum significari imperium: Sicut enim in principio nichil Romano imperio fortius et durius fuit, ita in fine rerum nichil imbecillius: quando et in bellis ciuilibus, et aduersum diuersas nationes aliarum gentium barbararum indigemus auxilio. Quam postea maleuolorum suspicionem purgans undecimi in Isaiam libri prefatione: Non sic, inquit, adulandum est principibus, ut sacrarum Scripturarum ueritas negligatur: nec generalis disputatio unius persone  iniuria est; que cum benigno meorum studio caretur, Dei iudicio repente sublata est. Omnino igitur quando illa excudi calumnia potuit, atque adeo postquam in Danielem commentarii in uulgus editi sunt, aduiuebat Stilicho, primasque obtinebat Romanarum uirium: quem opinari minime par est, simulatque illa expositio, ad uulgi aures deuenisse e uiuis sublatum; quin potius non ita parum intercessisse temporis, quo et sanctus Pater ab iniquis obseruari, calumnioseque traduci, atque ex aduerso a sui studiosis benigne excipi, bonamque in partem posset exponi. Ex hoc temporis interuallo rerumque serie planissime colligas, ipsum opus, quod diximus, ita ad annum pertinere quadringentesimum septimum, ut uix potuerit subsequentis priorem partem attigisse.

Duodetriginta homiliarum, que nunc primum accedunt, quamquam, ut diximus, singularis est liber, non una tamen planeque eadem est etas, siue non uno ille tempore, eodemque impetu ex Greco Origenis textu refuse sunt in Latinum. Cum igitur in suorum ipse operum catalogo sanctus interpres sub una omnes recensione ponit: In Ieremiam, inquiens, et in Ezechielem Homilias Origenis uiginti octo, quas de Greco in Latinum uerti, ita accipiendus meo quidem iudicio est, ut cum editionis celebritate, non cum Romano sermone cultuque donate sunt, notet. Priores enim quatuordecim, siue que Ieremiam interpretantur, Latinas multo antea fecerat, quam reliquis in Ezechielem manum admoueret; cuius rei locuples ipse testis accedit, in eo quem huic translationi prefixit ad uincentium Prologo:  Post quatuordecim, inquit, Homilias in Ieremiam, quas IAMPRIDEM confuso ordine interpretatus sum, et has quatuordecim in Ezechielem per interualla dictaui. Iam uero quo tempore utrasque simul una iunxerit, emiseritque uno libro, ex eo licet intelligere, quem in laudato Catalogo locum tenent. Nempe hinc Eusebiani Chronici interpretationem, inde epistolam in nostra recensione 18, ad Damasum, de Seraphim, medie interiacent: cumque prior illa e duabus istis lucubrationibus ad annum trecentesimum octogesimum certissime spectet, altera ad insequentis medium, ut suis locis probatum est: nichil iam laborandum, ut certo scias, quo temporis ipse interuallo circumscribantur, ita tamen ut uelis ad trecentesimum octogesimum primum propius accedere. Numquam profecto assentiaris cl. Tillemontio, qui posteriores quatuordecim in Ezechielem ad annum usque trecentesimum octogesimum sextum differt. Hoc illi satis infirma ratio persuasit, quod in huiusmet libri prefatione Origenem uocet sanctus doctor, hominem iuxta Didymi uidentis sententiam alterum post apostolos Ecclesiarum magistrum: laudari enim abs Hieronymo Didymum, eumque uidentem dici ante hunc annum, quo illum de ore nouerit Alexandrie, neutiquam potuisse arbitratus est. Non erat uero tanti istec facienda coniectura, cui et tota Hieronymianarum scriptionum series, et quod rei caput est, ipsius met sanctissimi interpretis testimonium ea, qua continenter suos libros in Catalogo ad temporis recenset prerogatiuam, ratione aduersatur.





S. EUSEBII HIERONYMI STRIDONENSIS PRESBYTERI COMMENTARIORUM IN EZECHIELEM [a 1Kb] PROPHETAM LIBRI QUATUORDECIM. 



LIBER PRIMUS.

 1-2 Finitis in Isaiam decem et octo Explanationum uoluminibus, ad Ezechiel, quod tibi, et sancte memorie matri tue Paule, o uirgo Christi Eustochium, sepe pollicitus sum, transire cupiebam, et extremam, ut dicitur, manum operi imponere prophetali: et ecce subito mors mihi Pammachii atque Marcelle, Romane urbis obsidio, multorumque fratrum et sororum dormitio nuntiata est. Atque ita consternatus obstupui, ut nichil aliud diebus ac noctibus nisi de salute omnium cogitarem: meque in captiuitate sanctorum putarem esse captiuum, nec possem prius ora reserare, nisi aliquid certius discerem: dum inter spem et desperationem sollicitus  pendeo, aliorumque 3-4 malis me crucio. Postquam uero clarissimum terrarum omnium lumen exstinctum est, immo Romani imperii truncatum caput: et, ut uerius dicam, in una Urbe totus orbis interiit, obmutui et humiliatus sum, et silui a bonis, et dolor meus renouatus est: concaluit cor meum intra me, et in meditatione mea exarsit ignis : nec putaui illam sententiam negligendam: Musica in luctu importuna narratio . uerum quia et tu indesinenter hoc flagitas, et magno uulneri cicatrix paulatim obducitur: [b 1Kb] Scorpiusque inter Enceladum et [c 1Kb] Porphyrionem Trinacrie humo premitur, et Hydra multorum capitum contra nos  aliquando sibilare cessauit: datumque tempus, quo non hereticorum respondere insidiis, sed Scripturarum expositioni incumbere debeamus, aggrediar Ezechiel prophetam, cuius difficultatem Hebreorum probat traditio. Nam nisi quis apud eos etatem sacerdotalis ministerii, id est, tricesimum annum impleuerit, nec principia Geneseos, nec Canticum Canticorum, nec huius uoluminis exordium et finem legere permittitur, ut ad perfectam scientiam, et mysticos intellectus, plenum humane nature tempus accedat. Quod opus si per Domini misericordiam ad calcem usque perduxero, transibo ad Ieremiam, qui in Lamentationibus suis, sub typo Ierusalem quatuor plagas mundi, quadruplici plangit alphabeto.

  Et factum est in tricesimo anno, in quarto, in quinta mensis. Tricesimus annus non, ut plerique estimant, etatis prophete dicitur, nec [a 1Kb] Iubilei, qui est annus remissionis; sed a duodecimo anno Iosie regis Iuda, quando inuentus est liber Deuteronomii in templo Dei, usque ad quintum captiuitatis annum Ioachin cognomento Iechonie, qui cum matre ductus est in Babylonem, et cum Daniele tribusque pueris, et Ezechiel  quando stillauit ira Dei super Ierusalem . Secundum anagogen uero prefiguratur Dominus atque Saluator, qui tringinta annos natus uenit ad baptismum , que in homine perfecta  etas est. Unde et in Numerorum uolumine iuxta Hebreos, non, ut in LXX continetur, a uicesimo [b 1Kb] quinto etatis anno, sed a tricesimo incipiunt sacerdotes in tabernaculo ministrare . In quod signum precessit et Ioseph, quando in Aegypto esurienti populo frumenta largitus est , et Ioannes Baptista uenit ad fluenta Iordanis, predicauitque baptismum penitentie . Quodque 5 scriptum est, in quarto, pendente sententia, subauditur mense. Statim enim sequitur, in quinta mensis. Quod ut manifestius fieret, supra addidere Septuaginta.

 Cum essem in medio captiuorum iuxta fluuium Chobar, aperti sunt celi, et uidi uisiones Dei in quinta mensis: ipse est annus quintus transmigrationis  regis Ioachin. Captiuum sedisse populum super flumina Babylonis, Dauid prophetat in spiritu: Super flumina Babylonis ibi sedimus et fleuimus . Chobar autem, aut nomen est fluminis, aut certe, iuxta interpretationem suam, [c 1Kb] qua in graue uertitur, Tygrim significat et Euphratem, et omnia magna et grauissima flumina que in terra Chaldeorum esse perhibentur. Apertosque celos non diuisione firmamenti, sed fide credentis intellige: eo quod celestia sint illi reserata mysteria. Unde et in baptismate Saluatoris, quando Spiritus sanctus in specie columbe descendit super eum, apertos celos legimus , quibus reseratis, panduntur uisiones Dei: non una uisio, sed plures, dicente Domino per Prophetam: Ego uisiones [d 9Kb] multiplicabo, et in manibus  Prophetarum assimilatus sum . Iste sunt uisiones quas omnis Ezechielis prophetia contexuit. Significantiusque iuxta Hebreos et ceteros Interpretes transmigratio dicitur Ioachin, et non captiuitas, quod LXX transtulerunt. Non enim captus urbe superata; sed uoluntate se tradens, ductus est in Babylonem. Igitur Ioachin, id est, Iechonie dicatur prima transmigratio: Sedecie autem secunda uel extrema captiuitas.

 Factum est uerbum Domini ad Ezechiel filium Buzi, sacerdotem, in terra Chaldeorum, secus flumen Chobar. Et Danieli et Ezechieli, qui in Babylone erant iuxta flumina, futurorum sacramenta panduntur super aquas, immo in aquis purissimis, ut baptismatis potentia monstraretur. Alioquin et apostolus  Paulus quando ab Anania lotus in Domino est, tegentibus prius oculos eius squamis, caruit cecitate . Et in Genesi, prima que uiuerent, de aquis egressa sunt. Illud quoque intelligendum, quod in tricesimo etatis sue anno Dominus 6 ad baptisma uenerit: in quarto mense, qui apud nos uocatur Ianuarius, et est in anni primus exordio, preter Nisan mensem nouorum, in quo Pascha celebratur. Apud Orientales enim populos, post collectionem frugum, et torcularia, quando decime deferebantur in templum, October erat primus mensis, et Ianuarius quartus. Quintam autem diem mensis adiungit, ut significet baptisma, in quo aperti sunt Christo celi, et Epiphaniorum dies hucusque uenerabilis est, non ut quidam [e 1Kb] putant Natalis in carne, tunc enim  absconditus est, et non apparuit. Quod huic tempori congruit, quando dictum est: Hic est Filius meus dilectus, in quo mihi complacui . Porro Buzi in linguam nostram uertitur, spretus atque contemptus: Ezechiel, roboratus a Deo. Quod sic Domino coaptabitur, ut dicamus Creatorem mundi, qui Pater est Saluatoris, ab omnibus hereticis sperni atque contemni, qui uetus non recipiunt Testamentum. Nec mirum robustum Dei esse Dominum: cum ipse sit Dei uirtus Deique sapientia.

Et facta est super eum ibi manus Domini. LXX: Et facta est super me manus Domini. Ut cernere uisiones Dei et intelligere possimus, manu et fortitudine Dei super nos opus est . In qua manu et brachio eductus est populus Isrel de Aegypto; cuius fortitudinis  partem etiam Magi intellexerunt dicentes: Digitus Dei est . Et Saluator in Euangelio: Si ego in digito Dei eiicio demonia . Pro quo in altero Euangelio scriptum est: Si ego in spiritu Dei eiicio demonia .

 Et uidi, et ecce uentus turbinis ueniebat ab Aquilone, et nubes magna, et ignis inuoluens, et splendor in circuitu eius. Et de medio eius quasi species electri, id est, de medio ignis. LXX: Et uidi, et ecce spiritus auferens  ueniebat ab Aquilone, et nubes magna in eo, et ignis micans, et splendor in circuitu eius. Et in medio eius quasi uisio electri in medio ignis ÷ et splendor in eo **. In consolationem populi transmigrantis, et reuelationem sententie Dei, propheta uidet maximam 7 uisionem. In  cuius interpretatione omnes synagoge Iudeorum mute sunt, ultra hominem esse dicentium, et de hac, et de edificatione templi, quod in ultimo prophetie huius scribitur, aliquid uelle conari. Nos autem que a maioribus accepimus, et iuxta modum ingenioli nostri, spiritualibus spiritualia comparantes, suspicari magis possumus quam explanare, beniuolis credemus fidisque [Al. fidelibusque] lectoribus, ueniam deprecantes, ut temeritati, immo fidei nescienti mensuram suam, faueant magis quam irascantur. Ac primum sciendum, spiritum auferentem, siue attollentem, quem nos iuxta Aquilam interpretati sumus, uentum turbinis, et iuxta Symmachum et Theodotionem flatum ac spiritum tempestatis, ab aliis in bonam, ab aliis in contrariam partem accipi. uerbum enim  Hebraicum RUA [Figure: [Hebrew Text] 1Kb] pro locorum qualitate, uel spiritus, uel anima, uel uentus accipitur. Spiritus, ut ibi: Emitte spiritum tuum et creabuntur . Anima: Egredietur spiritus eius et reuertetur in terram suam . uentus: In spiritu [a 1Kb] uiolento conteres naues Tharsis . Et alibi: Ignis et sulphur, et spiritus procellarum, pars calicis eorum . Qui uentum et flatum tempestatis legunt, hoc sentiunt: iram et furorem Dei uenire ab [b 1Kb] Aquilone, hoc est Nabuchodonosor, et Ierusalem post sex annos huius uisionis esse capiendam. Cernitur  enim uisio quinto anno transmigrationis regis Ioachin, qui et Sedecie regnanti in Ierusalem quintus erat, quem legimus post sex similiter annos, id est, anno undecimo imperii sui, urbe capta, ductum in Babylonem. His ergo qui habitabant prope flumen [c 1Kb] Chobar, et sponte se regi tradiderant, reuelatur quod benefecerint obedire sententie Dei. In breui enim et Iudeam prouinciam, et urbem Ierusalem esse capiendam. Quodque nubes magna describitur, intelligamus eam imbres euersionum super Iudeam, pluuiasque allisionum portare. Et inuolutus ignis monstrat uentura supplicia, et captiuitatis mala. Splendorque in circuitu eius significat Dei aperta iudicia. Qui autem in contrariam partem sentiunt, hoc est, bonam, spiritum auferentem, siue 8 extollentem,  Spiritum sanctum intelligunt, qui auferat ab hominibus uitia atque peccata, siue iacentes attollat ad sublimia, faciatque recedere ab Aquilone uento frigidissimo, a quo exardescunt mala super omnem terram ; et in Ieremia, olla illa terribilis a facie Aquilonis accenditur . Nubem quoque magnam ad personam Christi referunt, qui uenit in Aegyptum huius seculi super nubem leuem: magnamque proprie dici ad comparationem minorum, prophetarum uidelicet, et apostolorum omniumque sanctorum, de quibus scriptum est: Et ueritas tua usque ad nubes ; et: Mandabo nubibus ne pluant super Isrel imbrem ; et alibi: Nubes puluis pedum eius ; et iterum: Nubes et caligo in circuitu illius . Ignem quoque micantem et splendorem in circuitu eius, iuxta illud accipi quod scriptum est: Deus ignis consumens est . Ad quem mittendum super terram Saluator uenisse se dicit, et in nobis omnibusque credentibus ardere desiderat ; qui cum terrorem peccatoribus inferat atque supplicia, tamen splendore rutilet, et lumine ac fulgore sit plenus. Idcirco nos excoquens, ut puris atque purgatis tribuat letiora.

 Et in medio eius similitudo quatuor animalium, et hic aspectus eorum: similitudo hominis in eis. Quodque sequitur, Et splendor in eo, obelo prenotandum est. Nisi addidisset Scriptura, dicens: Id est, de medio ignis, propter ambiguitatem uerbi errare poteramus, ut putaremus speciem, uel uisionem  electri esse in medio uenti, uel spiritus. Ergo hoc sentiendum, quod in medio ignis et tormentorum Dei, electri similitudo sit, quod est auro argentoque pretiosius; ut post iudicium atque tormenta, que patientibus tristia uidentur et dura, pretiosior electri fulgor appareat, dum prouidentia Dei omnia gubernantur, et que putatur pena, medicina est.

 Et in medio eius similitudo quatuor animalium, et hic aspectus eorum: similitudo hominis in eis. In medio eius, subauditur quidem, electri: sed melius ut ignem intelligamus, qui credentibus lumen,  incredulis supplicium est. In huius ergo ignis medio erat 9 similitudo quatuor animalium, similitudo, non natura; quatuorque animalium que postea dicuntur quadriformia, una similitudo est hominis, ut omnia in mundo rationabilia demonstrentur: Faciamus enim, inquit, hominem ad imaginem et similitudinem nostram . Imago autem et similitudo Dei non est corporis forma, sed mentis: descripta ad similitudinem uere imaginis Christi, qui est imago Dei inuisibilis. He rationales creature in quatuor uersantur locis, siue propter quatuor cardines mundi, quibus orbis includitur, siue propter quatuor loca, celestium, terrestrium, et infernorum, et supercelestium, de quibus et Paulus apostolus loquitur: Ut in nomine Iesu omne genu flectatur, celestium,  terrestrium, et infernorum . De tribus, Pauli testimonium est. uideamus et quartum. Laudate Dominum, celi celorum, et [a 1Kb] aqua que super celos est, laudet nomen Domini , Rursumque ab Apostolo alia dicuntur celestia, et alia supercelestia .

 Quatuor facies uni, et quatuor penne uni, et pedes eorum pedes recti, et planta pedis eorum quasi planta pedis uituli, et scintille quasi aspectus eris candentis. Et manus hominis sub pennis eorum in quatuor partibus. LXX: Et quatuor facies uni, et quatuor ale uni, et crura eorum recta, et pennati pedes eorum. Et scintille quasi fulgurans eramentum, et leues penne eorum, et manus hominis sub pennis eorum in quatuor partibus eorum. De quatuor animalibus, quorum  aspectus erat similitudo hominis , de scintillis quoque eris splendore rutilantibus, et de leuibus pennis eorum, quod in Hebraico non habetur, de manu quoque hominis sub alis eorum in quatuor partes, et reliquis que propheticus sermo describit, conabimur quid nobis uideatur dicere, cum opiniones singulorum breuiter strinxerimus. Quidam quatuor Euangelia, quos nos quoque in proemio commentariorum Matthei secuti 10 sumus, horum animalium putant nominibus designari: Matthei, quod quasi hominem descripserit: Liber generationis Iesu  Christi, filii Dauid, filii Abraham. Leonis, ad Marcum referunt: Initium Euangelii Iesu Christi Filii Dei, sicut scriptum est in Isaia propheta: uox clamantis in deserto, Parate uiam Domini: rectas facite semitas eius . uituli, ad Luce Euangelium, quod a Zacarie incipit sacerdotio. Aquile, ad Ioannis exordium, qui ad excelsum euolans cepit: In principio erat uerbum, et uerbum erat apud Deum, et Deus erat uerbum. Super quo quid nobis uideretur, in supradicto opere diximus, pleniusque in Apocalypsi  Ioannis  horum animantium species ac nomina referuntur ad quatuor Euangelia [Al. Euangelistas]. Quibus quomodo possit omnium animalium descriptio coaptari, tentabimus suo loco dicere. Alii uero qui philosophorum stultam sequuntur sapientiam, duo hemispheria in duobus templi Cherubim, nos et Antipodas, quasi supinos et cadentes homines suspicantur. Plerique, iuxta Platonem, rationale anime, et irascitiuum, et concupiscitiuum, quod ille et et uocat, ad hominem, et leonem ac uitulum referunt: rationem et cognitionem, et mentem, et consilium, eamdemque uirtutem atque sapientiam in cerebri arce ponentes: feritatem uero et iracundiam atque uiolentiam in leone, que consistat in felle. Porro libidinem,  luxuriam, et omnium uoluptatum cupidinem in iecore, id est, in uitulo qui terre operibus hereat. Quartamque ponunt que super hec et extra hec tria est, quam Greci uocant , que scintilla conscientie in [b 1Kb] Cain quoque pectore, postquam eiectus est de paradiso, non extinguitur, et qua uicti uoluptatibus, uel furore, ipsaque interdum rationis decepti similitudine, nos peccare sentimus. Quam proprie Aquile deputant, non se miscentem tribus, sed tria errantia corrigentem, quam in Scripturis interdum uocari legimus spiritum, qui interpellat pro nobis gemitibus inenarrabilibus . Nemo enim scit ea que hominis sunt, nisi spiritus qui in eo est . Quem et Paulus ad Thessalonicenses 11 scribens, cum anima et corpore seruari  integrum deprecatur . Et tamen hanc quoque ipsam conscientiam, iuxta illud quod in Prouerbiis scriptum est: Impius cum uenerit in profundum peccatorum, contemnit : cernimus precipitari apud quosdam et suum locum amittere, qui ne pudorem quidem et uerecundiam habent in delictis, et merentur audire: Facies meretricis facta est tibi, noluisti [Al. nescis] erubescere . Hanc igitur quadrigam in aurige modum Deus regit, et incompositis currentem gradibus refrenat, docilemque facit, et suo parere cogit imperio. Quam disputationem partium anime, id est, hominis, qui minor mundus ab iisdem philosophis appellatur, etiam nos attingemus. Sunt qui simpliciter in quatuor animalibus, iuxta Hippocratis sententiam,  quatuor arbitrantur elementa mundi monstrari, de quibus constant omnia: ignem, erem, aquam, terram. Que quomodo sibi misceantur, et cum singula sint, sibi iuncta uideantur, inuicemque se tangant, et in una persona animantium quatuor species habeant ac figuras, non est propositi operis. Quatuor quoque rotas de terrenis ad sublimia consurgentes, singulis et quadriformibus iunctas animalibus, uel eorumdem elementorum commixtionem estimant, uel quatuor temporum circulum, qui  ternis conficitur mensibus, annumque uertentem, qui ab eo [a 1Kb] quod semper uertatur et in se redeat, nomen acceperit. De quibus pulchre uno uersiculo dictum est:

uer, estas, autumnus, hyems, et mensis, et annus.
Quodque dicitur: Erat rota in rota, annum in anno significari putant. De quo alius peta :

Atque in se sua per uestigia uoluitur annus.
Firmamenti etiam similitudinem crystallo comparatam, celum hoc quod suspicimus intelligi uolunt: sub quo uoluuntur et transeunt quatuor animantia. Thronumque coloris sapphiri, et sedentem desuper hominem sub humana similitudine, imperium cuncta regentis omniaque habentis sub pedibus suis, omnipotentie  Dei describi autumant; dicique ad extremum: Hec uisio similitudinis glorie Dei: per que quasi per picturam quamdam et 12 imaginem, prouidentiam demonstrari. Quodque pedes animantium recti esse dicantur, et planta pedis uituli, seu rotunda, terrena queque ad celestia subuolare, et omnibus angulis amputatis, rotunditatem sequi, que omnium figurarum pulcherrima est. Scintillas rutilantes, cuncta plena luminis indicare, et manus hominis sub pennis tam ipsius hominis, quam leonis, et uituli, et aquile: ut ratio cuncta sustentet, ac de humilitate terrena ad celestia subleuet. Hec et ad Euangelia et ad cuncta que supra posuimus referre possumus. Audisse me memini quatuor perturbationes, de quibus plenissime Cicero in Tusculanis  disputat, gaudii, egritudinis, cupidinis et timoris, quorum duo presentia, duo futura sunt, per quatuor significari animalia, de quibus et uirgilius breuiter :

Hinc metuunt, cupiuntque, dolent, gaudentque:
que regi debeant ratione, et potentia Dei; quibusque opposite sint, immo imposite, uirtutes quatuor, Prudentia, Iustitia, Fortitudo, Temperantia, ut harum gubernentur arbitrio. Que quomodo uultibus hominis, leonis, uitulique et aquile coaptentur, omnino tacuerunt. Super quibus idem philosophus et orator in tribus ad filium officiorum libris disputat. Legi et cuiusdam Catine, quem Syri , id est, acutum et ingeniosum, uocant, breuem disputatiunculam,  putantis castrorum ordinem duodecim tribuum describi in solitudine, ad Orientem et Occidentem, Septentrionem et Meridiem, que sibi inuicem, et caritate, et consanguinitate sociantur, et hoc esse rotam in rota, que ducantur a spiritu, et nube protegantur in eremo, et columna ignis illuminentur in nocte; nec reuertantur in Aegyptum, sed semper ad terram repromissionis ire festinent. Electri autem in medio similitudinem, interpretatur Sancta sanctorum, faciemque hominis refert ad totum Isrel; leonis ad regale sceptrum Iude; uituli  ad sacerdotalem et leuiticam tribum: extra que sit facies aquile, uindicta et ultio Dei de celo cuncta prospiciens, et que parata sit laniare peccantem, de qua et in Osee dicatur: Sicut aquila super domum 13 Dei , id est, templum. Et in hoc eodem propheta , aquilam magnam magnarum alarum et unguium, que habeat ductum intrandi in Libanum, Nabuchodonosor intelligi, quem et nunc significet esse uenturum, ac super huiuscemodi quadrigam instar aurige sedere Deum, et facienda, uel non facienda precipere. Hoc autem, inquit, populo dicitur, qui in Babylone uersatur, quod si Deo colla subiecerit, ipsiusque paruerit retinaculis, rursum eius mereatur auxilium, et terram quam amiserat, recipiat.

  Et facies er pennas per quatuor partes habebant: iuncteque erant penne eius [uulg. eorum], alterius ad alterum. Non reuertebantur cum incederent: sed unumquodque ante faciem suam gradiebatur. Iuncta sibi sunt Euangelia herentque mutuo, et in toto orbe uolitantia huc illucque discurrunt: nec habent finem uolatus, nec aliquando superantur et recedunt, sed semper ad ulteriora procedunt. Un de et Paulus dicit: Preteritorum obliuiscens, et in futurum me extendens . Hoc idem et de uirtutibus animi possumus dicere, et de uolatu temporum, commixtioneque elementorum, quod preterita relinquentes, semper ad priora festinent. Quod autem tempora labantur et fugiant, breui uersiculo demonstratur :

 Sed fugit interea, fugit irreparabile tempus.
Et in carmine lyrico :

Heu, heu, fugaces, Posthume, Posthume,
   Labuntur anni!

 Similitudo autem uultus eorum, facies hominis, et facies leonis a dextris ipsorum quatuor: facies autem bouis a sinistris ipsorum quatuor: et facies aquile desuper [uulg. silet desuper] ipsorum quatuor. Facies principia dicit Euangeliorum, e quibus homo et leo, hoc est, natiuitas Christi, et prophete uox tonantis in eremo dextras partes tenent. uituli autem, id est, uictimarum et sacerdoti Iudeorum, in sinistris est: quod abolitum transiuit ad sacerdotium spirituale, de quo dictum est: Tu es sacerdos in eternum secundum ordinem Melchisedech ; ita dumtaxat,  ut omnia sibi hereant, unoque [b 1Kb] corpore censeantur. Aquila autem, que et super natiuitatem et super prophetiam est, que Domini expletur aduentu, et super sacerdotium quod preteriit, 14 et extra hec omnia est, de natiuitate referens spirituali, quomodo Pater in Filio, et Filius in Patre sit. De qua rectissime dicitur: Generationem eius quis enarrabit ? Ista sunt iuxta Apocalypsim , ut ante iam diximus, quatuor animalia plena oculis ante et retro, quorum unum animal simile leoni, et secundum simile uitulo, et tertium  habere faciem quasi hominis, et quartum simile aquile uolantis. Ibique dicuntur in modum Seraphim senas habere alas, duabus faciem, et duabus pedes operientia, duabus autem uolantia, et nec in die nec in nocte cessantia atque dicentia: Sanctus, sanctus, sanctus Dominus, Deus omnipotens, qui erat, et qui est, et qui uenturus est .

 Et facies eorum et penne eorum extente desuper, due penne singulorum iungebantur, et due tegebant corpora eorum. Et supra diximus iuncta sibi esse Euangelia et tempora, et omnes rationales creaturas, quatuorque uirtutes, ita ut qui una caruerit, omnibus careat. Quodque due extente sunt, et in altum se eleuant, predicationem celestem significat, et omnia ad Dei tendere maiestatem.  Due autem quibus teguntur corpora, humana excluditur scientia, nec perfectus prebetur intuitus, dicente Apostolo: Ex parte cognoscimus, et ex parte prophetamus. Cum autem uenerit quod perfectum est, destruentur ea que ex parte sunt .

 Et unumquodque coram facie sua gradiebatur. Ubi erant impetus spiritus, illuc gradiebantur, nec reuertebantur, cum ambularent. Qui aratri stiuam tenet, non debet respicere post tergum , nec imitari uxorem Loth , ne incidat in plagam Deuteronomii , et pereat insanabili, quo cecidit et Heli, quia uitio filiorum offenderat Deum : quanto magis quatuor animalia que plena erant lumine atque pennata, que sequuntur Spiritum sanctum precedentem:  que ita per orbem uolitant, et se ad excelsa sustollunt, ut corpora sua protegant pennis historie, nec nobis aspectum tribuant pleniorem? Quod autem secundo dicitur: Non reuertebantur cum incederent, utriusque instrumenti indicat sacramentum, quod in quatuor istis animantibus, et Lex, et Euangelium ad futura festinent; 15 et numquam retro motum accipiant.

 Et similitudo animalium, et [uulg. absque et] aspectus eorum quasi carbonum ignis ardentium, et quasi aspectus lampadarum. Hec erat uisio discurrens in medio animalium, splendor ignis, et de igne fulgur egrediens. Et animalia ibant et reuertebantur in similitudinem fulguris coruscantis. LXX: Et in medio animalium uisio, sicut carbonum ignis ardentium,  sicut facies lampadarum discurrentium in medio animalium; et splendor ignis, et de igne egrediebatur quasi fulgur. Quodque sequitur: Et animalia currebant et reuertebantur quasi species bezec, de editione Theodotionis in Septuaginta additum est: qui, ne contra priores duas sententias propheta dicere uideretur, hoc quod putabant esse contrarium, id est, et animalia currebant et reuertebantur, silendum putauerunt, ne legenti scandalum faceret. Melius est autem in diuinis libris transferre quod dictum est, licet non intelligas quare dictum sit, quam auferre quod nescias. Alioquin et multa alia que ineffabilia sunt, et humanus animus capere non potest, hac licentia delebuntur. Nos autem hoc dicimus, quod quomodo in Prouerbiis  in eodem loco scriptum est: Ne respondeas stulto secundum stultitiam suam, ne similis fias ; et rursum ponitur quod nobis uidetur esse contrarium: Responde stulto secundum stultitiam suam, ne sibi sapiens esse uideatur; et utrumque pro temporum et personarum diuersitate concordat, dum et stultus contemnitur, quia non recipit sapientiam; et stulta superbia alia decutitur stultitia, iuxta quod et Apostolus dicit: Factus sum insipiens, uos me cegistis : ita et in hoc loco debere nos querere, quare supra secundo dictum sit: Non reuertebantur animalia cum incederent; et nunc semel, animalia currebant et reuertebantur. Essetque questio nisi sequeretur, in similitudinem fulguris coruscantis: quod Hebraico sermone dicitur BEZEC, , et interpretatus  est Symmachus, quasi species radii fulguris. Quomodo igitur crebris micat ignibus ether; et in ictu oculi atque momento discurrunt fulgura et reuertuntur, non amittentia matricem, et, ut ita dicam, fontem ignis atque materiam: ita et hec animalia cum inoffenso pergant pede, ad priora festinant. Sin autem conati 16 suo aliquid obsitum uiderint, non tam reuertuntur, quam contrahunt se, extendenda rursum, et prebitura lumen quod parumper absconderant, ut dent seruis cibaria in tempore suo, nec tribuant sanctum canibus, nec mittant margaritas ante porcos . Unde et Paulus dicit: Lac uobis potum dedi, non escam, necdum enim capere poteratis . Electioque Iude, et Saulis unctio non arguunt Deum ignorantie  futurorum, sed presentium monstrant esse iudicem . Unde et Apostolis precipitur, ut si indignam domum salutatione perspexerint, excutiant prius pedes; et pax quam domui dederant, reuertatur ad eos. Carbones autem ignis ardentis et lampades in medio animalium discurrentes, de illo loco interpretate sunt Isaie: Et comedet ignis sicut fenum materiam, et sanctificabo eos in igne ardente . De quibus et alibi scriptum est: Cadent super eos carbones ignis . Et contra labia dolosa, in alio psalmo dicitur: Quod detur tibi aut quid apponatur tibi ad linguam dolosam? Sagitte potentis acute, cum carbonibus desolatoriis . Et in alio loco: Habes carbones ignis, sedebis supra eos: hi erunt tibi in adiutorium . Quamcumque creaturam aspexerimus, fulgurat Dei notitiam, dum ex creaturis Creator agnoscitur. De medioque animantium splendor ignis, et fulgur egreditur. Si enim Euangelia sibi colliseris, in medio littere uilisque historie, Spiritus sancti sacramenta reperies.

 Cumque aspicerem animalia, apparuit rota una super terram iuxta animalia habentia [uulg. habens] quatuor facies. Et aspectus rotarum, et opus earum, quasi uisio maris, et una similitudo ipsarum quatuor, et aspectus earum et opera, quasi sit rota in medio rote. Per quatuor partes earum euntes ibant, et non reuertebantur cum ambularent. Statura quoque erat rotis, et altitudo, et horribilis aspectus, et  totum corpus plenum oculis in circuitu ipsarum quatuor. LXX: Et uidi, et ecce rota una super terram sequens animalia quatuor. Et aspectus rotarum, et factura earum, quasi species tharsis. Et similitudo in quatuor: et opus earum sicut solet esse rota in rota. In quatuor partes earum ambulabant, et non reuertebantur, cum ambularent. Et dorsa earum, et altitudo erat eis. Et uidi eas, et dorsa earum plena oculis in circuitu ipsarum quatuor. Hucusque quatuor animantium que 17 quaternas habebant facies, pictura describitur, sequentium spiritum, et nubem, que erat in medio spiritus, nunc per singula animalia singule ponuntur rote, que non erant iuncte animantibus, sed sequebantur ea. Siue una rota apparuit super terram, que, diuisa per quatuor, tot habebat facies,  quot animalia sequebatur. Tantaque similitudo erat rotarum quatuor sequentium animalia quatuor, ut una rota uerissime crederetur. Opusque earum erat atque factura, quasi uisio tharsis, quam nos in mare uertimus. Aquila [a 16Kb] hyacinthum posuit; qui lapis celi habet similitudinem. Aspectusque earum erat quasi rota in rota, ut non unam rotam crederes, sed alteram alteri copulatam. Per quatuor partes ibant, et non trahebantur, nec reuertebantur retrorsum. Qui enim fieri poterat, ut reuerterentur, cum sequerentur animalia, que semper ad priora se tenderent? Statura quoque rotarum et altitudo tanta erat, ut miraculum udentibus faceret. Totumque corpus et dorsa erant plena lucis in circuitu, ut nullum membrorum aspiceres quod oculos luminis non haberet: qualemque  describunt fabule petarum Argum fuisse centoculum siue multorum oculorum, quem Iuno in pauum uertit ob negligentem custodiam, ut quod miraculum est conditoris Dei, hoc condemnatio esset inulti adulterii. Omnia celestia, et terrestria, et quidquid sub humanam cadit intelligentiam, Solis rotis uoluitur. Solis annuum circulum, per singulos menses luna decurrit. Lucifer qui ipse uesper est, dum ad Orientem, et ad Occidentem rutilus micat, et noctis tenebras paruo temperat lumine, duobus annis eumdem conficit cursum: aliaque astra quatuor que uocantur errantia, et quidquid fulget in celo, segetum quoque et arborum, herbarumque uarietates per quatuor tempora suis currunt rotis, nichilque aspicimus quod ante non fuerit. Gyrans gyrando uadit spiritus,  et in circulos suos reuertitur. Omnes torrentes uadunt in mare, et mare non ad impletur . Quare? quia ad fontes 18 suos de matrice abysso reuertuntur. Euangeliorum autem, id est, quatuor animalium que spirant, uiuunt, intelligunt, si quis rotam cursumque consideret, in breui tempore uidebit mundum esse completum sermone Apostolico. Rota quoque in rota, uel duorum iunctura Testamentorum  est, quod indicat scala Iacob , et forceps Isaie , et gladius bis acutus: uel Euangelia sibi coherentia, quorum cursus et statura tendit ad celum, paululumque quid attingit in terra, et semper properans, ad excelsa festinat. De quibus et alibi dicitur: Lapides sancti uoluuntur super terrant ; ex quibus edificatur celestis Ierusalem. Hoc ipsum puto significare et illud quod in psalmo canitur: uox tonitrui tui in rota . Et alibi: Que inflammat rotam natiuitatis . Que testimonia, quem sensum in suis locis habeant, non huius est temporis. Totum autem corpus et dorsa plena oculis approbabit, qui uiderit nichil esse in Euangeliis quod non luceat, et splendore suo mundum illuminet, ut etiam que parua  putantur et uilia, Spiritus sancti fulgeant maiestate.

 Cumque ambularent animalia, ambulabant pariter et rote iuxta ea. Et cum eleuarentur animalia de terra, eleuabantur simul et rote. Quocumque ibat spiritus, illuc eunte spiritu, et rote pariter leuabantur, sequentes eum; spiritus enim uite erat in rotis. Cum euntibus ibant, et cum stantibus stabant: et cum eleuatis a terra, pariter eleuabantur et rote sequentes ea: quia spiritus uite erat in rotis. Quatuor animalia spiritum sequebantur, et nubem que erat in spiritu. Rursumque rote cum animalia sequerentur eleuantia se de terra, nequaquam animalia, sed spiritum sequebantur, ut ostenderent propriam uoluntatem: quia spiritus uite erat in rotis. Tria autem et in animalibus et in rotis pariter  indicantur, cum starent, cum ambularent, cum eleuarentur, que et animalia, et rote in commune faciebant. Neque enim stantibus animalibus rote poterant ambulare, nec ambulantibus super terram animalibus, eleuare se rote, 19 sed quorum una erat actio, una erat et requies, et cursus, et eleuatio. Secundoque dicitur, quia spiritus uite erat in rotis: ut nequaquam uas aliquid arbitremur rotarum, [b 1Kb] quas in carpentis plaustrorum rhedarumque et curruum aspicimus, sed animantia, immo super animantia. Animalis enim homo non percipit ea que spiritus sunt. Iste ergo rote, in quibus erat spiritus uite, omnia ordine faciunt atque mensura, habentque cum animalibus concordiam, sequentes ea, et per ea Spiritum sanctum;  immo mediis pretermissis, sancti Spiritus societate gaudentes. Que omnia iuxta priorem intelligentiam, uarie interpretationi prudens lector poterit coaptare.

 Et similitudo super caput animalium firmamenti quasi aspectus crystalli horribilis, et extenti super capita eorum desuper. Sub firmamento autem penne eorum recte alterius ad alterum. Unumquodque  duabus alis uelabat corpus suum, et alterum similiter uelabatur. Et audiebam sonum alarum, quasi sonum aquarum multarum, quasi sonum sublimis Dei. Cum ambularent, quasi sonus erat multitudinis, ut sonus castrorum, cumque starent, demittebantur penne eorum. Nam cum fieret uox supra firmamentum quod erat super caput eorum, stabant et submittebant alas suas. Et super firmamentum quod erat imminens capiti eorum, quasi aspectus lapidis sapphiri, similitudo throni, et super similitudinem throni, similitudo quasi aspectus hominis desuper. Ubi nos posuimus, penne eorum recte, et quasi sonum, uel uocem sublimis Dei, LXX transtulerunt, ale eorum extente et uolantes; et quasi uocem fortis: quod in Hebraico dicitur SADDAI . Multaque et in hoc, et in aliis capitulis  ab eis pretermissa sunt, que ob longitudinem ponere supersedi. Quod autem nos manifestius interpretati sumus, alterius ad alterum: unumquodque duabus alis uelabat corpus suum, et alterum similiter uelabatur, pro quo in Hebreo scriptum est, mulieris ad sororem suam, uir duabus alis uelabat corpus suum, et uir uelabatur similiter: ideo post mulierem uirum posuit in persona eadem, ne sexum in celestibus putaremus: cum in uno atque eodem iuxta proprietatem Hebraicam, idem et uir et mulier appellatur. uidetur autem super 20 quatuor animalia et rotas totidem, similitudo firmamenti, quod nos appellamus celum, habens speciem crystalli, quod est purissimum, et ex aquis mundis atque lucentibus, nimio frigore [a 1Kb] concrescere dicitur: intantum  ut etiam gelu constricta aqua, Greco sermone nominetur. Decebat autem in superioribus esse eximiam puritatem, que cuncta protegat, id est, rationales sapientesque uirtutes, et quatuor temporum cursum, et mundi plagas, et rerum omnium ordinem, et Euangelicam predicationem, que ex parte intelligitur, et ex parte uelatur. uoxque auditur alarum uolantium, quasi uox aquarum multarum, que iuxta Apocalypsim Ioannis  populos significant, paulatimque proficiens dicitur quasi uox castrorum, et quasi uox sublimis Dei, quod Hebraice appellatur SADDAI, et iuxta LXX, uox uerbi; ut uniuersa que predicantur in mundo, uocem Filii Dei esse credamus. Stantibus autem animalibus, demittebantur ale eorum. uocem  enim Dei Omnipotentis resonantem in celestibus ferre non poterant, sed stabant, et mirabantur; et silentio suo, Dei potentiam demonstrabant, qui sedebat super firmamentum. Quod firmamentum his qui deorsum erant, habebat similitudinem crystalli: his autem qui supra, instar lapidis sapphiri uidebatur. Que similitudo sapphiri, thronus erat eius qui sedebat in similitudinem hominis. Ex quo intelligimus, et firmamentum, et crystallum, et sapphirum, et hominem in similitudine, non in ueritate monstrari. Hominem autem Deum Patrem debere intelligi multa docent testimonia. E quibus illud est in  Euangelio: Homo quidam plantauit uineam, et locauit eam agricolis . Et post paulum: Misit seruos, et super omnes filium suum . Rursumque: Homo quidam fecit nuptias filio suo . Non quod filius excludatur a regno, de quo scripsit Isaias: uidi Dominum sedentem super thronum excelsum et eleuatum . Et Ioannes: Hec autem, inquit, dixit Isaias, quoniam [Al. quando] uidit gloriam Filii Dei ; sed quod in Patre regnet et Filius. Omnia enim Filii Patris sunt, qui est imago Dei Patris inuisibilis . Nam et in Daniele Deus Pater sedens inducitur , 21 et offertur ei Filius hominis, ut accipiat regnum. Et in Apocalypsi Ioannis, eadem de Filio scribuntur . Et  ad pugnam primi martyris Stephani, cernitur stans ad dexteram Patris. De quo canitur in psalmo: Dixit Dominus Domino meo: Sede ad dexteram meam. Donec ponam inimicos tuos scabellum pedum tuorum . Sicut autem crystallo purissima queque atque lucentia in celestibus demonstrantur, que nostrum oculatum corpus illuminant: sic in sapphiro, id est, in throno Dei, et super firmamentum quod celum accipimus, abscondita atque secreta et incomprehensibilia Dei sacramenta monstrantur: Qui posuit tenebras latibulum suum , et in nube uidetur et in caligine. Unde et in Exodo scribitur: Et sub pedibus Dei erat quasi opus [b 1Kb] lateris sapphiri, et sicut species firmamenti celi mundissimi . Unde et sponsa pulchritudinem  sponsi describit in Cantico: uenter eius quasi tabula eburnea super lapidem sapphirum . Et in Ioannis Apocalypsi primum fundamentum iaspidis, secundum sapphiri scribitur . Et in rationali pontificis, in uersu et ordine lapidum singulorum, secundus ordo carbunculum habet, et sapphirum, et iaspidem . De quibus ex parte lapidibus, in Isaie Explanationibus diximus.

 Et uidi quasi speciem electri, uelut aspectum ignis intrinsecus eius per circuitum a lumbis eius et desuper. Et a lumbis eius usque deorsum, uidi quasi speciem ignis splendentis in circuitu, uelut aspectum arcus cum fuerit in nube in die pluuie. Hic erat aspectus splendoris per gyrum. Hec uisio similitudinis  glorie Domini. Similitudo hominis qui sedebat super similitudinem throni, qui thronus habebat similitudinem lapidis sapphiri, a lumbis et desuper, electro comparatur. Quod electrum, et intrinsecus et extrinsecus habebat quasi ignis aspectum. A lumbis uero et deorsum ignis erat resplendens in circuitu; ut ostenderet ea, que supra lumbos sunt, ubi sensus uersatur et ratio, non indigere igne nec flammis, sed pretiosissimo metallo, et purissimo. Ea uero que a lumbis deorsum, ubi coitus, ubi generatio, ubi incentiua uitiorum purgatione 22 indigere flammarum, ut cum purgata fuerint, habeant  sicut arcus similitudinem, que uulgo Iris dicitur, cum fuerit in nube in die pluuie. Iris enim que in sancta Scriptura uocatur arcus, et in Apocalypsi Ioannis eodem nomine Iris dicitur , nisi in pluuia, et in aquosa nube non potest apparere, diuersorum colorum, et pulcherrimorum, et sensim in alios transeuntium. Unde et peta :

Mille rapit uarios aduersa luce colores.
Sed et morem uulgi sequens idem peta: Cum bibit, inquit, arcus. Ex quo significat numquam arcum apparere, nisi in nube et in aquis. Hic arcus signum est clementie, et testamenti Dei, quod fecit cum hominibus: ut quando apparuerit in nube, sciamus nos, secundum antiquitatis exemplum, nequaquam  perituros esse diluuio . Ex quo ostenditur post penas atque supplicia, et purgationem peccatorum, futuram misericordiam, dumtaxat in his qui Deum meruerint uidere regnantem. Unde dicitur: Hic erat aspectus splendoris per gyrum. Per gyrum Dei, uel throni, uel omnium que perspecta sunt. Et hec uisio glorie similitudinis Dei: non quo gloriam Domini uiderit, sed similitudinem glorie eius. uisio autem omnis hec est: Spiritus eleuans, et nubes magna, et quatuor animalia, et rote totidem sequentes animalia, et spiritum, que sub firmamento Dei esse meruerunt. Que postquam eleuata sunt, et audierunt uocem quasi aquarum multarum, et quasi uerbi sublimis Dei, uocemque castrorum et exercitus, demiserunt alas, et stuporem  silentio demonstrarunt: apparuitque sedens super similitudinem sapphiri quasi similitudo hominis, qui a lumbis supra habebat speciem electri, et a lumbis deorsum speciem ignis in circuitu. Post quem terrorem datur signum misericordie; uelut aspectus arcus cum fuerit in nube in die pluuie. De hac uisione prolixius diximus quia et obscura est, et a multis uarie exponitur. In reliquis quantum fieri potest absque damno sensuum, propter magnitudinem uoluminis breuitati studebimus.

 23 Et uidi, et cecidi in faciem meam, et audiui uocem loquentis. Non est elatus uisionum magnitudine, sed conscientia fragilitatis humane procidit in faciem suam. Unde et apostolus Paulus post ascensionem celi et paradisi, et auditionem  uerborum ineffabilium, datum sibi dicit angelum Satane, qui se colaphizet, ne extolleretur . Et Abraham cecidit in faciem, postquam audiuit sermones Dei. Et tamen quia non peccato, sed humilitate corruerat, a Domino subleuatur, et uerba eius iubetur audire . Sciendum quoque, quod aliud sit in faciem cadere, aliud retrorsum. Abraham, postquam audiuit de natiuitate Isaac, cecidit in faciem, et risit . Heli autem, qui peccauerat, retrorsum cecidit. Et de Dan in Genesi scriptum est: Fiat Dan coluber in semita, mordens plantam equi, et cadet eques retrorsum, salutem expectans Dei . Quia enim ad morsum colubri ceciderat ex equo, propterea  Saluatoris exspectat aduentum. Et in Euangelio secundum Ioannem, qui ad comprehendendum uenerant Dominum, postquam ille respondit: Ego sum, ceciderunt retrorsum in terram ; sermonem eius, qui Moysi dixerat: uade, dic filiis Isrel: Qui est, misit me ad uos , minime sustinentes.

Et dixit ad me: Fili hominis, sta super pedes tuos, et loquar tibi [uulg. tecum]. Iacens sermonem Dei audire non poterat, sed audit cum Moyse: Tu uero hic sta mecum . Quod et Daniel sibi accidisse commemorat .

 Et ingressus est in me spiritus, postquam locutus est mihi, et statuit me supra pedes meos. Et audiui loquentem ad me, et dicentem: Fili hominis.  LXX: Et uenit ad me spiritus, et assumpsit me, et eleuauit, et statuit me super pedes meos: et audiui eum loquentem ad me, et dixit mihi: Fili hominis. Preceperat prophete sermo diuinus et iusserat: Sta super pedes tuos ; sed sine auxilio Dei et aduentu Spiritus sancti stare non poterat: propterea ingreditur in eum, siue assumit et suscitat, ut firmo sit gradu, et possit dicere: Statuit supra petram pedes meos . Nullumque peccatorem stantem legimus, sed ad sanctos dicitur: State ergo succincti lumbos uestros. Peccator autem illud Deuteronomii 24 meretur audire: Non erit stabile uestigium pedis tui . Crebro ad Ezechiel dicitur: Fili hominis , et ad Daniel raro: quorum uterque in persona eius  qui dixerat: Filius autem hominis non habet ubi caput suum reclinet, captiuum populum consolatur, et retrahit ad penitentiam.

 Mitto ego te ad filios Isrel, ad gentes apostatrices, que recesserunt a me. Ipsi et patres eorum preuaricati sunt pactum meum usque ad diem hanc. Nequaquam populum Dei Isrel, sed gentes apostatrices uocat eos, qui a Domino recesserunt, non solum patres, sed et filii. Nec peccato patrum filii uiderentur obnoxii; sed ut par et patrum et filiorum esset impietas. Porro quod LXX transtulerunt, irritantes me, siue in amaritudinem conuertentes, illud significat, quod Deus benignus et dulcis natura nostris uitiis mutetur in amaritudinem. Sicut enim sanctis dicitur: Gustate et uidete quoniam  suauis est Dominus ; sic peccatores eum amarum sentiunt. Unde et Apostolus bonitatem et seueritatem Dei super sanctos et peccatores refert . Et de peccatoribus qui iacebant, scriptum est: Dominus erigit elisos, Dominus diligit iustos, Dominus soluit compeditos . Sanctis uero stantibus premia pollicetur.

 Et filii dura facie, et indomabili corde sunt, ad quos ego mitto te. Hoc in LXX non habetur. Magneque clementie est ad tales Deum mittere, nec desperare eorum salutem; et confidentie prophetalis, quod ad tales quoque ire non timeat. Indomabili autem corde, et dura facie, iuxta illud debemus accipere quod peccatori dicitur: Neruus ferreus  collum tuum, et frons tua enea . Qui et in consequentibus arguuntur cordis lapidei, quod Deus euulsurum esse se dicit, et pro illo carneum redditurum: ut mollitie sua, Dei precepta suscipiat.

 Et dices ad eos: Hec dicit Dominus Deus: Si forte uel ipsi audiant, et si forte quiescant: quoniam domus exasperans est, et scient quia propheta fuerit in medio eorum. Simile quid in Ieremia scriptum est: Si forte audiant et agant penitentiam . Et in Euangelio: Forsitan filium meum uerebuntur . Loquitur autem hec Deus ambigentis affectu, [a 1Kb] ut liberum hominis monstret 25 arbitrium, ne prescientia futurorum mali uel boni immutabile faciat quod Deus futurum nouerit.  Non enim quia ille uentura cognoscit, necesse est nos facere quod ille presciuit: sed quod nos propria uoluntate sumus facturi, ille nouit futurum quasi Deus.

 Tu ergo, fili hominis, non timeas eos, neque [uulg. ne] sermones eorum metuas, quoniam increduli et subuersores sunt tecum. LXX: Et tu, fili hominis, non timeas eos, nec a facie eorum formides: quoniam insanient, et congregabuntur contra te in circuitu. Licet dura ceruice sint, et corde indomabili, tamen mea sunt fortiora precepta. Nec te putes esse deceptum, si mittaris ad eos qui te loquentem non audiant. Ecce predico tibi quod insaniant, et congregentur aduersum te, et circumdent te, nullum tibi effugium relinquentes. Hoc autem  facient, quia increduli sunt, et Dei imperia contemnentes.

Et cum scorpionibus habitas. uerba eorum ne timeas, et uultus eorum ne formides, quia domus exasperans est. Qui possint ferire, qui arcuato percutere uulnere, et aculeo fistulato, ut eadem plaga et cutem aperiat, et uenena diffundat. Unusquisque pro moribus suis sortitur uocabulum. Scribis et Phariseis dicitur: Generatio uiperarum . Et de Herode qui uersipellis erat: Ite et dicite uulpi huic . Et pseudoprophete in hoc eodem Propheta uulpibus comparantur. Et nunc corde indomabili scorpiones esse dicuntur. Unde et in Euangelio legimus: Omnes qui ante me uenerunt, fuerunt fures et latrones, et non audierunt eos oues  . Et quomodo oues perdite domus Isrel audierunt aduersarios? Ex quo ostenditur, eos qui audierint fures et latrones, ouium uocabulum perdidisse, et alia assumpsisse nomina, ut non quasi oues perierint, sed quasi uipere, uulpes et scorpiones.

 Et loqueris uerba mea ad eos: si forte audiant, et timeant, [b 9Kb] uel quiescant, quoniam irritatores sunt. Tu autem, fili hominis, audi quod ego loquor  [uulg. quecumque loquor] ad te. Non ergo cessandum, licet mali sint, quibus loquimur; quin secundum Apostolum , opportune, importune uerbum Dei predicemus, quia potest 26 fieri, ut et durus corrigatur ad mollitiem, et qui obediens est, mutata uoluntate non audiat.

Noli esse exasperans, sicut domus exasperatrix est. Semel diximus exasperationem, siue irritationem, Septuaginta amaritudinem ponere. Quod ergo dicit, hoc est: Non debes eos imitari, ad quos corrigendos mitteris, ne peccatum simile similem mereatur et penam.

Aperi os tuum, et comede que ego do tibi. Dignum te, inquit, prebe sermonibus meis, et cibum suscipe spiritualem, ut quomodo in Euangelio dicitur: Qui  habet aures audiendi, audiat ; et hic dicatur: Qui habet apertum os ad comedendum, comedat. Unde et Psalmiste Dominus loquitur: Aperi os tuum, et implebo illud . Et ille respondit: Os meum aperui, et attraxi spiritum . Et apostolus Paulus, qui habebat in se thesauros sapientie et scientie, et in quo Christus Dominus loquebatur, scribit Corinthiis: Os meum apertum est ad uos, o Corinthii . Et de Saluatore Mattheus refert: Aperiens os suum, docebat discipulos .

Et uidi, et ecce manus missa ad me. Pro manu missa, extentam Septuaginta transtulerunt. Que mittitur et extenditur ad eos, qui beneficia consequuntur. Contrahitur autem ab his quibus loquitur per  prophetam: Numquid abbreuiata et contracta est manus Domini ? Et in Psalmo: Ut quid auertis manum tuam, et dexteram tuam de medio sinu tuo in finem ? Denique extendit in passione pennas suas, suscepitque discipulos, et portauit illos in humeris suis, et locutus est: Tota die expandi manus meas ad populum non credentem , ut congregaret filios Isrel, sicut gallina congregat pullos sub alas suas: et extensione manuum Moysi, Isrel superat Amalec .

 In qua erat inuolutus liber, et expandit illum coram me, et [uulg. qui] erat scriptus intus et foris: scripteque erant in eo lamentationes, et carmen, et ue. Et dixit ad me: Fili hominis, quodcumque inueneris, comede. Pro inuoluto libro, Septuaginta  capitulum libri transtulerunt. In manu Domini sedenti super thronum, que missa est et extenta. De quo et in Psalmis dicitur: In capitulo libri scriptum est de me . Capitulum 27 intelligamus exordium. Iste liber inuolutus atque signatus, scriptusque intus et foris, uel ante et post, tante difficultatis fuit, ut nullus potuerit neque in celo, neque in terra, neque subtus terram aperire illum et legere, nisi solus leo de tribu Iuda, radix Dauid  et Iesse, quem Ioannes in Apocalypsi deuorasse se dixit , non totum, sed in capitulo, id est, in principio. Neque enim fieri potest, ut humana natura totos libri huius thesauros deuoret. Et expandit illum coram propheta, et legendum cognoscendumque prebuit, qui in Isaia populo non eredenti dicitur esse signatus . Usque hodie enim uelamen Iudeis in ueteri positum est Testamento. Scriptusque erat ante et retro; de futuris et de preteritis. uel certe foris, in historie littera, intus, intelligentia spirituali, de qua et Psalmista: Omnis, inquit, gloria filie regis ab intus . Scripteque erant in eo tam intus quam foris lamentationes, et carmen, et ue. Lamentationes, de his qui ad penitentiam prouocantur, sicut Samuel  et Apostolus Paulus plangebant atque lugebant Saul et Corinthios, quos saluare cupiebant . Carmen super his, qui Dei digni sunt testimonio, et quibus Psalmista precipit: Cantate Domino canticum nouum . Porro ue super illis qui penitus desperantur, et cum uenerint in profundum peccatorum, contemnunt .

 Comede uolumen istud, et uade [uulg. uadens], loquere filiis [uulg. ad filios] Isrel. Nisi ante comederimus apertum uolumen, docere non possumus filios Isrel. Denique et Dauid postquam ipse misericordiam consecutus est: Docebo, inquit, iniquos uias tuas, et impii ad te conuertentur .

  Et aperui os meum, et cibauit me uolumine illo. Et dixit ad me: Fili hominis. Ego, inquit, aperui os meum, quia mihi dictum est: Aperi os tuum, et comede. Et, aperto ore, Dominus largitus est cibos; ut initia uoluntatis in nobis sint, et perfectionem beatitudinis a Domino consequamur. Non est enim uolentis neque currentis, sed miserentis Dei . Attamen et uelle et currere, nostri arbitrii est. Pro aperui, Septuaginta transtulerunt, aperuit, ut 28 subaudiatur Deus: quia ipse et aperuit os prophete, et cibauit eum.

 uenter tuus comedet; et uiscera tua complebuntur uolumine illo, quod ego do tibi. LXX: Os tuum comedet, et uenter tuus implebitur capitulo isto tibi dato. Principia lectionis, et simplicis historie,  esus uoluminis est. Quando uero assidua meditatione in memorie thesauro librum Domini condiderimus, impletur spiritualiter uenter noster, et saturantur uiscera, ut habeamus cum apostolo Paulo uiscera misericordie , et impleatur ille uenter, de quo Ieremias loquitur: uentrem meum, uentrem meum ego doleo: et sensus cordis mei conturbant me .

Et comedi illud, et factum est in ore meo sicut mel dulce. Loquitur et Dauid: Quam dulcia gutturi meo  eloquia tua, super mel ori meo . Et alibi: Iudicia Domini uera, [a 1Kb] desiderabilia super aurum et lapidem pretiosum multum; et dulciora super mel et fauum . Et Samson fauum mellis in ore leonis inuenit ; et Dominus post resurrectionem partem assi piscis comedit et fauum . Et in Prouerbiis de ape dicitur, quamquam hoc Hebrea non habeant exemplaria: uade ad apem, et disce quomodo operatrix sit, et opus suum castum faciat: cuius laboribus reges et imperiti pro sanitate abutuntur : quod operati sunt Moyses et prophete, et euangeliste, et apostoli; ut quicumque rex fieret, cuius cor in manu Dei est, dulcibus fruatur cibis. Qui uero simplex et absque serpentis astutia habet innocentiam  columbarum, simplici fide credat atque saluetur: quia ubique insidie sunt, et sepe diabolus transfigurat se in angelum lucis : melque distillat de labiis mulieris meretricis, dulcia repromittens ut uenena interserat .

 Et dixit ad me: Fili hominis, uade et ingredere [in uulg. non est et ingredere] ad domum Isrel, et loqueris uerba mea ad eos. Cui dicitur: uade et ingredere ad domum Isrel, ostenditur non fuisse cum populo peccatore; licet in eisdem uideretur super flumen Chobar finibus commorari. Scriptum est enim: Et ego eram in medio transmigrationis iuxta flumen Chobar. Separata enim erat prophete conuersatio, et iniquorum offendebatur aspectu. Hoc idem faciebat et Moyses , procul a  castris multitudinis figens tabernaculum: 29 quod cum fuisset ingressus, descendebat columna nubis, et stabat ante ostium tabernaculi.

 Non enim ad populum profundi sermonis, et difficilis [uulg. ignote] lingue tu mitteris, ad domum Isrel, neque ad populos multos, [b 1Kb] et ignoti sermonis, quorum non possis audire sermonem. Et si ad illos mitterem te, ipsi audirent te. Quoniam illi ad te nolunt uenire, tu perge ad eos. Non enim habent sani opus medico, sed male habentes . Neque potes dicere: Non possum loqui ad eos, quia lingue alterius sunt, et inuicem nobis barbari sumus, nec mutuum possumus audire sermonem. Quid loquar de uno populo? Si ad diuersas te mitterem nationes, tamen auctoritas et potentia mea omnem  difficultatem uinceret. Atque utinam tempus instaret, quod ad omnes missurus sum nationes, quo et linguarum daturus sum gratias, ut predicent apostoli mei, et totum mundum a diuersitate linguarum, una fide meo subdant iugo; facilius illi audirent, qui profundi sunt altique sermonis, et nichil habent de leuitate Iudaica, sed graui et solido ingrediuntur pede, et cum ignote sint lingue, note fidei sunt. Unde sequitur: Et si ad illos mitterem te, ipsi audirent te. Denique postea misit, et omnes pariter crediderunt.  Unde Paulus et Barnabas loquuntur ad Iudeos [Al. eos]: uobis quidem oportuerat predicari uerbum Dei: sed quia noluistis suscipere sermonem, ecce conuertimur ad gentes . Et de centurione dicitur: Neque in Isrel tantam fidem inueni .

 Domus autem Isrel nolunt audire te, quia nolunt audire me. Omnis quippe domus Isrel attrita fronte est et duro corde. Ne contristeris, ait, si te audire noluerint. Idcirco te non audient: quia me audire contemnent: iuxta quod et Saluator aiebat: Qui uos non recipit, me non recipit . In quo aperte liberum monstratur arbitrium. Et due redduntur cause, quare non audiant: quia peruerse, inquit, sunt uoluntatis, et attrita fronte, siue, ut  Septuaginta uerterunt, contentiosi sunt: et subauditur, quod sepe ad salutem prouocati, noluerunt audire.

 Ecce dedi faciem tuam ualentiorem faciebus eorum, et frontem tuam duriorem 30 frontibus eorum. Ut adamantem, et ut silicem dedi faciem tuam. Ne timeas eos, neque metuas a facie eorum, quia domus exasperans est. Et dixit ad me. Domus Isrel attrite frontis est, et procacis audacie, et duro sic corde, ut scorpionibus comparetur. Ideo dedi tibi uultum durissimum, et frontem que nullo pudore superetur. Ex quo discimus, interdum gratie esse Dei impudentie resistere, et cum [a 1Kb] res poposcerit, frontem fronte concutere. Hoc autem tribuitur, ne nostra uerecundia et humanus pudor pertimescat  insidias emulorum.

 Fili hominis, omnes sermones meos quos loquar ad te, assume in cor tuum, et auribus audi. Iste est cibus uoluminis, et hec sunt uerba quibus pro diuersitate audientium, uel lamenta, uel carmen, uel ue hominibus loquitur [Al. loquimur]. Et tamen notandum, quod ante sermones Dei in nostro corde condendi sunt audiendique et intelligendi diligentius; et sic ad populum proferendi.

 uade, ingredere ad transmigrationem , ad filios populi tui, et loqueris ad eos, et dices eis: Hec dicit Dominus Deus: si forte audiant et quiescant: Et Dominus noster uenit ad populum Iudeorum, mittente Patre, ut predicaret captiuis remissionem, et impleretur in eo quod scriptum  est: Ascendens in altum, captiuam duxit captiuitatem: dedit dona hominibus .

 Et assumpsit me spiritus, et audiui post me uocem commotionis magne: Benedicta gloria Domini de loco suo. Deus de quo scriptum est: Assumens mansuetos Dominus , ipse assumpsit et prophetam, qui non erat in carne, sed in spiritu, et ambulans in spiritu, carnis opera non implebat: spiritus enim Dei erat in eo. Quamobrem et terrena contemnens rapitur a spiritu, et audit post se uocem commotionis magne, preteritorum obliuiscens, et in futurum se extendens, ut inimicorum insidias  post tergum relinqueret. Tale quid et in Exodo legimus , quando Pharao et omnis exercitus eius persequebatur Isrel, et angelus in columna nubis deseruit priora castrorum; uenitque post tergum, et tota nocte stetit inter Isrel et Aegyptios: 31 ut, perterritis aduersariis, audiret Isrel: Benedicta gloria Domini de loco suo. Locus autem Domini est omnis in quibus hospitium inuenit. Aut certe Filius locus est Patris, sicut et Pater locus est filii, dicente Domino Saluatore: Ego in Patre, et Pater in me . Hoc idem significat et Micheas: Ecce Dominus egredietur de loco suo, et descendet super excelsa terre, et commouebuntur montes subter eum, et ualles tabescent sicut cera a facie ignis, et sicut aqua que defertur in preceps  . Descendente enim Domino Saluatore, et proficiscente de Patre, excelsa terre montesque commoti sunt, et inferiora uallium liquefacta. Potest locus esse gloria Domini, et lux inaccessibilis, de qua Apostolus loquitur: Qui solus habet immortalitatem, et lucem habitat inaccessibilem . Quando preterita iudicia Domini animo reuoluimus, audimus uocem post tergum commotionis magne. Quando futura corde meditamur, auditur uox de prioribus, et ex his que ante sunt.

 Et uocem alarum animalium percutientium alteram ad alteram, et uocem rotarum sequentium animalia, et uocem commotionis magne. Pro eo quod subauditur, iuxta Hebraicum: audiui post me uocem commotionis magne, et audiui uocem alarum  animantium, et uocem rotarum, addidere LXX: Et uidi uocem alarum animalium percutientium alteram ad alteram, et reliqua iuxta illud quod in Exodo legitur: Et uidebat omnis populus uocem Dei : ut uocem que ueniebat post tergum, audierit propheta: que autem ante se erat, uiderit. Sed melius et uerius est, auditam uocem intellexisse, quam uisam, tam alarum percutientium se mutuo, quam rotarum, de quibus supra diximus, et commotionis magne que Dei iram super Isrel populum uenturam esse monstrabat.

uers. 14. Spiritus quoque leuauit me, et assumpsit me, et abii amarus in indignatione spiritus mei. LXX: Et spiritus eleuauit me, et suscepit me, et abii sublimis in impetu spiritus mei. Postquam eleuatus a spiritu  est, et assumptus ab eo, tunc in indignatione et in amaritudine spiritus sui abiit quo ferebatur, intelligens indignationem Dei, et quid significaret uisio, mente pertractans. 32 Siue sublimis ipso spiritus sui impetu ferebatur, cupiens ire quo Dominus imperabat. Spiritum autem eius, non Spiritum sanctum, sed spiritum hominis intelligamus, de quo in multis locis dicitur, ut in Isaia: De nocte consurgit spiritus meus ad te, Deus . Transferturque propheta  in spiritu, sed in ipso corpore, quod et de Abacuc iuxta Theodotionem legimus .

  Manus enim Domini erat mecum confortans me. Et ueni ad transmigrationem ad aceruum nouarum frugum, ad eos qui habitabant iuxta flumen Chobar. Et sedi ubi illi sedebant, et mansi ibi septem diebus merens in medio eorum. LXX: Et manus Domini facta est super me fortis, et intraui ad captiuitatem sublimis. Et circuiui habitantes super fluuium Chobar, qui erant ibi: Et sedi ibi septem diebus conuersans in medio eorum. Pro eo quod nos uertimus, aceruum nouarum frugum, Aquila, Symmachus, et Theodotio ipsa uerba posuere Hebraica THEL ABIB : quod Septuaginta transtulerunt, sublimis et circuiui; melius esse credentes aliquid dicere, quam imponere quod lectori faceret questionem. Nos autem ab Hebreis [a 1Kb] didicimus, Thel abib significare, quando  noua frumenta, uel hordea congregantur, et post famem et penuriam, antequam terantur in area, spem ciborum aliquam repromittunt. Ita et Isrel paruus et tenuis, qui habitabat in ripis Chobar fluminis, quasi reuiuiscens, ortusque de terra, sementem Iudaici populi promittebat. Manus autem Domini fit super prophetam, confortans eum, ut possit nomen speculatoris accipere, et docere quod didicit. Septemque prius diebus uersatur inter eos, uidens cuncta que gererent, ut postea sciret que corriperet. Meret autem, siue conuersatur in medio eorum, uidens scelera, et iustam Dei pro peccatorum iniquitate sententiam. Pro eo quod nos diximus, merens, et in Hebreo scriptum est MASMIM , Theodotio transtulit, admirans, ut stuporem Prophete  iniquitates eorum cernentis exprimeret. Aquile uero secunda editio, quam Hebrei nominant, transtulit: , id est, quiescens, et seorsum positus, ut fuisse quidem in medio 33 captiuorum, sed ab eis separatum mente, monstraret.

 Cum autem pertransissent septem dies, factum est uerbum Domini ad me, dicens: Fili hominis, speculatorem dedi te domui Isrel, et audies de ore meo uerbum, et annuntiabis eis ex me. Qui speculator futurus est, et Dei uerba populo narraturus, multo tempore debet quiescere, et dolere ad ea que uideat: nichilque habere eorum in conscientia, que in aliis correpturus est.

 Si dicente me ad impium: Morte  morieris, non annuntiaueris ei, neque locutus fueris ut auertatur a uia sua impia, et uiuat: ipse impius in iniquitate sua morietur; sanguinem autem eius de manu tua requiram. Si autem annuntiaueris impio, et ille non fuerit conuersus ab [b 15Kb] iniquitate, et a uia sua impia: ipse quidem in iniquitate sua morietur, tu autem animam tuam liberasti. Duo sunt impii, siue iniqui, ut LXX transtulerunt. Unus qui nichil audit a  speculatore, et in sua impietate moritur; cuius sanguis de speculatoris queritur manibus. Alter, cui speculator annuntiat, et ille audire contemnens, suo uitio moritur: ita dumtaxat, ut speculator a culpa alienus sit. Ex quo intelligimus ideo Dominum impio comminari, et dicere: Morte morieris, ut auertatur a uia sua impia, et uiuat. Comminatio enim non in homines, sed in peccata [Al peccatores] est, nec in eos qui conuertuntur a uitiis, sed qui in peccato permanent. Magnumque discrimen est, Dei tacere sermones, ob triplicem causam: uel propter timorem, uel propter pigritiam, uel propter adulationem. Unde et Isaias: ue, inquit, mihi misero, quia tacui . Quodque sequitur: Tu autem animam tuam liberasti, illud Apostolicum sonat: Si  cuius opus arserit, damnum patietur, ipse autem saluus erit: sic tamen quasi per ignem ; ut [c 1Kb] probet utrum speculator externus a causa sit mortis eius qui periit, an reus. Opus enim magistri, salus discipuli est.

 Sed et si conuersus iustus a iustitia sua [d 1Kb] fecerit iniquitatem, ponam offendiculum coram eo. Ipse morietur, quia non annuntiasti ei; in peccato suo morietur, et 34 non erunt in memoria iustitie eius quas fecit: sanguinem uero eius de manu tua requiram. Sin autem tu annuntiaueris iusto, ut non peccet iustus, et ille non peccauerit: uiuens uiuet, quia annuntiasti ei, et tu animam tuam liberasti. Sicut impios, uel iniquos duos legimus: Unum, qui non audiuit, et periit; alterum, qui audiuit, et perseuerauit in nequitia: sic duo iusti sunt, unus qui non audiuit,  et [e 1Kb] periit; alter qui audiuit, et conuersus ad penitentiam, saluauit animam suam. Notandumque quod possit iustus cadere; et si habuerit magistrum, ad meliora conuerti. Et bona igitur opera indigent assiduo preceptore, ne lapsus ab optimo cursu, retrahat pedem. Et impius quidem, uel iniquus si conuersus non fuerit, in impietate et iniquitate sua morietur. Iustus autem si fecerit impietatem atque peccatum, non statim moritur; sed ponitur offendiculum coram eo, siue tormentum; et ut Theodotio dixit, infirmitas: ut torqueatur, et planam uiam non inueniat, et intelligat se languidum, de quibus et Apostolus dicit: Ideo infirmantur multi apud uos, et dormiunt multi (Ibid; XI, 30. Prodest enim iusto intelligere delictum suum, conscientieque tormentum,  et dicere cum Psalmista: Conuersus sum in erumna mea, dum mihi infigitur spina . Et quomodo impio non sunt obuie iniquitates, si auertatur a uia sua impia et uiuat: sic iusto non prosunt antique iustitie, si nouis facinoribus opprimatur. Quod autem intulit: Ipse morietur, quia non annuntiasti ei, subauditur, potuisse eum uiuere, si speculator magisterque docuisset.

  Et facta est ibi [uulg. tacet ibi] super me manus Domini, et dixit ad me: surgens egredere in campum, et ibi loquar tecum. Quod ex Hebreo transtulimus, ibi, et in LXX non habetur, significanter positum est, nec dubium quin locum significet. Supra enim legimus: Et ueni ad transmigrationem ad aceruum nouarum frugum, ad eos qui habitabant iuxta fluuium Chobar . Recteque ei [a 1Kb] cui dixerat, sedi, iubetur ut surgat. Et qui ingressus fuerat ad transmigrationem, audit, egredere: 35 non in confragosas ualles, non in preruptas rupes, sed in campi latitudinem que possit capere gloriam Domini. Unde et Corinthiis dicitur: Dilatamini . Quando ingreditur ad captiuos, de quibus dictum est, quod insaniant et persequantur eum, forti  manu indiget, ut possit resistere, et furorem persequentium sustinere. Quando autem egreditur in campum, fit quidem super eum manus Domini: quia absque illius adiutorio exire non poterat, sed non additur fortis. Ad uidendam enim gloriam Dei, non ad pugnandum egreditur. Et hoc animaduertendum, quod in medio captiuorum sedentium, ipse sedens Propheta gloriam Domini non uiderit.

 Et surrexi [uulg. surgens] et egressus sum in campum, et ecce ibi gloria Domini stabat, quasi gloria quam uidi iuxta fluuium Chobar. Iubente Domino, ingreditur, et iubente egreditur, sedetque cum sedentibus; quia stantem illum numerus captiuorum audire non poterat. Egressusque in campi latitudinem,  uidit stantem gloriam Domini, quam prius uiderat ambulantem, et eleuantem se, et interdum stantem. Quia iuxta fluuium seculi huius Chobar, qui interpretari potest [Al. interpretatur] grauissimus, gloria cernebatur: quod significat, omnem mundi huius gloriam preterfluere, et gradum stabilem non habere. Gloria autem Domini stans, et perseuerans, cum stante Propheta uidetur in campo: que in medio captiuorum, nec stare poterat, nec uideri.

 Et cecidi in faciem meam, et ingressus est in me spiritus, et statuit me super pedes meos: et locutus est mihi, et dixit ad me: Ingredere, et includere in medio domus tue. Stantem gloriam Domini ferre non sustinens, cecidit in faciem suam, ut ab ingrediente in eum spiritu leuaretur. Qui spiritus  statuit eum super pedes suos, et locutus est ei, dicens: Intra et includere in medio domus tue. Et est sensus: Quia corroboratus es aspectu Dominice maiestatis, nullum timeas, nec aliquem pertimescas; sed reuertere in domum tuam: uel ad necessitates corporis, ut quidam putant, uel in signum future obsidionis. Et quomodo Isaias discalciatus et nudus , trium annorum captiuitatem, et nuditatem 36 populi nuntiauit, ita et tu clausus domo, opere ipso propheta uicinam obsidionem urbis Ierusalem.

  Et tu, fili hominis: ecce data sunt super te uincula, et ligabunt te eis, et non egredieris de [uulg. in] medio eorum, et linguam tuam adherere faciam palato  tuo, et eris mutus, nec ut uir obiurgans eos [A uulg. abest eos]: quia domus exasperans est. Quod in domo clauditur, quod uinculis alligatur, quod non egreditur ad eos, inter quos habitat, sed inter multitudinem captiuorum, solitudinem carceris patitur  obsidionis indicium est, quod clausa Ierusalem atque circumdata ab exercitu Chaldeorum, nullum habitantium foras exire permittet. Hec est olla de qua Ieremias loquitur , et ipse hic Propheta in consequentibus; in qua carnes populi consumuntur. Quod autem lingua Prophete palato uel gutturi coheret et  mutus effectus, auctoritatem non habet increpantis, causa perspicua est: quia inquit, domus exasperans est. Et est sensus: Tante sunt [b 1Kb] amaritudinis, et tante aduersus Deum contentionis, ut obiurgantem non mereantur audire. Ex quo perspicuum est, ubi multitudo fuerit peccatorum, indignos esse peccantes, qui a Domino corrigantur.

 Cum autem locutus fuero tibi, aperiam os tuum, et dices ad eos: Hec dicit Dominus Deus: Qui audit, audiat: et qui quiescit, quiescat: quia domus exasperans est. Illud quod in Ecclesiaste legimus: Tempus tacendi, et tempus loquendi , etiam in sermone prophetico comprobatur: quod eiusdem sit sapientie et tacere et loqui pro tempore, et dare conseruis suis in tempore suo cibaria.  Unde et Isaias ad populum non credentem: Tacui, numquid semper tacebo? dicit Dominus . Qui igitur ob multitudinem peccatorum diu clausum os tenuit: quia uidit aliquos posse conuerti, de quibus dictum est: Qui audit audiat, et qui a malis quiescit quiescat, et desinat: idcirco aperto ore, et non propria uoluntate, sed Domini iussione loquitur ad populum. Id autem quod nos posuimus: Qui audit audiat: et qui quiescit, quiescat: pro quo LXX interpretati sunt: Qui audit audiat: et qui incredulus est, incredulus sit: secunda Aquile editio ita transtulit: Qui audit 37 audietur: et qui relinquit, relinquetur. Et est sensus: Qui habet dabitur ei: qui autem non habet, etiam id quod uidetur habere auferetur ab eo .

  Et tu, fili hominis, sume, tibi laterem, et pones eum coram te, et describes in eo ciuitatem Ierusalem, et ordinabis aduersus eam obsidionem, et edificabis munitiones, et comportabis aggerem, et dabis contra eam castra, et pones arietes in giro. Sicut prius diximus: Intra et includere in medio domus tue, et ecce data sunt super te uincula, et ligabunt te, et non egredieris, typum esse prophetam future obsidionis urbis Ierusalem: ita nunc Geometrica iubetur in latere arte describere, ipsumque laterem poni in conspectu prophete, ut postquam  descripserit in puluere Ierusalem, omnem aduersum eam pingat obsidionem; adumbrans munitiones, et comportatos aggeres, et coronam uallantis exercitus, et arietes in circuitu, per que omnia urbes capi solent. Munitiones dicuntur, quibus urbs clauditur, ne quis obsessorum possit effugere: comportati aggeres, quibus uallum fosseque complentur: castra, militum custodie per circuitum: arietes quibus murorum fundamenta quatiuntur, et lapidum iunctura dissoluitur. Hoc autem dicitur, ut significetur urbis Ierusalem sub Sedecia uicina captiuitas: cuius anno undecimo et rex, et ciuitas capta est. Pro latere, qui Grece dicitur genere feminino Symmachus manifestius interpretatus est quem nos laterculum et abacum appellare possumus.  In cuius puluere solent geometre id est, lineas, radiosque describere. Ex quo quidam uolunt, non absurdum esse etiam huius doctrine habere scientiam (illa exempla replicantes, quod iehsu filius Naue exploratores miserit, qui terram describerent  que proprie uocatur Geometria: et Angelus in Zacaria habuerit funiculum Geometricum ad Ierusalem metiendam . Et quod nunc iubetur Propheta Ierusalem in puluere describere  possumus laterem et in sugillationem Isrelis accipere, quod in luto, et latere seruierit Pharaoni . Siue ut urbs, quam putabant esse firmam et inexpugnabilem, fragilissimo lateri comparetur, qui ad tactum aque illico soluitur, ut de qua prius dictum est:  numquid petra 38 durissima, uel [Al. quia] deserti mons est filie Sion, uertatur in laterem, qui inundatione Babylonia corrumpatur; iuxta illud quod scriptum est: Propterea adducet Dominus super uos aquas multas et fortes, regem Assyriorum .

 Et tu sume tibi sartaginem ferream: et pones eam murum [uulg. in murum] ferreum inter te, et inter ciuitatem, et obfirmabis faciem tuam ad eam, et erit in obsidionem, et circumdabis eam. Signum domui Isrel est. Quod supra diximus, et ipsum prophetam, et descriptionem lateris, munitionibus, aggere, arietibusque circumdantem [Al. circumdatis], in signum precedere obsidende Ierusalem, hoc nunc manifestius dicitur, post multa que media sunt: Signum est domui Isrel, sartago ferrea, que  instar muri inter prophetam et urbem ponitur, grandem iram demonstrat Dei, que nullis precibus fatigetur, nec flectatur ad misericordiam. Sicut enim omnia metalla ferrum domat, nichilque eo durius est, sic incredibilia scelera Ierusalem, Deum natura  mollem suo uitio fecerunt esse durissimum. Sartago quoque dicitur medius inter populum et Deum murus oppositus, ut ostendat omnem multitudinem in breui esse frangendam, redigendamque ad nichilum. Obfirmatio autem uultus contra urbem, seueritatis indicium est: iuxta illud quod alibi scriptum legimus: Facies Domini super facientes mala; ut disperdat de terra memoriam eorum .

 Et tu dormies super latus tuum sinistrum, et pones iniquitates domus Isrel super eo, numero dierum quibus dormies super illud, et assumes iniquitatem eorum. Ego autem dedi tibi annos iniquitatis eorum, numero dierum trecentos, et nonaginta dies, et portabis iniquitatem domus Isrel. Et cum compleueris hec, dormies super latus tuum dextrum  secundo, et assumes iniquitatem domus Iuda quadraginta diebus. Diem pro anno, diem, inquam, pro anno dedi tibi. Queramus qui sint anni trecenti nonaginta, qui pro diebus totidem supputentur, quibus in sinistro latere propheta dormierit uinctus atque constrictus; ita ut in latus se alterum non moueret, captiuitatem et miserias decem tribuum, id est, Isrelis ostendens. Et qui alii quadraginta anni, quibus pro Iuda et iniquitatibus eius in dextro iacuerit latere, siue ut narrat sancta Scriptura, dormierit, de Isrel hoc dicendum est, 39 quod sub rege Phacee filio Romelie, qui undeuicesimus regnauit in Isrel annis uiginti, uenit Teglatphalasar rex Assur , et cepit Aion, et Abel, domum Maacham, et Iane, et Cedes, Azor et Galaad, et Galileam, et  uniuersam terram Nephthalim, et transtulit eos in Assyrios. Post quem regnauit in Isrel Osee filius Ela annis nouem, captusque est cum omni Samaria a Salmanassar rege Assyriorum, et translatus est in Elam, et Abor fluuios Gozam in ciuitatibus Medorum. Sexto autem Ezechie regis anno, ut sancta Regum narrat historia , captus est Osee: a quo si per ordinem supputemus, quot annis Isrel fuerit in angustia et iugo pressus captiuitatis, sic inuenire poterimus. A sexto anno usque ad uicesimum nonum  supputantur anni uiginti quatuor: cui successit Manasses, regnauitque annis quinquaginta quinque. Post hunc Amon regnauit annis duobus. Post quem Iosias annis triginta et [b 1Kb] duobus. Cui successit Ioacim, qui  et Eliacim cognominatus est, et regnauit annis undecim. Post quem Ioachin cognomento Iechonias, qui statim ductus est in captiuitatem, regnauitque pro eo Sedecias annis undecim, sub quo capta est Ierusalem templumque destructum. Fiunt itaque a  prima captiuitate Isrel, que facta est sub rege Phacee usque ad undecimum annum Sedecie, quo Templum desolatum est, anni centum sexaginta [Al. septuaginta] quatuor. A secunda, quando captus est Osee, et omnis subuersa Samaria, anni centum triginta quinque [Al. octoginta]. Fueruntque desolationis templi anni septuaginta, qui additi prime captiuitati, faciunt annos ducentos triginta quatuor. In secundo enim Darii regis Persarum anno templum exstructum est a Zorobabel filio Salathiel, et Iesu filio Iosedec, prophetantibus Aggeo et Zacaria, qui regnauit annis triginta sex: unoque sublato, adduntur anni eius triginta quinque. Post quem regnauit Xerxes filius Darii, annis uiginti. 40 Post quem Artabanus mensibus septem. Et [a 1Kb] Xerxes, qui cognominabatur  , annis quadraginta. Post quem Xerxes mensibus duobus, et Sogdianus mensibus septem [Al. quatuor]. Cui successit Darius cognomento , qui regnauit annis decem et nouem. Post quem Artaxerxes cognomento [Al. Memnon], Darii et Parisatidis filius, regnauit annis quadraginta, qui ab Hebreis Assuerus appellatur; sub quo Mardochei et Esther narratur historia : quando omnis populus Iudeorum de mortis periculo liberatus, recepit pristinam libertatem. Fiuntque a secundo anno Darii usque ad extremum annum Assueri, anni centum quinquaginta quinque, menses quatuor. Qui additi superioribus annis ducentis triginta quatuor, faciunt annos trecentos octoginta nouem, et menses quatuor. Dextri  autem lateris dormitio, id est annorum quadraginta, facile supputantur. Post Eliacim enim qui cognominatus est Ioacim, regnauit filius eius Ioachin cognomento Iechonias mensibus tribus. Quo regnante, »ascenderunt serui Nabuchodonosor regis Babylonis, in Ierusalem, et circumdata est munitionibus: uenitque Nabuchodonosor rex Babylonis ad ciuitatem, cum serui eius oppugnarent eam. Et egressus est Ioachin rex Iuda ad regem Babylonis, ipse et mater eius, et serui eius, et principes eius, et eunuchi eius, et suscepit eum rex Babylonis anno octauo regni sui, et protulit omnes inde thesauros domus Domini, et thesauros domus regie.« Et post paululum: »Transtulit omnem Ierusalem, et uniuersos principes, et omnes fortes exercitus, decem millia  in captiuitatem, et omnem artificem, et inclusorem, nichilque relictum est, exceptis pauperibus populi terre .« Quo capto cum infinita populi multitudine, et cunctis opibus Ierusalem, regnauit Sedecias annis undecim: sub quo capta urbs, templumque destructum est. Cuius solitudo usque ad secundum Darii annum, permansit annis septuaginta. 41 Tricesimo autem desolationis templi anno, Cyrus regnauit in Persis, subuerso Astyage rege  Medorum: qui iuxta prophetiam Isaie , quinquaginta ferme hominum millia de tribu Iuda remisit in Ierusalem, et uasa templi que Nabuchodonosor asportauerat, et cetera que Ezre narrat historia . Sicut igitur in Isrel, hoc est, decem tribubus a Phacee rege Isrel, sub quo Salmanasar Isrelitici populi multa uastauit, usque ad quadragesimum annum Assueri, supputamus annos trecentos nonaginta, quando uniuersi Iudaici populi persecutio mitigata est: sic a primo anno Iechonie, quando magna pars Ierusalem translata est in Babylonem, usque ad primum Cyri regis Persarum annum, qui desolationis templi erat annus tricesimus, supputantur anni quadraginta, sub quo Iudeorum laxata captiuitas est, et libertas populo  reddita. Quidam trecentos nonaginta annos Isrelis, et quadraginta Iude iungentes, faciunt annos quadringentos triginta, et uolunt eos impleri a baptismate Saluatoris, usque ad consummationem mundi. Alii uero, et maxime Iudei, a secundo anno uespasiani, quando Ierusalem a Romanis capta, templumque subuersum est, supputari uolunt in tribulatione, et angustia, et captiuitatis iugo populi constituti, annos quadringentos triginta; et sic redire populum ad pristinum statum: ut quomodo filii Isrel quadringentis triginta annis fuerunt in Aegypto, sic et in eodem numero finiatur extrema captiuitas: scriptumque esse in Exodo: Habitatio autem filiorum Isrel, qua habitauerunt in terra Aegypti, anni quadringenti triginta. Et iterum: Factum est post annos  quadringentos triginta, egressus est omnis exercitus Domini nocte. Satisque miror cur uulgata exemplaria centum nonaginta annos habeant, et in quibusdam scriptum sit, centum quinquaginta: cum perspicue et Hebraicum, et Aquila, Symmachusque et Theodotio, trecentos nonaginta annos [b 45Kb] teneant; et apud ipsos LXX, qui tamen non sunt scriptorum uitio deprauati, idem numerus reperiatur. Difficillimam questionem, et ne dicam superbe, a nullo 42 explanatam, non tam nostri scientia, quam Domini gratia exposuisse nos credimus, impleto illo, quod ipse pollicitus est: Querite, et inuenietis: petite et accipietis: pulsate et aperietur uobis . Qui autem uoluerit supputare a prima captiuitate que facta est sub Manahen filio Gaddi rege Isrel, qui regnauit  in Samaria annis decem : quando uenit Phul rex Assyriorum in terram Isrel, et mille talenta accepit argenti; et post eum alios duos annos Phacce, quos [Al. qui] regnauit in Isrel, inueniet, uicesimo octauo anno regis Assueri compleri trecentos nonaginta annos, quando Esther fertur historia: quod et credibilius est. Neque enim finito imperio Assueri, sed adhuc regnante eo, Isrel iugum grauissime seruitutis abiecit.

  Et ad obsidionem Ierusalem conuertes faciem tuam, et brachium tuum erit exertum [uulg. extentum], et prophetabis aduersum eam. LXX: Et ad conclusionem Ierusalem parabis faciem tuam, et brachium tuum roborabis, et prophetabis super eam. Preparatione uultus opus est ac robore, et confirmatione exerti brachii atque nudati, ut non solum uoce, sed et gestu, et habitu prophetantis, urbis obsidio demonstretur.

 Ecce circumdedi te uinculis, et non te conuertes de latere tuo in latus alterum, donec compleas dies obsidionis  tue. Sinistre partes, quia sine templo, et notitia Dei fuerant in Samaria, delegantur Isreli; dextre, Iude, in quo [Al. qua] Dei cultus et religio. Et notandum quod  in altero sit pena peccantium, in altero uirtutis exercitatio. Nec conuertit se de altero in alterum latus, ut nulla cruciatuum requies indicetur; donec impleatur supradictorum dierum perfecta conclusio. Quod dies prophete, hoc annus est patientibus . Et quos annos putabat Laban, Iacob erant quasi pauci dies. Non solum autem in suppliciis uarietas est pro diuersitate meritorum; sed in bonorum quoque retributione, agni in dextra, et hedi stant in sinistra. Unde et in alio loco scriptum est: Cor sapientis in dextra eius, cor autem stulti in sinistra eius . Alia sunt Domini uincula, quibus in salutem ligamur; 43 alia diaboli, quibus decem et octo annis ligauerat mulierem in Euangelio . Unde et funibus peccatorum  uorum unusquisque constringitur . Que soluit Dominus per typum Lazari suscitati, qui fasciolis, et institis uinctus iacuerat in sepulcro .

 Et tu sume tibi frumentum, et hordeum, et fabam, et lentem, et milium, et uitiam: et mittes ea in uas unum, et facies tibi panes numero dierum quibus dormies super latus tuum: trecentis et nonaginta diebus comedes illud. Cibus autem tuus quo uesceris, erit in pondere uiginti stateres in die: a tempore usque ad tempus comedes illud. Et aquam in mensura bibes sextam partem Hin, a tempore usque ad tempus bibes illud. Et quasi subcinericium hordeaceum comedes illud, et stercore humano operies illud in oculis eorum. Quam nos uitiam interpretati  sumus, pro quo in Hebreo dicitur CHASAMIM : Septuaginta Theodotioque posuerunt , quam alii auenam, alii sigalam [a 1Kb] putant. Aquile autem prima editio et Symmachus , siue interpretati sunt: quas nos uel far, uel gentili Italie Pannonieque sermone, spicam, speltamque dicimus. In uase quoque Septuaginta addidere fictili, iubetur autem propheta famem futuram,  et inopiam populi Isrel opere demonstrare. Sicut enim in rerum omnium penuria, non queruntur ciborum diuersitates et delicie; sed quomodo uenter impleatur: sic nunc propheta frumentum, et hordeum, fabam, lentem, et milium, auenamque mittit in unum uas, facitque trecentos nonaginta panes, quos per singulos dies comedat: qui panes habent uicenos siclos, id est, stateres. Siclus autem, [b 1Kb] id est, stater, habet drachmas quatuor. Drachme autem octo, Latinam unciam faciunt: ita ut unus panis decem uncias habere dicatur, quo trahitur magis anima quam sustentatur. Sterilitatem cibi, aque auget sterilitas. Sextam enim partem mensure Hebraice, que appellatur HIN, iubetur per singulos dies bibere. Porro HIN duos Atticos  facit: 44 quos nos appellare possumus duos sextarios Italicos, ita ut HIN mensura sit Iudaici sextarii, nostrique castrensis, cuius sexta pars facit tertiam partem sextarii Italici. Qui cibus et potus iuxta inclytum Oratorem non uires tribuit, sed mortem prohibet. Quod autem dicit: A tempore usque ad tempus comedes, uel bibes, illud, a uespere usque ad uesperam significat: licet quidam male ab anno usque ad annum intelligi putent. Ipsique panes instar hordeacii panis subcinericii fiunt. Diciturque ei, ut humano stercore operiat eos, non ignorantibus his qui comessuri sunt  sed uidentibus, et in oculis eorum, ut ante aspectus horrorem, quam gustus nauseam sustineat. Notandum quoque, quod iuxta  numerum dierum sinistri lateris, trecenti nonaginta subcinericii panes iubeantur fieri, et per singulos dies comedi; et de quadraginta dierum dextri lateris panibus omnino taceatur: ut occulte sancta Scriptura insinuet, non eamdem penam populi esse peccatoris, si tamen notitiam habeat Dei, et eius qui a religione ueri Dei omnino discesserit. Possumus autem et hoc dicere iuxta intelligentiam spiritualem, quod Iudaicus populus post offensam Dei usque hodie subcinericios panes comedat mixtos frumento, hordeo, faba, lente, milio, et auena; quorum alter hominum, alter iumentorum cibus est. In eo enim quod uidentur in unum Deum credere, habent aliquid et frumenti. Quod autem Filium negant, hordeo iumentorum pascuntur et fabis, quibus  comedentium uenter inflatur, et mens opprimi dicitur: intantum ut Pythagoreis quoque cibus detestabilis sit. Propter lentem Esau primogenita perdidit . Milium rusticorum, et agrestium, et altilium cibus est. Auena, siue uitia et olyra, bruta pascuntur animalia. Quod autem scribitur, iuxta LXX, Elias fugiens Iezabel inuenisse panem , subcinericium , persecutionis  et penurie signum est. Unde et a [a 1Kb] coruis pascitur, ut quia 45 cibum non inuenerat in Isrel, nationum que immunde erant, pasceretur alimentis. Lex quoque ipsa quam legunt, et non intelligunt, subcinericius panis est, et opertus humano stercore. Quamobrem et Paulus apostolus lucra Legis, et pristinarum ceremoniarum obseruantiam dicit se habuisse sicut stercora, ut Christum lucrifaceret .

 Et dixit Dominus: Sic comedent filii Isrel panem suum pollutum inter gentes, ad quas eiiciam eos. Et dixi, ah, ah, ah, Domine Deus: Ecce anima mea non est polluta, et morticinium, et laceratum a bestiis non comedi ab infantia mea usque nunc, et non est ingressa in os meum omnis caro immunda.  Et dixit ad me: Ecce dedi tibi fimum, boum pro stercoribus humanis, et facies panem tuum in eo. Prophetas iuxta Zacariam  uiros esse portentosos, qui suis operibus futura portendant, et de quibus loquitur Deus: In manibus Prophetarum assimilatus sum , in multis locis creberrime legimus. Sicut igitur Ezechiel panem comedit in stercore: sic et filii Isrel, uel omnis populus Iudeorum, siue ut alii putant, decem tribus comedent [Al. comedebant] panem pollutum in nationibus: licet ad eos non sit comminatio, qui iam eiecti sunt; sed ad eos qui eiiciendi sunt de terra repromissionis. Quod cum Propheta didicisset, iuxta Aquilam tertio detestatus est, ah, ah, ah. Iuxta Symmachum uero et LXX, respondit , quod Latine dicitur  nequaquam. Pro quo Theodotio transtulit: O Domine Deus. Ne putemus eum contradicere Domini imperio; sed causas reddere, immo deprecari, cur hoc facere non possit. Denique impetrat quod rogauit, et sententie austeritas mitiori imperio temperata est. Queritur cur Ezechiel faciliora renuerit: et Osee scorto statim fuerit copulatus , nec contradixerit, immo nec responderit, castum habere se corpus, neque commixtione meretricis debere maculari, dicente Apostolo: Qui adheret meretrici, unum cum ea corpus efficitur . Ex quo ostenditur figuram fuisse Synagoge, uel Ecclesie, non uere iuxta litteram perpetratum: quod ipsum exponentes prophetam plenius disseruimus. Morticinium dicitur, quod absque effusione sanguinis amittit  uitam, et in quo moritur anima, laceratum a bestiis, quod Grece appellatur 46 . Quod autem pro humano stercore, boum conceditur fimus, leuiora significantur mala: dum iubentur quidem coctum in bubulo stercore comedere panem; sed ab humani stercoris longe esse immunditia: et usque hodie in populo Iudeorum seruatur ista sententia, ut non comedant panem suum in humano stercore. Neque enim idolis seruiunt, nec uaria demonum portenta uenerantur; sed in fimo bubulo: dum omnia  propter carnem et uentrem, et terre huius bona operantur, secundum quod dicitur: Qui fecerit ea, uiuet in eis . Nos autem terrena contemnimus, et non solum humani stercoris calcamus cibos, ac terrenas delicias putamus esse pro nichilo, sed comedimus panem qui de celo descendit , et fruimur illo cibo, de quo Psalmista decantat: Panem Angelorum comedit homo ; nequaquam Aegyptiis carnibus, sed manne tenuitate uiuentes.

 Et dixit ad me: Fili hominis, ecce ego conteram baculum panis in Ierusalem, et comedent panem in pondere, et in sollicitudine, et aquam in mensura et angustia bibent; ut deficientibus pane et aqua, corruat unusquisque ad fratrem suum, et contabescant  in iniquitatibus suis. uerbum Hebraicum MATE , prima Aquile editio baculum, secunda et Symmachus Theodotioque , id est, firmamentum interpretati sunt. Quod autem opere futurum esse monstrauerat, et sermone demonstrat, omnisque sinistri et dextri lateris dormitio, et subcinericii panis, sexque specierum uarietate commixti, mundi mala significans, illo tendit, ut inediam ciborum in Ierusalem, et aque penuriam incredibilem protestetur: ita ut unusquisque corruat ad fratrem suum, ab alio auxilium sperans, quod in se esse non peruidet [Al. preuidet]. Natura enim hominum est, ut prementibus malis et angustiarum pondere, in proximo magis quam in se habeant fiduciam: contabescuntque in iniquitatibus suis, dum pro iniquitatibus cuncta patiuntur.  uereorque ne ista panis contritio etiam in nostra inueniatur Ierusalem, in qua uisio pacis cernitur, quem conterit Dominus quando irascitur, et indignos nos suo iudicat pane. Atque utinam saltem in pondere eum et sollicitudine mereamur accipere, et arentem linguam nimia siccitate, extremus Lazari 47 digitus irroret . Deficiente autem pane et aqua Ecclesie, corruet uir contra fratrem suum, et ubique discordia est, scindentibus nobis Christi tunicam, quam nec milites in passione Saluatoris scindere ausi sunt ; et contabescentibus in iniquitatibus nostris, dum Dei iustitiam non habemus. Scriptum est in Ieremia quod paruuli, id est, uulgus Ecclesie petierint panem, et non fuerit qui eis frangeret . Paulus uero  qui uir 48 [b 1Kb] Ecclesie erat, et sciebat Christum panes fregisse legales, ac dedisse discipulis erogandos, loquitur confidenter: Panem quem frangimus, nonne communicatio est Corporis Christi?  Baculumque uel fortitudinem panis comedere non possunt, qui lacte infantie indigent, nec ualent accipere solidum cibum. Nihilque ita uescentis animum roborat, quomodo panis uite, de quo scriptum est: Et panis confirmat cor hominis .



LIBER SECUNDUS.


 47 Secundi explanationum in Ezechiel uoluminis, o uirgo Christi Eustochium, istud est exordium.

 Et tu, fili hominis, sume tibi gladium acutum, [a 1Kb] quasi nouaculam tonsorum , [b 1Kb] et trahe per caput tuum, et barbam tuam, et assumes tibi stateram ponderis, et diuides eos. Tertiam partem igne combures in medio ciuitatis, iuxta completionem dierum conclusionis [uulg. obsidionis], et tertiam partem concides gladio in circuitu eius; tertiam uero aliam disperges in uentum, et gladium nudabo post eos. Et sumes inde paruum numerum, et ligabis eos in summitate pallii, et ex eis rursum tolles, et proiicies eos in medium ignis, et combures eos. Ex eo egredietur ignis in omnem domum Isrel. Pro tribus partibus capillorum et pilorum, quarum  una comburitur in medio ciuitatis, alia conciditur gladio in circuitu eius, tertia uento huc illucque rapienda dispergitur, de qua parum assumitur, et ligatur in ora pallii, et rursum modicum quid partis tertie emittitur in ignem, de quo egreditur flamma in omnem domum Isrel, LXX quatuor partes interpretati sunt. Comque dixissent: Quartam partem igni combures in medio ciuitatis, et quartam concides gladio in 48 circuitu eius, et quartam disperges in uentum, quia remanebat eis quarta pars alia, addiderunt de suo: Et quartam partem assumes, et combures eam in medio ciuitatis: quasi non sit ipsa que prima, et aliud quid in prima dixerit, aliud in ista que addita est. Denique et in consequentibus enigma capillorum in tres partes diuisorum, ipse  Dominus edisserit per Prophetam, dicens: Tertia tui pars peste morietur, et fame consumetur in medio tui, famem et pestilentiam ignem esse significans; et tertia tui pars gladio cadet in circuitu tuo, foris cedes ac bella describens. Tertiam uero, inquit, partem tuam in omnem uentum dispergam, eos esse demonstrans qui ducendi sunt in captiuitatem. Post quos dicit se nudare uel effundere gladium suum, ut nec captiuitas nouissimum sit malorum; sumereque de ipsis dispersis atque captiuis, et ligare in summitate pallii sui eos qui de captiuitate redituri sunt in Ierusalem, et ex ipsis quoque tollere aliquam partem, et igni flammaque consumere, significans Macedonas, sub 49 quibus habitatores Iudee, et precipue Ierusalem dura perpessi sunt. Quod autem dicit, ex  eo, id est, populo Iudeorum; siue, iuxta LXX, ex ea; ut subaudiatur, urbe Ierusalem, egredietur ignis in omnem domum Isrel: Machabeorum narrat historia, quod quedam pars Iudeorum se tradiderit Antiocho Epiphani, et eum ad persecutionem populi  concitauerit, et multa alia que in eadem scribuntur historia, et in Iosephi uoluminibus, precipueque dissensione Hircani et Alexandri, per quorum occasionem Cneus [Al. consul] Pompeius cepit Ierusalem, et Romane ditioni subdidit: posteaque [Al. que postea] sub Tito et uespasiano urbs capta est, templumque subuersum. Et post quinquaginta annos, sub Aelio Hadriano usque ad solum incensa ciuitas atque deleta est, ita ut pristinum quoque nomen amiserit. Quomodo autem in cesarie et barba pulchritudinis ac uirilitatis indicium est, que si radantur, feda nuditas apparet, et uniuersi corporis pars extrema, atque ut ita dicam emortua, in capillis atque pilis est: ita Ierusalem et populus eius emortuus, et a uiuo Dei corpore separatus, fami ac  pestilentie et cedi, et gladio, captiuitati ac dispersioni traditur. De qua dispersione, sub figura capillorum aliqua pars ligatur in summitate pallii, ut modicum quid rursum tradatur incendio, de quo infinita flamma ac pene uniuersa deuastans, egreditur in omnem domum Isrel.

 Hec dicit Dominus Deus: Ista est Ierusalem: in medio gentium posui eam, et in circuitu eius terras; et contempsit iudicia mea, ut plus esset impia quam gentes, et precepta mea ultra quam terre que in circuitu eius sunt. Iudicia enim mea proiecerunt, et in preceptis meis non ambulauerunt. Ierusalem in medio mundi sitam, hic idem Propheta testatur, umbilicum terre eam esse demonstrans. Et Psalmista natiuitatem exprimens Domini:  ueritas, inquit, de terra orta est . Ac deinceps passionem: Operatus est, inquit, salutem in medio terre . A partibus enim Orientis cingitur plaga que appellatur Asia. A partibus Occidentis, eius que uocatur Europa. A meridie et austro, Libya et Africa. A Septentrione, Scythis, Armenia atque Perside et cunctis Ponti nationibus. In medio igitur gentium 50 posita est, ut qui erat notus in Iudea Deus , et in Isrel magnum nomen eius, omnes in circuitu nationes illius sequerentur exempla, que gentium circa se positarum impietatem secuta, uicit etiam ipsas in scelere suo. Quod pulchre interpretatus est Symmachus: Hec, inquiens, Ierusalem, quam in medio nationum posui, et circa eam regiones, commutauit  iudicia mea impietatibus quas didicit a gentibus, et iustificationes meas a regionibus que sunt in circuitu eius: quia legitima mea reprobauerunt, et in iudiciis meis non ambulauerunt. Illud autem quod dixere Septuaginta: Iustificationes meas inique ex  gentibus, et legitima mea de regionibus que sunt in circuitu eius, non habere consequentiam, etiam me tacente, perspicuum est.

 Idcirco hec dicit Dominus Deus: Quia superastis gentes que in circuitu uestro sunt: in preceptis meis non ambulastis, et iudicia mea non fecistis, et iuxta iudicia gentium que in circuitu uestro sunt, non estis operati: ideo hec dicit Dominus Deus: Ecce ego ad te, et ipse ego faciam in medio tui iudicia in oculis gentium. Et faciam in te que non feci, et quibus similia ultra non faciam, propter omnes abominationes tuas. Pro eo quod nos interpretati sumus: Quia superastis gentes que in circuitu uestro sunt, Symmachus transtulit: Quia multitudo uestra fuit ex gentibus, que in circuitu uestro sunt. Aquile  secunda editio: Eo quod numerati estis in gentibus que in circuitu uestro sunt. Porro Septuaginta: Quia occasio uestra de gentibus que in circuitu uestro sunt. Et est sensus, uel superasse Ierusalem sceleribus suis cunctas in circuitu nationes, uel multitudinem eius, non populum Isrel, sed turbam ceterarum gentium esse dicendam. Aut certe in numerum ceterarum gentium, que in circuitu eius sunt, eos esse conuersos, siue omnem occasionem habuisse de gentibus, quas magis in bonam partem docere debuerint. Quid, inquit, causer quod in preceptis meis non ambulaueritis, et iudicia mea non feceritis, cum etiam omnes in circuitu nationes uiceritis scelere uestro, et non feceritis que illi naturali lege scripta in cordibus suis sepe fecerunt? Idcirco non  per Angelos, neque per aliquos ministros, sed ipse ego faciam in te iudicia mea uidentibus cunctis que ante 51 non feci, et ultra non faciam. Dicens autem iudicia, ostendit sententie ueritatem, ne ira mensuram penarum uideatur excedere. Nec fecit in ulla natione talia qualia fecit in Ierusalem: Quia seruus qui nouit uoluntatem domini sui et non facit eam, uapulabit multis . Potentesque potenter tormenta patientur . Et similia, inquit, ultra non faciam. Pulchre dixit, similia non faciam. Multo enim post interfectionem Christi duriora facturus est. Aliud est enim coluisse interdum idola propter que ante puniti sunt, et aliud Dei Filium trucidasse.

 Idcirco patres comedent filios in medio  tui, et filii comedent patres suos: et faciam in te iudicia, et uentilabo uniuersas reliquias tuas in omnem uentum. Ad id quod supra dixerat: Quia superastis gentes que in circuitu uestro sunt, siue, pro eo quod occasio uestra est ex gentibus que in circuitu uestro sunt, in preceptis meis non ambulastis, et iudicia mea non fecistis, tertio retulit ideo. Primum ita: Ideo hec dicit Dominus Deus: ecce ego ad te, et ipse ego faciam in medio tui iudicia. Secundo: Ideo patres comedent filios in medio tui. Tertio: Ideo uiuo ego, dicit Dominus Deus; nisi pro  eo quod sanctum meum uiolasti in omnibus offensionibus tuis, et reliqua. Attamen notandum, quod ubi decora sunt et honesta, ac pro merito eorum qui ea sustinent, seipsum Deus facere profitetur. Ubi autem tristia et non digna Deo, dicit quidem fieri, sed non a se, ut in presenti: Ideo patres comedent filios in medio tui, et filii comedent patres suos. Non enim dixit, ego faciam ut patres comedant filios suos in medio tui, et filii comedant patres suos. Quod autem decorum erat, nec Dei maiestati uidebatur indignum, ipsum se dicit facere. Sequitur enim: Et Faciam in te iudicia, et uentilabo uniuersas reliquias tuas in omnem uentum. Tale quid et in maledictis Deuteronomii in uenire poterimus, et precipue in loco illo: Glorificantes me glorificabo, qui autem  me despiciunt, ad nichilum deducentur . Eos enim qui se glorificant, ipse glorificat. Qui autem eum despiciunt, non a Domino despicientur, uel deducentur ad nichilum  sed absolute, deducentur ad nichilum: non a Deo, 52 sed pro meritis suis atque peccatis. Legimus in Regum uolumine, famis necessitate cogente, a matre filium deuoratum . Iosephus quoque in obsidione Ierusalem, multa huiuscemodi facta commemorat. Quando autem patres filios comederint, uel filii patres, nulla narrat historia, nisi forte in multis necessitatis malis, etiam hec facta esse credendum sit. Potest hoc ipsum referri et ad nostram Ierusalem: quando magistri contra discipulos, id  est, patres contra filios, et discipuli contra magistros, id est, filii aduersum patres, seditione mutua concitantur, et impletur illud quod per Apostolum dicitur: Si autem inuicem mordetis et accusatis, uidete ne ab inuicem consumamini . Unde et Propheta mystico sermone cantabat: Cum appropinquarent aduersum me qui affligunt me, ut comederent carnes meas . Et Iob simile quid loquitur: Si autem dixerunt ancille mee: Quis det nobis de carnibus eius ut comedamus ? Et super magistris, qui lucra sectantur de discipulis, salutisque eorum nullam curam gerunt, dicitur: Qui deuorant populum meum sicut cibum panis . De quibus [a 1Kb] et Apostolus: Et comedunt, inquit, domos uiduarum .  Possumus patres qui comederint filios, et filios qui comederint patres, non solum in Babylonia, sed et in Romana obsidione intelligere. Illud autem quod dicitur: Et uentilabo uniuersas reliquias tuas in omnem uentum, magis ad Romanam pertinet captiuitatem, quando in toto orbe terrarum dispersi sunt. Et hec est in omnem uentum capillorum barbeque dispersio.

 Idcirco uiuo ego, dicit Dominus Deus: nisi pro eo quod sanctum meum uiolasti in omnibus offensionibus tuis, et in cunctis abominationibus tuis:  ego quoque confringam  te, et non parcet oculus meus, et non miserebor. Proprie hoc ad Ierusalem dicitur, quia sancta mea uiolasti me deserens, et in templo meo idola coluisti, ego quoque confringam omnia idola tua, et conteram atque concidam, siue abiiciam te, quia prius abiecisti me: et non parcet oculus meus cum te uidero, fami, gladio, seruituti colla submittere: nec miserebor; quia misericordiam meam non mereris. Scriptum est enim: Beati misericordes, quoniam ipsi misericordiam consequentur . 53 Hoc idem et in Ecclesia intelligendum est, quod magistris et Sacerdotibus, qui egerint negligenter, possit Deus quotidie dicere: Quia sancta mea uiolastis in cunctis offensionibus uestris, et in uniuersis abominationibus que egistis, ego quoque  uos conteram atque confringam, reddamque per me quod in meum populum perpetrastis. De quo contra pastores hic idem Propheta plenius loquitur , quod lanis ouium operiantur et lacte uescantur et caseo, et fractum pecus ac morbidum non requirant.

 Tertia tui pars peste morietur, et fame consumetur in medio tui, et tertia tui pars gladio cadet in circuitu tuo. Tertiam uero partem tuam in omnem uentum dispergam, et gladium euaginabo post eos. Et implebo [uulg. complebo] furorem meum, et requiescere faciam indignationem meam in eis, et consolabor, et scient quia ego Dominus locutus sum in zelo meo, cum impleuero indignationem meam in eis. Septuaginta quia supra quatuor partes posuerant, quas in descriptione incendii, gladii et dispersionis  tres tantum esse sermo propheticus approbauit, ut superfluo una pars incendii in duas partes diuideretur, in hoc quoque loco eamdem primam partem diuiserunt in duas, ut dicerent: Quarta pars tui morte atteretur, et quarta pars tui fame consumetur in medio tui, et quarta pars tui cadet in circuitu tuo, et quartam partem tui in omnem uentum dispergam: licet hoc quod posuimus: Et quarta pars tui in gladio cadet, de Theodotionis editione sub asteriscis additum sit. Perspicuum est autem ut Hebrea ueritas continet, tres esse partes. De quarum prima dicatur: Et tertia tui pars peste morietur, et fame consumetur in medio tui. Multoque melius fuerat transferre quod scriptum est, quam rei male translate patrocinium querere. Nec hoc dicimus ab illis factum,  quibus uetustas auctoritatem dedit: sed per multa secula scriptorum atque lectorum uitio deprauatum. Quamquam et Aristeus [a 104Kb] et Iosephus, et omnis schola Iudeorum, quinque tantum libros Moysi a Septuaginta 54 translatos asserant. De quo capitulo quia  supra diximus, nunc omittendum uidetur. Hoc tantum addam, quod necessarium est in eo quod ait: Et implebo furorem meum, et requiescere faciam indignationem meam in eis, et consolabor, et scient quia ego Dominus locutus sum in zelo meo, cum impleuero indignationem meam in eis; quomodo sentiendus sit furor, et indignatio et zelus Dei, sepe exposuimus, quod humanis Deus loquatur affectibus: non quo ipse irascatur, sed quo nos per penas atque cruciatus Deum sentiamus iratum. Zelus autem sub metaphora uiri et uxoris accipiendus, qui quamdiu uxorem diligit, zelotypus est; si neglexerit, dicit illud quod in consequentibus dicturi sumus: Zelus meus recedet a te: et ultra non irascar tibi . Quodque iungitur: Et scient quia ego Dominus locutus  sum in zelo meo, non illi qui consumpti sunt fame et pestilentia, nec qui gladio ceciderunt in circuitu ciuitatis, sed illi qui dispergentur in omnem uentum, aliorum mortibus suisque miseriis sentient iratum Deum, quem clementem sentire noluerunt.

 Et dabo te in desertum; quodque sequitur: et in opprobrium gentibus que in circuitu tuo sunt, in Septuaginta non habetur: pro quo addiderunt de suo, et filias tuas in circuitu tuo. Rursumque iuxta utramque editionem, in conspectu omnis pretereuntis. Prodest autem Ierusalem omnia in ea uitia desolari, et ad desertum redigi, et sua eam peccata cognoscere, ut que ceteris gentibus in exemplum uirtutum esse debuerat, sit exemplum miseriarum. Filias autem eius, urbes uel  uiculos intelligere possumus, siue Ecclesias in toto orbe dispersas, ut quicumque huius peregrinus est seculi, et dicit cum Psalmista: Aduena sum, et peregrinus sicut omnes patres mei ; et de quo dicitur: Non dixerunt qui preteribant: Benedictio Domini super uos , uideat opprobrium eius et doleat.

 Et eris opprobrium et blasphemia, exemplum et stupor in gentibus in circuitu tuo sunt. Pro quo in Septuaginta legitur: Et [b 4Kb] erit , id est gemibilis. Et de Theodotione additum est, 55 [c 52Kb] ; cuius uerbi notitiam non habemus. Pro quo tres alii interpretes, blasphemiam transtulerunt, que in Hebraico dicitur GEDDUPHA . Sequitur:

Cum fecero in te iudicia in furore, et indignatione,  et in increpationibus ire [d 1Kb] que ego Dominus locutus sum. Gemitu autem dignam Ierusalem, cum offenderet Deum, ut faceret in ea iudicia in furore et indignatione, testatur et Paulus, qui dicit: Eramus natura filii ire, sicut et ceteri . Et iterum:  Qui sumus in hoc tabernaculo, ingemiscimus aggrauati . Loquimurque cum Ierusalem: iram Domini sustinebo, quoniam peccaui ei. uel , quidam infelicem et miseram: alii perspicuam et expositam ad miserias intelligi uolunt.

 Quando misero sagittas famis pessimas [uulg. addit in eos], que erunt mortifere: et quas mittam ut disperdam uos, et famem congregabo super uos, et conteram [a 1Kb] firmamentum  panis. Famem et pestilentiam, et bestias pessimas, et quidquid aliud malorum sustinemus in seculo, propter nostra uenire peccata manifestum est. Unde et fames illa, que facta memoratur in Ruth , et in Regum uolumine sub Elia , quando tribus annis, et sex mensibus celum clausum est,  et sub Eliseo , cuius incredibilem inopiam repentina abundantia compensauit, Dei iudicio missa est. Quod non solum tunc in Ierusalem factum est, sed et in nostra fit Ierusalem, in qua propter magnitudinem peccatorum, primum fames mittitur audiendi sermonem Dei. Deinde famem mors sequitur; ut qui non audiuimus: Gustate et uidete quoniam suauis est Dominus , postea sentiamus: Mors peccatorum pessima est . De firmamento et baculo panis, supra diximus .

 Et immittam in uos famem, et bestias pessimas usque ad internecionem: et pestilentia, et sanguis transibunt per te, et gladium inducam super te: ego Dominus locutus sum. Bestias pessimas induci super terram solitudinis, que fame et gladio, et  peste uastata est, presentia quoque ostendunt tempora: quando familiaria animalia canes [Al. familiare animal canis], in dominorum carnes rabie concitantur [Al. concitatur], et ursis ac lupis cunctisque aliis generibus bestiarum 56 terra completur: pestilentiamque et sanguinem transire per eam, morbum gladiumque significat. Sed et in nostram Ierusalem mittuntur bestie pessime, quando tradimur in passiones ignominie, et in reprobum sensum et conscientiam peccatorum, que excruciant atque dilacerant animum nostrum . Dissensiones, hereses, schismata, emulationes, inuidie, tristitie, detractiones, desideria mala, auaritia, que est radix omnium malorum , bestie pessime sunt. Que cum fuerint in nobis, meremur audire: Corripiet  te preuaricatio tua  Precamurque et dicimus: Ne tradas bestiis animam confitentem tibi .

 Et factus est sermo Domini ad me dicens: Fili hominis, pone faciem tuam ad montes Isrel, et prophetabis ad eos. Et dices: Montes Isrel, audite uerbum Domini Dei. Hec dicit Dominus Deus montibus et collibus, rupibus et uallibus. Quod sepe in hoc Propheta dicitur Adonai Dominus, propter Grecos et Latinos, qui Hebree lingue non habent scientiam, breuiter exponendum uidetur. ADONAI [Figure: [Hebrew Text] 1Kb] unum nomen est de decem  uocabulis Dei, et significat Dominum, quo sepe et in hominibus utimur. Denique et Sara uocans Abraham dominum suum, hoc uocabat nomine . Et ubi dicitur Domine mi rex, Adonai  scriptum est. Quando igitur duo, Domini et Domini iuncta sunt nomina, prius nomen commune est, secundum proprie Dei, quod appellatur  id est, ineffabile, quod et scriptum fuit in lamina aurea, que erat in fronte pontificis. Montes autem Isrel, qui simulacris demonum fuerant occupati, non auribus, sed imperio ac potentia conditoris suum audiunt et intelligunt Creatorem. Quomodo mare uidit et fugit, Iordanis conuersus est retrorsum : non utique carnis oculis quibus carebat. Et ad mare dicitur: Tace, obtumesce . Et  uentorum flatibus imperatur; iubeturque uermi, qui Ione percussit umbraculum . Et de eadem terra scriptum est: Qui respicit terram, et facit eam tremere . Ad quos Propheta loquitur indicans idola destruenda et aras, uniuersasque ceremonias 57 quibus prius idolis seruierant conterendas. Possumus montes Isrel et principes accipere eos, qui potentia, sapientiaque, et scientia ac diuitiis precellebant. Et hoc animaduertendum, quod obfirmatur quidem facies, et ponitur contra montes: sed nequaquam solis montibus, sed et collibus loquitur, et rupibus et uallibus, in quibus inferior dignitas, et gradus prudentie scientieque cognoscitur. uidentur mihi tropologice montes esse, qui ad perfectam scientiam peruenerunt; colles, qui paulo inferiores  sunt; rupes, qui nullam habentes scientiam, et tantum in conuersatione fidentes, aliqua sibi de Scripturarum interpretatione presumunt, habentes iuxta Apostolum zelum Dei, sed non secundum scientiam ; ualles autem appellari nouissimos in Ecclesia, qui et uita et scientia inferiores, tamen de conuentu [b 1Kb] familie Dominice non recedunt. Qui omnes uerbum Dei iubentur audire, ut unusquisque pro suo modulo, et sensu intelligat quid Dominus precipiat.

 Ecce ego inducam super uos gladium, et disperdam excelsa uestra. Et demoliar aras uestras, et confringentur simulacra uestra, et deiiciam interfectos uestros ante idola uestra. Et dabo cadauera filiorum Isrel ante faciem simulacrorum uestrorum:  et dispergam ossa uestra circa aras uestras in omnibus habitationibus uestris. Montibus dicitur [Al. dicit] Isrel quod disperdat Deus excelsa eorum, in quibus adorabant homines fictos deos, et aras simulacraque confringat, et cultores eorum in conspectu fanorum interfici faciat; ut iaceant cadauera mortuorum ubi prius iacebant hostie; et dispergantur ossa, non montium, sed eorum qui iacebant in montibus, in circuitu ararum, et in cunctis urbibus uiculisque Isrel. Hoc iuxta litteram. Alioquin et super eos qui eriguntur in superbiam, et de quibus Apostolus loquitur: Scientia inflat, caritas autem edificat  , inducitur gladius, ut omnia eorum simulacra, que de suo finxerunt animo, conterantur, et interfecti iaceant, et mortuos se esse sentiant, nichil sibi simulacra sua atque figmenta prodesse cernentes. Quodque dispergere se dicit ossa montium circa aras, fortissimos quosque eorum a se mutuo 58 indicat separandos. Prodest enim peruerse scientie malos a malis diuidi. Et ut illi qui consensu pessimo edificabant turrem, pro utilitate propria dissipati sunt, diuiseque lingue eorum , ne consensus pessimus peiores eos faceret; ita ossa montium dispergentur [Al. dispergantur], ut uanos conatus suos intelligant. Hoc quod nos posuimus: Et dabo cadauera filiorum Isrel ante faciem simulacrorum uestrorum, in Septuaginta non habetur.

  Urbes deserte erunt, et excelsa demolientur; et dissipabuntur et interibunt are uestre, et confrigentur et cessabunt idola uestra, et conterentur delubra uestra, et delebuntur opera uestra. Et cadet interfectus in medio uestri, et scietis quia ego Dominus. Causa perspicua cur urbes montium deserende sint: scilicet ut demoliantur excelsa, areque et idola destruantur, et delubra pereant, et omnis simulacrorum cultura desistat; cadantque interfecti in medio montium; et sciant quoniam ipse sit Dominus. Per que occasio nobis datur, spiritualem magis intelligentiam sequi, ut urbes hereticorum, que interpretantur Ecclesie, et excelsa superbie eorum, et are peruersorum dogmatum confringantur,  et idola pereant, que de suo sibi corde simularant, et conterantur delubra, non templa, que contra templum Domini surrexerant, Grecoque sermone appellantur , id est, fana atque delubra et omnia opera montium conterantur, que [Al. quia] non opera Dei sunt, sed magistrorum false scientie. Cumque ceciderint interfecti in medio montium, uel quos ipsi montes interfecerant, uel Ecclesiastici uiri, qui eos male uiuentes in salutem suam occiderant: tunc finis erit montium superborum, ut cognoscant quod ipse sit Dominus. Potest autem fieri ut de uno populo montium Isrel, aliis interfectis, cognoscant alii. Pestilente enim flagellato, stultus astutior erit .

 Et relinquam in uobis eos qui fugerint  gladium in gentibus, cum dispersero uos in terras: et recordabuntur mei liberati uestri in gentibus, ad quas captiui ducti sunt. Illud quod Dominus loquitur ad Eliam: Reliqui mihi septem millia uirorum qui non curuauerunt genu Baal : et Paulus apostolus scribit: Et nunc in hoc tempore reliquie secundum electionem gratie 59 salue facte sunt , potest huic capitulo conuenire. Et Apostoli enim, qui erant de semine Isrel, et gladium fugerant, idcirco sunt reseruati, ut dispergerentur in terras [Al. terris], et in gentibus Euangelium predicarent, ac recordarentur in gentibus Dei,  in quibus captiuitatis tempore uersabantur. Potest autem et hoc dici, quod ideo aliqui de captiuitate Iudaica reseruati sint [Al. reseruandi sunt], ut in gentibus recordarentur nominis eius, illiusque potentiam predicarent. De hereticorum quoque populis, qui euadere potuerint gladium perditionis eorum, et pessimam factionem, que contra Deum fuerat concitata, huc illucque dispersi, recordabuntur nominis Dei, agentes penitentiam, et captos se a uiris ecclesiasticis exsultabunt.

 Quia contriui cor eorum fornicans et recedens a me, et oculos eorum fornicantes post idola sua. Et displicebunt sibimet super malis, que fecerant in uniuersis abominationibus suis. Et scient quia ego Dominus non frustra locutus sum, ut facerem eis malum  hoc. Multa de hoc capitulo a LXX pretermissa sunt, illudque mutatum, iuraui cordi eorum fornicanti: pro quo nos posuimus: contriui cor eorum fornicans. Iurauit autem atque decreuit se facturum esse que opere monstrauit; siue contriuit fornicans cor et recedens a Deo, eorum de quibus per Osee Dominus loquitur: Spiritu fornicationis seducti sunt . Et oculos fornicantes post idola, per quorum fenestras mors intrasse perhibetur. Quam ob causam et in Daniele duo presbyteri preceperunt reuelari Susannam, ut nudati corporis decore fruerentur . Nec frustra locutus est Dominus, ut faceret malum uel mala, quando ad comminationem eius agunt penitentiam qui sententie subiacebant. Sin autem cor durum sit et indomabile, ne per  penas quidem sentiens beneficia corrigentis, dicitur ad eos: Sine causa percussi filios uestros: disciplinam non recepistis. . Prodest autem et hereticis, ut conteratur cor eorum, thesaurus pessimus dogmatum peruersorum, quia recessit a Domino, et fornicantes oculi post adinuentiones suas. Qui cum Domini fuerint recordati, displicebunt sibi in uniuersis abominationibus suis, et intelligentes uere fidei ueritatem, scient quia ipse sit 60 Dominus. Qui idcirco sepe infert tribulationem, que patientibus perniciosa uidetur et pessima, ut ad penitudinem conuertantur.

 Hec dicit Dominus Deus: percute manu tua, et allide pedem tuum, et dic: heu! ad omnes abominationes malorum domus Isrel. Magnitudinem  peccatorum iubetur Propheta manibus pedibusque ac sermone monstrare, ut gestu corporis ac [a 1Kb] indignatione uocis, habitum stupentis mirantisque et plorantis ostendat. Quomodo enim si quando nouum aliquid mirandumque conspicimus, tam corpore quam animo perhorrescimus, ita ut complaudamus manus, et pedes allidamus ad terram, et uocem inclinemus ad fletum; sic nunc oculis animi propheta cernens uentura supplicia, ad uniuersas abominationes malorum domus Isrel loquitur que sequuntur. Percutimus spiritualiter manu, quando a malis nos operibus separamus. Allidimus pedem, quando non  gradimur itinere peccatorum. Plangimus atque ploramus, quando nobis displicent que geruntur. Quod ostenditur uerbo, heu. Pro quo Aquila interpretatus est , Symmachus , quod significat lamentare, uel plange. LXX et Theodotio , quod magis insultantis est quam plangentis.

Qui gladio, fame et peste ruituri sunt. Hec est autem causa plangendi, quod habitatores montium, et ararum idolorumque cultores gladio, fame et peste ruituri sunt. Qui uariis ducuntur erroribus, et quotidie mutant fidem, circumferunturque omni uento doctrine: isti ceduntur gladio, et diuiduntur in partes, unitatem Ecclesiastice fidei relinquentes. Qui uero spirituales non habet cibos, fame [a 1Kb] moritur, nesciens eum qui dixit: Ego sum uita .  Porro qui uel singulis, uel pluribus deditus uitiis, ab eis non potest separari, quasi quondam ueterno pestilentie [Al. quadam uterina pestilentia] corruit.

 Qui longe est, peste morietur: qui autem prope est, gladio corruet, et qui relictus fuerit atque circumdatus [uulg. et obsessus], fame morietur, et implebo [uulg. complebo] indignationem meam in eis. Qui obsidionem urbis effugerit, et ad deserta migrauerit, peste morietur; qui prope fuerit, cadet 61 hostium gladio. Quem autem circumdederit hostilis exercitus, fame inleribit et penuria: in hisque omnibus implebitur indignatio Dei, ut cognoscant qui remanserint, quia ipse sit Dominus. Qui ab Ecclesia quoque recesserit, statim peste morietur. Qui sciolus  sibi uidetur et diligens, nisi cauerit, gladio ferietur inimici. Qui simplici contentus fide, instar brutorum animantium uersatur quidem in Ecclesia, sed tamen in nullo bono opere proficit; nec imitator est formice, que in messe preparat sibi cibos atque comportat, iste fame morietur, et in his omnibus implebitur ira Domini.

 Et scietis quia ego Dominus, cum fuerint interfecti uestri in medio idolorum uestrorum, per circuitum ararum uestrarum in colle excelso [uulg. in omni colle]: in cunctis summitatibus montium, et subter omne lignum nemorosum, et subter uniuersam quercum frondosam: locum ubi accenderunt thura redolentia uniuersis idolis suis. Perspicuum est iuxta litteram, et interpretatione non indiget, quod in montibus  Isrel, et in excelsis collibus, inter ipsa idolorum altaria lucosque quia appellantur ligna nemorosa, Isreliticus sit cesus exercitus, ut ubi peccauerant, ibi punirentur. Iuxta anagogen sequamur ordinem propositum. Quando magistri hereticorum ab Ecclesiasticis uiris, qui instructi sunt scientia Scripturarum, contriti fuerint atque superati, uidemus interfectos peruersorum dogmatum iacere inter simulacra que finxerant, et eos qui se eleuabant contra scientiam Dei, stratos in montibus collibusque subtus omne lignum nemorosum; qui habebant uerba pompatica, umbramque foliorum, et poma  bonorum operum non habebant; qui erant sub omni quercu frondosa, que non affert fructus hominum, sed porcorum: ubi accenderunt thura redolentia non Deo, sed idolis suis. Nec dicere poterant quod de Ne scriptum est: Odoratus est Dominus odorem bone fragruntie : et id quod Paulus loquitur: Christi bonus odor sumus Deo in omni loco . Quomodo autem sanctus odore suo delectat Deum: sic peccatur ex cuius persona psalmus ille cantatur: Computruerunt et corrupte sunt cicatrices mee, a facie insipientie mee , accendit idolis suis thura fetentia. Id quod nos interpretati sumus, in cunctis 62 summitatibus montium: et post paululum: Et subter uniuersam quercum frondosam, LXX reliquerunt.

  Et extendam manum meam super eos, et faciam terram desolatam, et destitutam a deserto Deblatha, in omnibus habitationibus eorum et scient quia ego Dominus. O montes Isrel, cum interfecti uestri ceciderint in medio ararum idolorumque uestrorum in omni colle excelso, in cunctis montium summitatibus; cumque compleuero lucos uestros cadaueribus mortuorum, in quibus quondam accenderunt thura idolis suis redolentia, tunc extendam manum meam ad ultionem, que fuerat hucusque contracta, et redigam uniuersam terram Isrel in solitudinem, a deserto Deblatha, que est in terra Emath, que hodie uocatur Epiphania Syrie, in cunctis habitationibus eorum; ut omnibus pateat nichil esse inter solitudinem et mare Magnum, quod  non hostilis mucro consumpserit. Multi putant eumdem esse locum, de quo in Ieremia scriptum est: Et apprehenderunt Sedeciam in deserto quod est iuxta Iericho, et omnis comitatus eius diffugit ab eo. Cumque comprehendissent regem, adduxerunt eum ad regem Babylonis in Reblatha, que est in terra Emath . Potest et ob uicinam similitudinem DALETH et RES, [Figure: [Hebrew Text] 1Kb] , Hebraicarum litterarum, que paruo apice distinguuntur, uel Deblatha uel Reblatha appellari. Iuxta mysticos autem intellectus, extendit Dominus manum suam super omnes qui heretico fuerant errore decepti, ut terram eorum, que interpretatur Ecclesia, faciat desolatam a deserto Deblatha, quod in lingua nostra , hoc est, massam ficorum sonat, caricarumque inter se compactarum, ut postquam  in simulata dulcedine, que non erat terre culte, sed solitudinis, amaritudinem, repererint, tunc cognoscant, quia ipse sit Dominus. Mel enim distillat de labiis mulieris meretricis, que ad tempus impinguat uescentium fauces, et postea amarius felle reperitur . Hoc significant et duo calathi ficorum, qui positi sunt in Ieremia contra faciem templi : unus ficorum optimarum, et unus pessimarum: quorum alter ad Ecclesiam Christi refertur, alter ad congregationem malignantium.

 Et factus est sermo Domini ad me, dicens: Et tu, fili hominis, hec dicit 63 Dominus  Deus terre Isrel: Finis, [a 1Kb] uenit finis super quatuor alas terre. Quas nos plagas mundi interpretati sumus: Orientem uidelicet et Occidentem, Meridiem et Septentrionem. De quibus alis et Isaias loquitur: Domine, ab alis siue finibus terre portenta audiuimus , que in toto orbe per apostolos gerebantur. Et de sanctis scriptum est: Si dormieritis inter medios cleros penne columbe deargentate, et posteriora dorsi eius in pallore auri . Unde et Dominus cum appropinquasset et uidisset Ierusalem, fleuit et dixit: Quoties uolui congregare filios tuos, sicut gallina congregat pullos suos sub alas suas, et noluisti ? Iste est qui in Deuteronomii cantico expandens alas suas suscepit eos, et assumpsit eos in humeris suis . Quidam  spirituales alas terre, quibus ad celestia subuolamus, quatuor ponit genera credentium: domum Aaron, et domum Leui, et domum Isrel, et timentes Dominum. De quibus et Psalmista canit: Domus Isrel, benedicite Dominum: domus Aaron, benedicite Dominum: domus Leui, benedicite Dominum; qui timetis Dominum, benedicite Dominum . In Aaron sacerdotium; in Leui, edituos et ministros; in Isrel, cunctum populum; in timentibus Dominum proselytos intelligens. Nos autem simpliciter explanandum putamus, quod post comminationem montium Isrel, ad omnem terram Isrel, siue decem, siue duodecim tribuum sermo propheticus dirigatur: et nequaquam propheta futura prenuntiet, sed iam ingruentem uideat captiuitatem.  Quinto enim anno Sedecie cepit Ezechiel in Babylone prophetare captiuis; et anno nono uenit Nabuchodonosor et obsedit Ierusalem: cepitque eam anno undecimo Sedecie. Ex quibus perspicuum est uenisse finem et appropinquasse, non super montes et colles rupesque et ualles, sed super quatuor plagas terre ex omni parte Isrel: non omnis terre: quod si dixisset, de toto mundo credi poterat; sed terre simpliciter, quod significat Isrelis. Sic enim ceperat: Hec dicit Dominus Deus terre Isrel: Finis, uenit finis super quatuor plagas terre.

 Nunc finis super te, et mittam [uulg. emittam] furorem meum in te, et iudicabo te iuxta uias tuas, et ponam contra te omnes abominationes tuas. 64 Et non parcet oculus meus super te, et non miserebor:  sed uias tuas ponam super te, et abominationes tue in medio tui erunt: et scietis quia ego Dominus. In hoc capitulo iuxta LXX Interpretes ordo mutatus est atque confusus: ita ut prima nouissima sint, et nouissima, uel prima uel media, ipsaque media nunc ad extrema, nunc ad principia transferantur. Ex quo nos et ipsum Hebraicum et ceteros secuti interpretes ordinem posuimus ueritatis. Ad terram igitur Isrel sermo dirigitur, quod uenerit super eam finis et consummatio, et emittat Dominus furorem suum in eam, non iniustum, et tantum de indignatione uenientem; sed plenum equitatis atque rationis:  ut iudicet eam secundum uias suas, et ostendat illi omnes abominationes suas: ut recordetur operum suorum, et intelligat quid male [Al. mali] gesserit. Quod autem dicit: Non parcet oculus meus super te, et non miserebor,quasi clementissimus medicus incidere cupiens putridas carnes, et cariosa uulnera adurere cauterio, non parcit, ut parcat: non miseretur, ut magis misereatur; ne quid putridum uiuasque carnes sui uicinia corrupturum, remaneat in corpore. Percutit autem Dominus quem diligit, et castigat omnem filium quem recipit . Cuius intelligentie illud est: Ego percutiam, et ego sanabo . Omnis enim medicina ad tempus habet amaritudinem, sed postea fructus doloris, sanitate monstratur. Tale quid et per Amos loquitur  Deus: Quoniam uos cognoui de uniuersis tribubus terre: idcirco ulciscar super omnia peccata uestra. Nouit enim Dominus eos qui eius sunt . Et uias [Al. egressum], inquit , illius totiusque uite gressum, abominationesque, et maculas ponam in medio eius: ut ante oculos peccatricis que pro sanitate punitur, pristina peccata ponantur. Cumque hoc fecerit Dominus, scient qui cruciati sunt, quod ipse sit Dominus. Hoc ipsum sonat et illud testimonium: Ulciscar Iacob secundum uias suas, et iuxta adinuentiones eius reddam illi .

 Hec dicit Dominus Deus: Afflictio una, afflictio ecce uenit: finis uenit, uenit finis. Euigilauit aduersum te, ecce uenit. uenit contractio [uulg. contritio] super te, qui habitas in terra. Hec in Septuaginta non habentur,  sed in editione eorum de translatione 65 Theodotionis sub asteriscis addita sunt. Nos autem sequamur Hebraicum. Pro afflictione, quam iuxta Symmachum, qui interpretatus est perspicuitatis causa posuimus: et in Hebraico et in Greco , uel scribitur: id est, malitia. Dicitur [Al. Dicit] autem quod extremum peccatorum terre Isrel tempus aduenerit: ut iam non effugiat sententiam Dei, quam longo tempore merebatur. Et quia necdum compleuerat peccata sua, propterea differebatur supplicium; secundum illud quod scriptum est: Necdum enim completa sunt peccata Amorrheorum . Unde et Dominus ad Iudeos: Et uos, ait, implete mensuram patrum uestrorum . uenit tibi ergo miseria; uenit afflictio, uenitque captiuitas.  Et ne putes me rursum futura minitari, ostendo digito atque demonstro. Ecce uenit, finis uenit, uenit finis. Qui hucusque dormitare tibi uidebatur et quiescere, euigilauit contra te repente atque surrexit. uenit contractio, que in Hebraico dicitur SEPHPHIRA [Figure: [Hebrew Text] 1Kb] , et quam Aquila interpretatus est , id est, contemplationem et prospectionem, quam semper pauida tibi uenire metuebas; et quam interpretatus est Theodotio , id est, ordinem contextumque malorum omnium. Porro quod dicitur super te qui habitas in terra, iuxta illud Apocalypseos Ioannis debemus accipere: ue super omnes  qui habitant in terra . Sanctus enim non est habitator terre, sed aduena atque peregrinus; dicitque: Aduena sum et peregrinus, sicut omnes patres mei . Quamobrem et Abraham Hebreus, id est, et peregrinus transitorque memoratur; de presenti seculo ad futurum transire festinans. Possumus hunc locum, et spiritualiter interpretari contra populum Iudeorum, super quem uenit finis et consummatio a sanguine Abel iusti usque ad sanguinem Zacarie filii Barachie, quem interfecerunt inter templum et altare . Quamdiu enim non miserunt manus in Filium Dei, dormitauit sententia eis Domini, et dilata est. Quando uero interfecerunt heredem, ut periret hereditas: tunc euigilauit aduersum eos, atque  surrexit omnis ordo miseriarum 66 atque perplexio; quia non quesierunt celestia, sed terre herere cupierunt.

 uenit tempus, prope est dies occisionis, et non glorie montium. uerbum Hebraicum ADARIM quod nos in duo uerba diuisum, primum AD [Figure: [Hebrew Text] 3Kb] , secundum ARIM [Figure: [Hebrew Text] 3Kb] , iuxta Theodotionem, gloriam montium interpretati sumus, Symmachus uertit in recrastinationem, dixitque: Et tempus prope est: dies festinationis, et non recrastinationis. Porro LXX ita transtulerunt: uenit tempus, appropinquauit dies, non cum perturbatione, neque cum doloribus. Theodotio: uenit tempus, prope est dies famis et non glorie montium. Occisionis autem tempus, et famis nunc quoque in Iudaico populo comprobatur, non habente  prophetas nec uerbum Dei, quo anima credentium pascitur. Montes autem magistros intellige, et qui habeant notitiam Scripturarum. De quibus et in alio loco dicitur: Illuminans tu mirabiliter a montibus eternis . Porro Septuaginta qui dixerunt: non cum perturbatione, et non cum doloribus, illud significant, quod tantum habeant ignorantie [Al. tantam ignorantiam] Dei et animi cecitatem; ut nec turbentur in sceleribus suis, nec penitentie doloribus crucientur.

 Nunc de propinquo effundam iram meam super te, et [a 9Kb] replicabo furorem meum in te, et iudicabo te iuxta uias tuas. Et imponam  tibi omnes abominationes tuas. Si a quinto anno transmigrationis regis Iechonie usque ad nonum annum  regni Sedecie, quando uenit Nabuchodonosor, et obsedit Ierusalem, supputare uoluerimus, tres anni erunt medii. Unde recte dicitur: Nunc de propinquo effundam iram meam super te. Nequaquam tibi uentura predicam, nec comminabor que longe post futura sunt: nunc in te complebo furorem meum. Qui furor et ira nequaquam absque iudicio est: sed ut reddat uias tuas in caput tuum, et omnes abominationes  tuas sentire te faciat. Possumus autem et de extrema captiuitate dicere, quod post interfectionem Christi, quando uenit eis finis et euigilauit aduersum eos peccatum, impletum est illud, quod scriptum est: Nunc peruenit in eos ira Dei in finem . Quando a Tito et uespasiano Ierusalem circumdata est, et aduenit desolatio eius, 67 et impletum est: Ecce relinquetur uobis domus uestra deserta . Tunc iudicati sunt iuxta uias suas, et blasphemias, quibus Dominum negauerunt; et senserunt furorem Dei: et omnis indignatio eius super illos effusa est, receperuntque scelera sua, ut permaneat deletio templi usque ad consummationem.

 Et non parcet oculus meus, neque miserebor: sed uias tuas imponam  tibi, et  abominationes tue in medio tui erunt, et scietis quia ego sum Dominus percutiens. Causas seueritatis et austeritatis, siue, ut heretici putant, crudelitatis Dei quod non parcat oculus eius nec misereatur, subiecit dicens: uias tuas dabo tibi, et abominationes tue in medio tui erunt; ut sentias que fecisti, et uidens abominationes tuas uel in conspectu tuo, uel in medio omnium positas, emendes errorem penitudine, et recedens a pristinis operibus, cum oderis que fecisti, tunc sentias quod ipse sit Dominus . Qui ideo percutit ut emendet, et castigat omnem filium, quem recipit.

 Ecce dies, ecce uenit, egressa est [b 1Kb] contractio: floruit uirga, germinauit superbia. Iniquitas surrexit in uirga impietatis, non ex eis, et non  ex populo, neque ex sonitu eorum: et non erit requies eis. LXX: Ecce dies parit, ecce finis uenit, egressa est complexio, et floruit uirga, germinauit superbia, suscitata est iniuria, et conteret fortitudinem iniqui, et non cum perturbatione neque cum festinatione, et non ex ipsis sunt, neque pulchritudo in eis. Contracta est, inquit, dies et abbreuiata, instatque uicina captiuitas, Floruit uirga que multo uobis tempore minabatur, et de flore fructum plagarum parturiit [Al. parturit]. Superbia uestra germinauit quod merebamini, ut super uirgam impietatis uestre, [c 1Kb] qua subiectos uobis impie cedebatis, consurgat iniquitas, que non est ex miserabili populo, neque ex eis qui instar brutorum animantium ducuntur a magistris, neque ex clamore eorum et sonitu, quo frustra uociferabantur,  a sacerdotibus Phariseisque seducti, ut consona uoce clamarent et dicerent: 68 Crucifige, crucifige talem . Unde non erit eis requies, sed eterna captiuitas. Porro Septuaginta iuxta illum sensum in quo scribitur: neque enim scitis quid uentura pariat dies , dixerunt: Ecce dies parit, quod multo ante conceperat: uenitque finis, et egressa est complexio, que mala uestra omnia complectatur  et teneat, siue ut Symmachus interpretatus est, inspectio, ut omnia uideat Deus que fecistis, et consideret opera uestra, et reddat unicuique quod meretur. In eo autem quod ipsi similiter transtulerunt, floruit uirga, illo testimonio uti possumus: Ne auferas uirgam a filio tuo . Et Apostolus: Quid uultis? In uirga ueniam ad uos, an in caritate et spiritu mansuetudinis ? Sed et Deus ore Psalmiste resonat: uisitabo in uirga iniquitates eorum, et in flagellis peccata eorum: misericordiam autem meam non auferam [Al, dispergam] ab eis . Ideo ergo Dominus uisitat et percutit, ut [a 1Kb] oriatur et pateat omnis superbia, que diu latebat inclusa; et suscitetur iniuria contra ortam et germinantem superbiam, conteraturque fortitudo  iniqui, non cum perturbatione, neque cum festinatione. Finis enim florentis uirge, sanitas est atque correctio, que non eorum merito uenit, qui corripiuntur, nec pulchritudine, quam in se non habent, sed misericordia Domini. Locus difficilis, et inter Hebraicum et Septuaginta multum discrepans, quibus pleraque de Theodotionis editione addita sunt, ut aliquam habere consequentiam uiderentur.

 uenit tempus, appropinquauit dies. Non solum ad Ierusalem dicitur, quod uenerit ei tempus captiuitatis, et appropinquauerit dies quo Babylonio sit uallanda exercitu; sed et ei qui exstructis et dilatatis horreis exsultabat, Dominus loquitur: Stulte, hac nocte auferetur anima tua a te: que autem preparasti, cuius erunt ? Unde et Apostolus:  Tempus, ait, abbreuiatum est . Et in [b 1Kb] alio loco: Preterit enim figura huius mundi . Notandum quod non in futurum distulerit, sed de presenti dixerit, preterit, et quotidie labitur figura mundi. Numquam enim in eodem statu permanet; sed semper crescentium et decrescentium figura preteruolat 69 et mutatur. Unde et Dominus: Celum, inquit, et terra preteribit . Sin autem hec quibus omnia que in mundo sunt [c 1Kb] continentur, pretereunt atque pertranseunt, quid potest in humanis rebus esse perpetuum?

 Qui emit, non letetur, et qui uendit, non lugeat. Naturale est in possessionum emptione letari: in uenditione lugere. Cum autem instet seruitus atque captiuitas, et gaudium et tristitia in utroque  sunt uana. Unde et Apostolus: Tempus abbreuiatum est. de cetero, qui habent uxores, sic sint quasi non habeant, et qui flent, quasi non fleant, et qui gaudent, quasi non gaudeant, et qui emunt, quasi non possideant, et qui utuntur mundo isto, quasi non utantur . Nam et diluuium ementes oppressit atque uendentes, ut Dominus loquitur in Euangelio .

Quia ira super omnem populum eius. Hoc in Septuaginta  non habetur. Pro populo potest multitudo et turba iuxta Hebraicum accipi; hoc enim significat AMONA . Causaque perspicua est quod idcirco qui emit, gaudere non debeat, et qui uendit, lugere desistat, quia ira Dei in breui uentura sit super omnem multitudinem terre Iudee, siue Ierusalem. Ex superioribus enim intelligitur, in quibus scriptum est: Hec dicit Dominus Deus terre Isrel, etc.

 Quia qui uendit, ad id quod uendidit non reuertetur. Iuxta Hebraicum morem loquitur. Omnis enim emptio ad uenditorem reuertebatur quinquagesimo anno remissionis, qui apud illos uocatur iubileus. Ante igitur quam annus remissionis adueniat, quando possessiones ad priores dominos reuertuntur, ingruet captiuitas, que omnem urbis auferet  consuetudinem. Porro quod Septuaginta transtulerunt: Quia qui emet, ad uenditorem non reuertetur, cum iuxta historiam penitus non cohereat, iuxta anagogen hunc sensum habere potest: ut dicamus eum qui heretico fuerat errore deceptus, cum intellexerit magistri fraudulentiam, nequaquam reuerti ad uenditorem, id est, ad magistrum; sed eum despicere atque contemnere.

70 Et adhuc in uiuentibus uita eorum, quia uisio ad omnem multitudinem eius non regredietur. Quomodo possessio non reuertetur ad priorem dominum, euersione urbis instante: sic uisio et comminatio prophetalis, que ad omnem multitudinem urbis dirigitur, nequaquam regredietur, et irrita fiet; sed rebus explebitur, uiuentibus adhuc his, ad quos prophetalis  sermo dirigitur. Hoc autem ait, ut ostendat imminentem captiuitatem, ne secundum consuetudinem dicerent: uisio hec in longos dies erit, et post tempora multa complebitur. Possumus et hoc dicere, quod postquam recesserit a Iudeis uisio prophetalis: Lex enim et prophete usque ad Ioannem Baptistam , post interfectionem Saluatoris nequaquam regrediatur ad eos, nec ultra mereantur habere prophetas. Significanterque ad omnem, inquit, multitudinem uisio non regredietur. Ergo regredietur ad eos qui ex Iudeis Domino crediderunt, apostolos uidelicet, et reliquias populi Iudaici, que ex Isrel salue facte sunt. Sed nec isti duo uersus habentur in Septuaginta editione.

Et uir in iniquitate uite sue non confortabitur. LXX:  Et homo in oculis uite sue non obtinebit. Et est sensus iuxta Hebraicum: Non proderit homini iniquitas sua, nec ei prebebit aliquam fortitudinem. Iuxta Septuaginta: Et homo, [d 1Kb] qui desiderauit quod in mundo putauit esse pretiosum, non obtinebit; sed libertate pereunte, amittetur omne quod pulchrum est. Ambiguitas autem Hebraicarum litterarum IOD [Figure: [Hebrew Text] 1Kb] et uAU [Figure: [Hebrew Text] 1Kb] , que tantum magnitudine discernuntur, fecit alios iniquitatem, alios oculos interpretari.

  Canite tuba, preparentur omnes. LXX: Clangite tuba, et iudicate omnia. De tubarum clangore et sonitu in multis locis legimus, ut ibi: Sicut tuba exalta uocem tuam ; et alibi: Clangite in neomenia tuba, in insigni die solemnitatis [a 1Kb] nostre ; et in Apostolo: Quoniam ipse Dominus in iussu, et in uoce archangeli, et in tuba Dei descendet de celo . Et in Euangelio: Nolite tuba clangere ante uos . Et tubas ductiles atque argenteas Numerorum narrat historia , 71 que sermoni prophetico comparantur, et doctrine Apostolice. Precipiturque nunc, ut omnes ad signum clangoris, et buccine preparentur ad bella. Porro quod dixere LXX, et iudicate omnia, nulli dubium est quin apostolorum conueniat  potestati. Qui, postquam cecinerit angelorum tuba, iudicaturi sunt in duodecim thronis duodecim tribus Isrel. Quorum Paulus loquebatur: Angelos iudicabimus ; et [b 1Kb] alibi: In uobis iudicabitur mundus . Iuxta presentem autem sensum iubentur per ironiam hi qui huic officio mancipati sunt, tuba clangere, ut omnes contra Babylonium parentur exercitum.

Et non est qui uadat ad prelium. Ira enim mea super [c 1Kb] omnem multitudinem eius. Et hec in Septuaginta non habentur. Preceperat Deus  ut tuba canerent ad exercitum preparandum, qui Babyloniorum posset resistere fortitudini; sed nichil profuit imperasse, eum non sit in populo qui audeat ad bella procedere. Idcirco autem eneruatus est populus,  et caret uiribus preliandi, quia omnis ira Dei super omnem multitudinem eius, subauditur urbis Ierusalem, siue terre Iudee. Sed et in nostra terra et Ierusalem, quando nos uel persecutio publica, uel uariorum incentiua uitiorum superare nituntur, frustra magistri canunt tuba, et preparare nos ad bella festinant, cum nulla sit in populo fortitudo, que idcirco subtracta est, quia iram Dei presentia mernere peccata.

 Gladius foris, pestis et fames intrinsecus. Qui in agro est gladio morietur: et qui in ciuitate, pestilentia et fame deuorabuntur. Et salui erunt qui fugerint ex eis: eruntque in montibus quasi columbe conuallium omnes trepidi. unusquisque in iniquitate sua. Septuaginta, columbas conuallium, siue, ut  Theodotio transtulit, meditantes, omnino tacuerunt. Hocque quod nos interpretati sumus, omnes trepidi: unusquisque in iniquitate sua, Theodotio transtulit ita: omnes mussitantes, unaqueque in iniquitate sua; ut sub metaphora columbarum meditantium, significet unumquemque de populo suum flere peccatum, et intelligere atque sentire cur ista patiatur. Tres autem partes aliorum qui in urbe pestilentia et fame 72 moriantur, et aliorum quos gladius foris interficiet, et eorum qui captiuitatem fuga euaserint, supra  legimus: quorum qui saluus fuerit, transibit ad montes, et instar mussitantium columbarum, sua trepidus peccata deflebit. Tropologice uero sic accipiendum, quod qui in agro et campo est, extra fines Dominice ciuitatis, que interpretatur Ecclesia, aduersarii mucrone feriatur, qui autem in ciuitate egerit negligenter, nec preparauerit sibi cibos, de quibus in Prouerbiis scriptum est: Qui operatur terram suam, replebitur (Al. saturabitur] panibus  iste fame morietur et pestilentia. Pauci autem, qui uel hereticorum gladium, uel desidie sue famem, mortemque uitauerint, non saluabuntur nisi in montibus, et nisi assumpserint alas columbe, et auolauerint, et requieuerint. Que columbe quamdiu in uallibus sunt, trepidant et ad singula reformidant:  quarum precipimur imitari innocentiam, et de quibus in psalmo scriptum est: Si dormiatis inter medios cleros penne columbe deargentate, et posteriora dorsi eius in pallore auri : in cuius specie descendit Spiritus sanctus, et mansit super Dominum Saluatorem. Pulchreque iuxta Theodotionem uocabimus columbam meditantem , eum qui in lege Domini die ac nocte meditatur, et de quo scriptum est: Os iusti meditabitur sapientiam .

 Omnes manus dissoluentur, et omnia genua fluent aquis. Et accingent se ciliciis, et operiet eos formido. Pro genibus aquis fluentibus, Septuaginta transtulerunt, femora polluentur humore. Cum autem omnes trepidauerint, et ad montana confugerint,  manus omnium dissoluentur, et nullus contra hostes poterit resistere, pauorisque magnitudine, urina polluet genua: nec ualebit profluentes aquas uesica cohibere. Accingent se ciliciis, et tremor omnia possidebit. Hoc in illo populo factum est, non solum sub Babyloniis, sed et sub Romanis, quando peruenit in eos usque ad finem ira Dei. Ceterum et in nostra Iudea in qua est Domini confessio, quando multiplicate fuerint iniquitates, et refriguerit multorum caritas, omnes manus bonorum operum dissoluentur, et 73 cuncta genua, siue femora fluent aquis eorum qui illicitos quesierunt concubitus, et quos in lege , id est, fluxum seminis sustinentes, et immundos Scriptura cognominat. Unde qui tales sunt, debent se accingere ciliciis penitentie, et uenturum  iudicium formidare. Quod qui fecerit, merebitur Isaiam audire dicentem: Confortamini, manus dissolute: et genua debilia roboramini .

 In omni facie confusio, et in uniuersis capitibus [d 1Kb] caluitium. Rubor uultus, pudoris indicium est, et conscientia peccatorum lucet in facie: spesque salutis est, quando delictum sequitur uerecundia. Unde ad eam que corde duro in suis peccatis gloriabatur, dictum est: Facies meretricis facta est tibi, nescis erubescere . Caluitium quoque  capitis, luctus est signum, quando perdit decorem cesaries, et pulchritudinem comarum amittimus. Denique et ad Ierusalem dicitur: Pro ornamento capitis tui habebis caluitium, propter opera tua . Et alius propheta; [a 1Kb] Omnia, inquit, capita in omni loco attondentur, et omnibus barba radetur . Micheas quoque ad eamdem Ierusalem: Decaluare, ait, et tondere super filios deliciarum tuarum, dilata caluitium tuum sicut aquila . Et super mortuis iubetur fieri caluitium. Soli autem sancti, hoc est, Nazarei, et qui ad pontificatum Domini meruerunt peruenire, non radunt capita sua . Neque enim habent mortis opera, nec immundi sunt, quia Nazarei, id est, sancti Domini sunt. Quod si iuxta eos  quispiam mortuus fuerit, omnes dies pristini non reputabuntur sanctificationis eorum. Samuel Dei sanctus erat, et propterea eterna capitis ornamenta possedit: audiuitque illud de Cantico Canticorum: Cincinni tui nigri sicut coruus . Porro Samson quia perdidit comam, perdidit fortitudinem : paulatimque renascentibus capillis, uires rediere pristine, ut multo plures moriens quam uiuens occideret. Eliseus uero licet corporis haberet caluitium, tamen quia Nazareus Domini erat, cincinnis capitis fruebatur. Unde paruuli [Al. pueri], quia paruuli erant, et nec dum ad etatem uiri peruenerant, illudentes caluitio eius atque dicentes: Ascende, calue: ascende, calue , 74 ferarum laniati sunt morsibus; quarum saltus ac  silue sunt habitaculum.

 Argentum eorum foris proiicietur, et aurum eorum in sterquilinium erit. LXX: Argentum eorum in plateis proiicietur, et aurum eorum erit contemptui. Fuga et captiuitate cogente, diuitias et auri argentique pondera proiicient in plateis: suas tantum animas seruare cupientes, ne sint ponderi que prius fuere luxurie. Alioquin et iuxta anagogen, captiuorum atque fugientium de Ierusalem omne argentum proiicietur in plateis, in lata et spatiosa uia que ducit ad mortem, quia angustam salutis semitam reliquerunt. Sed et omne aurum erit contemptui, uel in sterquilinium atque immunditiam reputabitur. Non enim potest habere munditiam, qui extra Domini Ecclesiam est.

 Argentum eorum, et aurum eorum non ualebit liberare eos in die furoris Domini. Et hoc in Septuaginta non habetur. Nulli autem dubium quin obsidionis et famis tempore, aurum argentumque esurientes non liberet: et illisi pretiosissimo metallo dentes, instar durissimi lapidis retundantur. Denique sequitur:

Animam suam non saturabunt, et uentres eorum non implebuntur. Presentibus malis didicimus multos diuites inter sericum, gemmas, et auri argentique pondera egestate confectos, habuisse exitum mendicantium. Argentum autem et aurum eorum, qui extra Ecclesiam sunt, non liberare animas possidentium  in die furoris Domini: sed eternam eos habere famem, et inani uentre cruciari, ostendit illud testimonium in quo dicitur: Redemptio anime uiri, proprie diuitie . Proprie diuitie sunt, quas nos Christi ueritas docuit , qui precepit, ut faciamus nobis amicos de iniquo mammona, qui nos recipiant in eterna tabernacula.

Quia scandalum iniquitatis eorum factum est. Ideo, inquit, possidentium aurum et argentum nec anima saturabitur, nec uenter implebitur, quia hoc ipsum aurum et argentum, scandalum scelerum eorum factum est. Significat autem idola, que auro argentoque fabricata, suos condemnant [Al. contemnunt] 75 artifices. Pro quo Septuaginta transtulerunt: quia cruciatus iniquitatum eorum fuit, ut in suo iniqui  errore crucientur, et se intelligant male Dei munera in blasphemiam conuertisse.

 Et ornamentum monilium suorum in superbiam posuerunt, et imagines abominationum suarum et simulacrorum fecerunt ex eo. LXX: Electa mundi in superbiam posuerunt, et imagines abominationum suarum, et offendicula sua posuerunt ex eis. Que ego, inquit, dederam in ornamentum possidentium atque diuitias, illi uerterunt in superbiam, ut de quibus poterant per eleemosynas et bona opera suam animam liberare, ex illis haberent materiam arrogantie. Denique ex auro et argento fecerunt idola, et mea munera in demonum simulacra uerterunt. Porro quod dixere LXX, Electa mundi in superbiam posuerunt, ad aurum argentumque referendum  est: quibus in mundo nichil putatur esse pretiosius. Illudque quod sequitur: Offendicula eorum, sciamus de Theodotione additum. Facilis autem sensus est iuxta tropologiam, quod aurum et argentum, sensus et eloquia Scripturarum que electa sunt mundi, et que nobis in ornamentum data sunt, heretici posuerunt in fomentum et materiam superbie, et imagines diuersorum dogmatum et abominationum atque offendiculorum suorum fecerunt ex eis: ut per que poterant colere, et adorare Deum, ex his Deum offenderint.

 Propter hoc dedi eis illud in immunditiam: et dabo illud in manus alienorum ad diripiendum: et impiis terre in predam, et contaminabunt illud. LXX: Propter hoc dedi ea illis in immunditiam:  et tradam ea in manus alienorum, ut diripiant ea, et pestilentibus terre in predam, et polluent ea. Quia ex auro et argento, et ornamentis monilium que dederam eis, imagines sibi abominationum suarum simulacrorumque fecerunt, propterea dedi eis illa in immunditiam et in stercora. Pro quibus Symmachus interpretatus est, nauseam, uolens idolorum sordes exprimere. Et tradam, inquit, ea in manus hostium, ut diripiant omnia, et non tam contaminem, quam contaminata esse demonstrem, que prius uidebantur esse sanctissima. Nos quoque tradimur in 76 ma nus inimicorum et alienorum a Deo,  quando facimus ornamenta nostra simulacra demonum, et omnis gloria nostra possidetur ab impiis, siue pestilentibus terre, ut nos sue subiiciant potestati.

 Et auertam faciem meam ab eis: et uiolabunt arcanum meum: et introibunt in illud emissarii  et contaminabunt illud. Cum, inquit, propter superiores causas abominationum populi auertero faciem meam ab eis, et nequaquam eos dignos meis oculis iudicauero: tunc uiolabunt arcanum meum, quod significat Sancta sanctorum, pro quo Septuaginta, uisitationem transtulerunt  et irrumpent  in ea impii et pestilentes terre: que exceptis sacerdotibus soloque pontifice nullus alius audebat intrare. Quod scimus et a Babyloniis, et a rege Antiocho Cneoque Pompeio, et ad extremum factum esse sub uespasiano et Tito, quando templum captum atque subuersum est, et omnia perpetrata que sequens prophete sermo complectitur. [a 1Kb] Ad nostra quoque mala opera auertit Deus faciem suam: et quia auersa est facies, ideo Dei uiolatur arcanum, ut pro sacerdotibus et sanctis Dei pestilentes ingrediantur, et uniuersa contaminent: ut qui locus esse debuit sanctitatis, fiat locus immunditie, iuxta illud Euangelicum: Domus Patris mei domus orationis uocabitur: uos autem fecistis illam speluncam latronum .

  Fac conclusionem, quoniam terra plena est iudicio sanguinum, et ciuitas plena iniquitate. LXX: Et adducam perturbationem, quia terra plena iudicio sanguinum, et ciuitas plena iniquitatum. uerbum [b 1Kb] Hebraicum ARETHIC , Aquila conclusionem, Symmachus et Theodotio id est, confixionem interpretati sunt. Pro quo Septuaginta posuere , quod nos in perturbationem uertimus. Igitur, o propheta, iram meam super terram Iudeam, et super urbem Ierusalem breui sermone conclude, ut quomodo terra plena est iudicio sanguinum, omnes enim in sanguine iudicantur, fundentes innoxium sanguinem: quod et in Nabuthe persona 77 fecisse Iudeos Scriptura commemorat: sic ipsorum quoque fundatur cruor, et plena iniquitatis  ciuitas demonstretur. Nam et sub Manasse repleta est urbs Ierusalem a porta usque ad portam sanguine prophetarum . uenietque eis conclusio, et perturbatio atque confixio, ut nullus de imminentibus miseriis possit euadere.

 Et adducam pessimos de gentibus, et possidebunt domos eorum. Et hec in Septuaginta non habentur. Pro sacerdotibus et prophetis, pessimos cunctarum gentium adducam Babylonios, ut domos uestras possideant, uosque subiiciant seruituti. Sed et nostras domos, id est, animas (templum enim  sumus Dei, et Spiritus sanctus habitat in nobis  possidebunt pessimi demones, si fuerit terra nostra plena sanguinibus, et habitatio plena iniquitatis.

Et quiescere faciam superbiam potentium: et possidebunt sanctuaria eorum. LXX: Et auertam fremitum fortitudinis eorum: et polluentur sancta eorum. Omnis superbia offendit Deum. Propterea pessimi gentium possidebunt domos potentium et superborum, et obtinebunt sanctuaria eorum, quia locum sanctimonie spurcus ingreditur, et sua eum contaminat immunditia. Significanter autem quia polluta fuerant sanctuaria Dei, et uiolatum arcanum eius, non dixit, possidebunt sanctuaria mea, sed sanctuaria eorum: quia post contaminationem mea esse  cessarunt.

Angustia adest. LXX: Propitiatio ueniet. Iuxta superiorem ordinem, recte Aquila et Theodotio interpretati sunt, adesse angustiam: Symmachusque, merorem. Septuaginta autem in medio uniuersorum tristium, uerbum posuere letitie: ut lugentis animus sustentetur, et speret inter aduersa, meliora, Dominumque propitium; de quo scriptum est: Dominus erigit allisos . Nos autem iuxta Symmachum priorem sententiam cum posteriore coniunximus, ut diceremus:

 Angustia superueniente, requirent pacem, et non erit. Quod iuxta Septuaginta omnino stare non potest. Si enim propitiatio ueniet, quomodo querent pacem, et non inuenient? Queret autem  ille pacem, et non inueniet, qui audiuit ab apostolis: Pax huic domui , et non seruauit eam, nec fecit in sua mente requiescere, sed malis fugatam operibus non potest inuenire. Ipsa est 78 autem pax que exsuperat omnem sensum , et quam ad Patrem uictor ascendens Saluator, apostolis dereliquit .

 Conturbatio super conturbationem ueniet, et auditus super auditum. LXX: ue super ue erit, et nuntius super nuntium. Quomodo sanctis dicitur: Gaudete, iterum dico gaudete ; et de ipsis scriptum est: Ibunt de uirtute in uirtutem , ut presentia bona futuris bonis cumulent: sic et his super quos uenit angustia, et qui quesierunt pacem et non inuenerunt eam, ueniet  conturbatio super conturbationem, siue ue super ue, iuxta quod et in Apocalypsi scriptum est: ue unum abiit, et ue alterum ueniet cito . Et auditus ueniet super auditum, nuntiusque super nuntium; iuxta illud beati Iob: Cum adhuc unus loqueretur, uenit alius nuntius , mala augens malis, et appropinquantis Babylonii fremitum turbamque describens.

Et querent uisionem de Propheta: et lex peribit a Sacerdote, et consilium a senioribus. Proprie singula queruntur a singulis. uaticinium futurorum queritur  a propheta. Legis interpretatio, sacerdotis officium est. Prudens consilium etas matura perquirit; iuxta illud quod scriptum est: In consilio sanctorum [Al. iustorum] et congregatione, magna opera Domini . Hec autem non solum eo tempore, quando Babylonius contra Ierusalem ueniebat exercitus, a prophetis, sacerdotibus et senioribus querebantur; sed quotidie in Ecclesiis requiruntur. Que si uisionem, legem, consiliumque perdiderint, frustra prophetas et sacerdotes, et seniores habere se iactant.

 Rex lugebit, et princeps induetur merore, siue, iuxta Septuaginta, interitu: qui nescio quid uolentes, hoc quod de Hebraico sermone expressimus, rex lugebit, omnino tacuerunt. Luxisse  autem Sedeciam, et omnes principes populi Iudeorum fuisse merore confectos, sancta Scriptura commemorat. Possumus autem, quamquam hoc prima fronte uideatur esse blasphemum, regem lugentem nostra uitia atque peccata, Christum dicere, qui loquitur in Psalmis: Que utilitas in sanguine meo, dum descendo in corruptionem ? Et appropinquans Ierusalem fleuit super eam, et dixit: Ierusalem, Ierusalem, que occidis Prophetas, et lapidas missos ad te; quoties uolui congregare filios tuos, sicut gallina congregat sub alas pullos suos, et noluisti ! 79 Principes quoque uel in bonam partem apostoli erunt, qui lugent peccatores: uel in contrariam, illi quibus dicitur: Audite uerbum Domini, principes Sodomorum .  Indueturque, iuxta Septuaginta, interitu, qui non habet armaturam Dei, nec indutus est Christo. Quotquot enim in Christo baptizati sunt, Christum induerunt .

 Et manus populi terre conturbabuntur, siue, iuxta Septuaginta, dissoluentur. Quando uisio non fuerit in propheta, et Legis scientia in sacerdote, et consilium in senibus: rexque luxerit, et princeps fuerit in merore, siue in interitu, consequenter et populi manus conturbabuntur, suum perdentes ordinem, siue dissoluentur, antiquam fortitudinem non habentes. Pulchreque non populus Dei dicitur, cuius turbabuntur manus, et cuius non est municipatus in celo; sed populus terre, de quo scriptum est: Recedentes a te super terram scribentur .

Secundum uiam eorum faciam eis, et 80 secundum iudicia eorum iudicabo eos, siue, ut Septuaginta transtulerunt, ulciscar eos. Peccatoribus reddit Deus  iuxta uias suas, ut teneat iudicii ueritatem. Ceterum in sanctis excedit modum clementie. Neque enim condigne sunt passiones temporis huius ad futuram gloriam que reuelabitur in nobis . Stipendia enim peccati mors , quam recipit peccator iuxta uias suas et opera sua. Ceterum iustorum uirtus fruitur Domini largitate, de qua Paulus loquitur: Donum Dei uita eterna. Quodque addidit: et secundum iudicia eorum iudicabo eos, illud Euangelicum sonat: in quo iudicio iudicaueritis, iudicabitur de uobis . Et Apostolicum: In quo enim iudicio iudicas alterum, teipsum condemnas. Eadem enim operaris que iudicas .

Et scient quia ego Dominus. Iste uersiculus frequenter in hoc propheta ponitur, quod supplicia  atque cruciatus sequatur scientia Dei, ut quem non intelligebant per beneficia, per tormenta cognoscant.



LIBER TERTIUS.


 79-80 Nihil longum est quod fidem habet, et omnis retro temporum series transacta non prodest: nisi forte bonorum operum sibi uiaticum preparauerit, que semper ad futura, immo ad eterna respiciunt,  et nullis terminis coarctantur. uera sententia est: Omnia orta occidunt, et aucta senescunt. Et alibi: Nihil est enim opere et manu factum, quod non conficiat et consumat uetustas. Quis crederet ut totius orbis exstructa uictoriis Roma corrueret, ut ipsa suis populis et mater fieret et sepulcrum: ut tota Orientis, Aegypti, Africe littora olim dominatricis urbis, seruorum et ancillarum numero complerentur: ut quotidie sancta Bethleem, nobiles quondam utriusque sexus, atque omnibus diuitiis affluentes, susciperet mendicantes? Quibus quoniam opem ferre non possumus, condolemus, et lacrymas lacrymis iungimus: occupatique sancti operis sarcina, dum sine gemitu confluentes uidere non patimur, explanationes in Ezechiel, et pene omne studium  omisimus, Scripturarumque cupimus uerba in opera uertere, et non dicere sancta, sed facere. Unde rursus a te commoniti, o uirgo Christi Eustochium, intermissum laborem repetimus, et tertium  uolumen aggressi, tuo desiderio satisfacere desideramus: illud et te et ceteros qui lecturi sunt deprecantes, ut non uires nostras, sed uotum considerent, quorum alterum fragilitatis humane, alterum sancte est in Domino uoluntatis.

81  Et factum est in anno sexto, in sexto mense, in quinta mensis, ego sedebam in domo mea, et senes Iuda sedebant coram me. Quinto anno transmigrationis Iechonie, quarto mense, quinta mensis, superiorem uisionem factam ad prophetam legimus Hec autem quam nunc exponere uolumus, sexto anno eiusdem regis, sexto mense, quinta mensis facta memoratur. Ex quo perspicuum est post annum et duos menses hec facta que scripta sunt, et uel intermissam per annum et duos menses  prophetiam, uel per totos quatuordecim menses gesta, que superior sermo contexit. Sexto autem anno et sexto mense, et quinta die mensis, qui numeri ad fabricam mundi referuntur, et [Al. ad] carneos sensus, qui terrena conspiciunt, et necdum celestia contemplantur, factam prophetiam non mirabitur, qui ad presbyteros Iuda sermonem dirigi intellexerit. E quibus septuaginta tenebant thuribula, et uiginti quinque in templo adorabant solem, sedebatque propheta in domo sua fugiens frequentiam multitudinis; et senes Iuda sedebant coram eo, uel prophete uerba audire cupientes, uel insidiantes sermonibus eius. Significanterque dicuntur senes Iuda, ut nichil ad Isrel, hoc est ad decem tribus, que prius capte fuerant, sed ad eos qui de tribu  Iuda cum Iechonia ducti erant in captiuitatem, dici intelligamus.

 Et cecidit super me ibi manus Domini Dei. Et uidi, et ecce similitudo quasi aspectus ignis ab aspectu lumborum eius, et deorsum ignis: et a lumbis eius et sursum, quasi aspectus splendoris, ut uisio electri. LXX: Et facta est super me manus Adonai Domini: et uidi et ecce similitudo quasi species uiri a lumbis eius, et deorsum ignis, et a lumbis eius, et sursum quasi + uisio aure ** quasi uisio electri. uirum, Hebreus sermo non continet. uisionem autem aure, que in Septuaginta non habetur, de Theodotione addidimus. Et pro eo quod nos diximus, cecidit super me manus Domini, Symmachus transtulit, incidit mihi 82 manus Domini, quod in Hebraico dicitur  [a 1Kb] TEPHPHOL . Manus autem , id est, opera significat, ut uisionis possit sacramenta cognoscere. Et hoc considerandum, quod non ipsas uideat ueritates; sed similitudinem ignis, quia a lumbis usque deorsum ignis apparuit; et a lumbis sursum quasi aspectus splendoris, ut uisio electri. Pro splendore, qui in Hebraico dicitur ZOR , auram Theodotio transtulit, ut in supernis Dei refrigeria demonstret. Denique et in Regum uolumine beatus Elias aduentum Domini non in tempestate contemplatur et turbine, non in ignis ardoribus; sed in aspectu aure tenuis atque lenissime, ut Dei Omnipotentis mansuetudinem comprobaret. Opera autem coitus, que significantur in lumbis, usque deorsum, igne purgantur. Et opera uirtutum, que a lumbis ad superiora  consurgunt, splendorem habent atque fulgorem, et tamen nec ignis usque ad pedes dicitur; nec splendor electri usque ad caput, sed deorsum et sursum, ut tam in peccatoribus quam in sanctis, pro diuersitate meritorum, alius usque ad illud et illud membrum; alius usque ad illa et illa perueniat. Et quomodo qui sanctitudinis perfectionem tenent, ad uerticem usque perueniunt, sic qui in peccatorum  profundo sunt, plantas igneorum pedum tenere credendi sunt.

 Et emissa similitudo manus apprehendit me in cincinno capitis mei. LXX: Et extendit similitudinem manus, et assumpsit me in fimbria uerticis mei. Et hic similitudo manus, non ipsa manus extenditur, neque enim in Deo aliquid corporale est. uideturque manus, ut membrum humani corporis atque consueti, nequaquam terreat eum qui assumitur atque comprehenditur. Si enim in colubri, uel in qualibet alia bestiarum similitudine tetigisset prophetam, ipsa dissimilitudo membrorum terruisset assumptum. Parsque comprehenditur capillorum, quia totius apprehensionem capitis, humana natura non sustinet. Pro cincinno, Septuaginta 83 transtulerunt  , id est fimbriam: quorum alterum in capillis, alterum in uestibus accipi solet.

Et eleuauit me spiritus inter terram et celum. Primum similitudine manus apprehenditur; postea eleuatur a spiritu, qui spiritus non eum statim ad celum leuat, sed inter terram et celum, ut terrena interim derelinquens, festinet ad celum. Possumus autem et hoc dicere, quod propter bona opera, propheta similitudine manus Dei apprehensus sit, et propter scientiam rerum spiritualium eleuetur a spiritu.

. Et adduxit me in Ierusalem in uisione Dei, iuxta ostium interius quod respiciebat Aquilonem, ubi erat statutum idolum Zeli ad prouocandam emulationem.  Et ecce ibi gloria Dei Isrel, secundum uisionem quam uideram in campo. LXX: Et adduxit me in Ierusalem in uisione Dei ad uestibulum porte que respicit Aquilonem: ubi erat statua possidentis. Et ecce erat ibi gloria Domini Dei Isrel secundum uisionem quam uidi in campo. Hoc autem quod in quibusdam codicibus reperitur. + Et in statua imaginem [b 17Kb] Zeli ** de Theodotione additum est. Reliqua similiter. Quando dicit: adduxit me in Ierusalem in uisione Dei, ostendit se non in corpore, sed in spiritu esse translatum. Iuxta quam uisionem possumus et celos, et profunda maris, et inferna conspicere, dum rationes singulorum cogitatione complectimur. Primum autem uenit ad uestibulum, quod respicit ad Aquilonem, ut ibi uideat statuam idoli Zeli ad prouocandam emulationem;  ut de illo loco possit ad interiora penetrare, et cernere reliqua, que postea describuntur. Statuam autem idoli Baal in templo Dei positam, narrat historia. Pulchreque appellatur idolum Zeli. quia ad emulationem et zelum Dominum prouocat; iuxta illud quod in Deuteronomio dicitur: Ipsi me prouocauerunt ad zelum in eo qui non erat Deus: et ego prouocabo eos ad zelum in gente que non est . Porro quia zelus et possessio quod 84 Hebraice dicitur CENA , eodem [a 1Kb] appellantur nomine, pro statua Zeli, Septuaginta, statuam possidentis, interpretati sunt. Denique quando natus est Cain, Possedi, inquit parens, hominem per Deum , possessione hominis, ad Cain nomen alludens. Ibique erat gloria Dei Isrel, non quod delectaretur tali uicinia; sed ut sui presentia idolum Zeli, templumque deleret. Unde et subuersio urbis templique post breue tempus sequitur. Et in Isaia scriptum est, quod lectus angustus nequaquam duos capiat, et pallium breue utrumque operire non possit ; significante Scriptura illud Apostoli: Qui consensus Christo et Belial? Templo Dei et idolo ?

  Et dixit ad me: Fili hominis, leua oculos tuos ad uiam Aquilonis. Et leuaui oculos meos ad uiam Aquilonis: et ecce ab Aquilone porte altaris, idolum Zeli in ipso introitu. Pro eo quod nos posuimus: Ab Aquilone porte altaris, idolum Zeli in ipso introitu, Septuaginta transtulerunt: Ab Aquilone ad portam Orientalem, quod in Hebraico non habetur; cetera que ibi scripta sunt relinquentes. Dixit, inquit, ad me, uel gloria Dei, quam in campo uideram, uel spiritus qui me inter celum leuauit ac terram. Locutusque est mihi, postquam me transtulit in Ierusalem, et fecit uel urbem, uel templum uidere, et imperauit ut leuarem oculos ad uiam Aquilonis. Ibi enim statua Baal posita erat, quam uocat idolum Zeli, in ipso porte introitu. Qui autem idolum Zeli, siue  possidentis, ad gloriam Dei, uel ad spiritum referunt, impie faciunt, personam idoli, Dei maiestate mutantes.

 Et dixit ad me: Fili hominis, putasne uides tu quid isti faciant: abominationes magnas quas domus Isrel facit hic: ut procul recedam a sanctuario meo? Et adhuc conuersus, uidebis abominationes maiores. Ne me, inquit, putes iniuste templum deserere, et subuertendam relinquere ciuitatem, aspice que in templo faciant. Cumque illa conspexeris, non putes finem esse scelerum, 85 adhuc maiora conspicies. Quod quidem potest et de nostra Ierusalem, nostroque templo intelligi, quando in exemplum Ophni et Phinees  idolorum scelera operamur in tabernaculo Dei; et fornicamur cum his,  que [Al. qui] se militie et ministerio Dei uouerint; et sacrificiorum eius primitiua decerpimus, dantes in usum clientum atque famulorum, et omnia lucri causa facimus. Sin autem hec tam magna sunt que uidemus, quanto maiora existimanda sunt que humanam effugiunt conscientiam?

 Et introduxit me ad ostium atrii: et uidi, et ecce foramen unum in pariete. Et dixit ad  me: Fili hominis, fode parietem. Et cum perfodissem parietem, apparuit ostium unum. Et dixit ad me: Ingredere, et uide abominationes pessimas, quas isti faciunt hic. Hoc quod transtuli: Et uidi, et ecce foramen unum in pariete, in Septuaginta non habetur. Et quia omnia quasi imagine picturaque monstrantur, unum in pariete foramen uidisse se dicit, iuberique sibi ut illud perfodiat, et amplius faciat, quo uidelicet aperto foramine, latius possit intrare et uidere, que foris positus uidere non poterat. Per quod ostenditur, tam in Ecclesiis, quam in singulis nobis, per parua uitia maiora monstrari, et quasi per quedam foramina, ad abominationes maximas perueniri. Ex fructibus enim arbor cognoscitur ; et ex abundantia cordis, os loquitur.  Pro signo sunt interioris hominis, uerba erumpentia: quomodo libidinosum, quia sua callide celat uitia, interdum turpis sermo demonstrat; et auaritiam latentem intrinsecus paruule rei cupido significat. Minoribus enim maiora monstrantur, uultuque et oculis dissimulari non potest conscientia, dum luxuriosa et lasciua mens lucet in facie; et secreta cordis, motu corporis et gestibus indicantur.

 Et ingressus uidi: et ecce omnis similitudo reptilium, et animalium abominatio: et uniuersa idola domus Isrel depicta erant in pariete in circuitu per totum. Non solum idolum Zeli stabat in introitu porte Aquilonis, sed et omnes Templi parietes diuersis idolorum imaginibus pingebantur: ut nulla esset  86 bestia, quam non parietis pictura monstraret. Hoc in delubris idolorum, fanisque gentilium hucusque perspicimus, quod omnia genera bestiarum adoret stulta religio. Unde et uirgilius ait:

Omnigenumque [b 1Kb] deum monstra, et latrator Anubis,
Quasi non et illa sint monstra que laudat

Contra Neptunum et uenerem, contraque Mineruam.
Possumus et in nostri templi [Al. nostris templis] parietibus idola monstrare depicta, quando omnibus uitiis subiacemus, et pingimus in corde nostro peccatorum conscientiam, imaginesque diuersas. De quibus et in Psalmo [Al. Psalmis] dicitur: Domine, in ciuitate tua imaginem ipsorum dissipabis . Et in alio loco: uerumtamen in imagine perambulat  homo . Quod scilicet nullus hominum sit qui aliquam imaginem non habeat, siue sanctitatis, siue peccati. Quamobrem furiosis dicitur et iracundis: Furor illis secundum similitudinem serpentis: sicut aspidis surde et obturantis aures suas, que non exaudiet uocem incantantium . Et de hominibus nequam: Generatio uiperarum, quis ostendit uobis fugere a uentura ira ?  Et de uersipellibus ac fraudulentis: Ite, dicite uulpi huic . Ac de amatoribus feminarum: Equi insanientes in feminas facti sunt mihi: unusquisque ad uxorem proximi sui hinniebat . De brutis quoque ac uecordibus: Nolite fieri sicut equus et mulus, quibus non est intelligentia. Et iterum: In camo et freno maxillas eorum constringe, qui non appropinquant ad te . Et multa huiuscemodi. Hoc autem quod posuimus: Et ecce omnis similitudo reptilium et animantium, in Septuaginta non habetur.

 Et septuaginta uiri de senioribus domus Isrel, et Iezonias filius Saphan stabat in medio eorum stantium ante picturas, et unusquisque habebat thuribulum in manu sua, et uapor nebule de thure consurgebat.  Quando dicit septuaginta uiros fuisse de senioribus domus Isrel, qui tenebant thuribula manibus, ostendit multos alios fuisse presbyteros, qui hoc non faciebant, sed forsitan peccatis aliis tenebantur: unumque nomine Iezoniam filium Saphan stetisse 87 in medio eorum, quasi principem sceleris eorum, atque sacrilegii, qui omissa religione Dei, colebant idola, et in templo, non adorabant Deum, cuius erat templum, sed picturas parietum. Pulchreque dicitur: Stabat Iezonias filius Saphan, hoc est, iudicii et condemnationis sue in medio stantium presbyterorum, quia et princeps, et hi quorum princeps erat, firmo in sceleribus stabant gradu, nec fluctuabant in malo; sed robustissime persistebant: uaporque nebule et confusionis ac turbinis, qui surgebat ex thure, offerentium  sacrilegia demonstrabat. Hoc factum sit eo tempore iuxta litteram. Ceterum et nobis orandum est, ne seniores domus Isrel septenarium numerum, qui est sanctus, per septem decades multiplicantes, stent in erroribus suis, et adorent picturas idolorum, uaporque sacrilegii ascendat siue consurgat resistens Deo. Quando uiderimus plebem pessimam congregatam, de qua scriptum est: Odiui Ecclesiam malignantium ; et peiores plebe [a 1Kb] prepositos, nequioremque principem, qui prefectus est plebi atque presbyteris, dicamus Iezoniam stantem ante picturas, et singulos habere thuribula in manibus suis, non Dei maiestatem, sed proprias sententias adorantes, et nequaquam odorem bone fragrantie ad Deum, sed fetorem ad idola peruenire.

  Et dixit ad me: Certe uides, fili hominis, que seniores domus Isrel faciunt in tenebris, unusquisque in abscondito cubiculi sui. Dicunt enim: Non uidet Dominus nos: dereliquit Dominus terram. Ex eo, inquit, quod in templo faciunt pariter congregati,  ostenditur quid unusquisque in cubiculo suo faciat. Sed secundum anagogen melius intelligi potest, quod nonnulli principes Ecclesiarum faciant in tenebris, que dictu quoque turpia sunt. Iste est absconditus cordis homo, de quo dicitur: Ingredere in cubiculum tuum . Et rursum: Qui uidet in [b 1Kb] abscondito 88 reddet tibi. Recolat unusquisque conscientiam suam, et opera tenebrarum recordetur in tenebris, sciatque scriptum: Omnis qui mala operatur, odit lucem, et non uenit ad lucem, ne arguatur a luce . Et in se illud intelliget esse completum: Qui inebriatur, nocte inebriatur . Quod iuxta litteram stare non potest. Quanti enim in prandiis conuiuiisque dierum inebriantur? Sed quia ebrietas cordis offendens Deum, tenebrarum  est, et non lucis, propterea quicumque inebriatur, nocte inebriatur. Cum autem seniores domus Isrel fecerint mala in tenebris et in abscondito cubiculorum suorum, et putauerint se Deum posse celare, tunc consequenter dicent: Non uidet nos Dominus, dereliquit Dominus terram. Multique sunt peccatores et ambulantes iuxta cogitationes suas, qui Deum non estimant curare mortalia, nec ad illum nostra uitia pertinere. Certe quando peccamus, si cogitaremus Deum uidere et esse presentem, numquam quod ei displicet, faceremus. Porro quod sequitur, Dereliquit Dominus terram, quorumdam etiam philosophorum sententia est, qui ex siderum cursu atque constantia, suspicantur esse in celestibus prouidentiam, et terrena contemni,  dum nichil recti nec iuxta ordinem in terris geritur.

 Et dixit ad me: Adhuc conuersus uidebis abominationes maiores, quas illi [Al. iste] faciunt. Et introduxit me per ostium porte domus Domini, quod respiciebat ad Aquilonem; et ecce mulieres sedentes [uulg. ibi . . . sedebant] plangentes Adonidem. Quem nos Adonidem interpretati sumus, et Hebreus et Syrus sermo THAMUZ  [c 1Kb] uocat: unde quia iuxta gentilem fabulam, in mense Iunio amasius ueneris et pulcherrimus iuuenis occisus, et deinceps reuixisse narratur, eumdem Iunium mensem eodem appellant nomine, et anniuersariam ei celebrant colemnitatem, in qua plangitur a mulieribus quasi mortuus, et postea reuiuiscens canitur atque laudatur.  Consequenterque 89 postquam principes et seniores domus Isrel quid fecerint in templo ac tenebris cubiculisque monstratum est: etiam mulierum uitia describuntur, que plangunt amatorum societate priuate, et exsultant, si eos potuerint obtinere. Et  quia eadem gentilitas huiuscemodi fabulas petarum, que habent turpitudinem, interpretatur subtiliter, interfectionem et resurrectionem Adonidis, planctu et gaudio prosequens: quorum alterum in seminibus, que moriuntur in terra, alterum in segetibus, quibus mortua semina renascuntur, ostendi putat; nos quoque eos qui ad seculi mala et bona, uel contristantur, uel exsultant, mulieres appellemus, molli et effeminato animo: dicamusque plangere eos Thamuz, ea uidelicet que in rebus mundi putantur esse pulcherrima.

 Et dixit ad me: Certe uidisti, fili hominis: adhuc conuersus uidebis abominationes maiores his. Et introduxit me in atrium domus Domini interius, et ecce in ostio templi Domini inter uestibulum  et altare quasi uiginti quinque uiri, dorsa habentes contra templum Domini, et facies ad Orientem, et adorabant ad ortum solis. Quod nos uestibulum iuxta Symmachum interpretati sumus, qui posuit, pro eo quod LXX et Theodotio ipsum uerbum Hebraicum transtulerunt [a 16Kb] AELAM : Aquile prima editio, : secunda, AELAM templi interpretata est, quam nos porticum templi exprimere possumus: siue intectum atrium, quod inter templum et altare erat. Et quia supra legimus, post idolum Zeli, quod ad portam Aquilonis apparuit: Adhuc conuersus uidebis abominationes maiores; ostensisque per parietem picturis omnium bestiarum, quas adorabant septuaginta presbyteri, et Iezonias filius Saphan, tenentes thuribula in manibus, secundo dicitur: Adhuc conuersus  uidebis abominationes maiores, quas isti faciunt, eo quod sederent mulieres plangentes Adoniden; post tertium quoque peccatum dicitur: Adhuc conuersus uidebis abominationes maiores his. Que est autem 90 maior abominatio superiorum trium scelerum? uidelicet quarta que sequitur: Ecce in ostio templi Domini inter uestibulum et altare quasi uiginti quinque uiri dorsa habentes contra templum Domini, et facies ad Orientem, et [b 1Kb] adorabant ad ortum solis, eo quod, contempto Domino, id est, Creatore, adorarent solem, id est, Domini creaturam, precipiente ipso Domino per Moysen , quod nequaquam in morem gentilium contra Orientem Deum adorare deberent: sed in quacumque fuissent orbis parte, siue ad Orientem, siue ad Occidentem, siue  ad Meridiem, siue ad Septentrionem, adorarent contra templum, ubi sancta sanctorum habitare Dominus credebatur. Quod quidem et Danielem in Babylone fecisse legimus , qui apertis fenestris  cenaculi sui, adorabat Dominum contra templum, quod erat in Ierusalem. Hoc iuxta litteram fuisse sacrilegii, nemo dubitat. Secundum anagogen, omnes hereticos peiores esse prioribus, id est, idolo Zeli pictisque in pariete figuris animantium, et planctu Adonidis, per que idololatria uoluptasque monstratur, ille scire poterit, qui intellexerit prophetam dicentem: Tu autem odisti disciplinam, et proiecisti sermones meos post te . Et in alio loco: uerterunt contra me scapulam recedentem . An ignoramus Marcionem et ceteros hereticos, qui uetus laniant Testamentum, contempto Creatore, id est, iusto Deo, alium quemdam bonum Deum colere et adorare, quem de suo corde finxerunt? Omnesque nostri temporis heretici, qui  Dei Filium predicant creaturam, et tamen adorant eum, relicto diuinitatis templo et post tergum habito, ipsi confessione sua creaturam adorare se dicunt. Nos autem sic adoramus solem iustitie, ut Deum adoremus in templo ueteris Testamenti, ubi Lex et Prophete, ubi Cherubim et propitiatorium est. Quos nos uiginti quinque uiros transtulimus, LXX posuerunt, uiginti; et in quibusdam exemplaribus, quinque de Theodotione additi sunt.

91  Et dixit ad me: Certe uidisti, fili hominis: numquid leue est hoc domui Iudo, ut facerent abominationes istas, quas fecerunt hic, quia replentes terram iniquitate, conuersi sunt ad irritandum me? Et ecce applicant ramum ad nares suas. Pro eo quod nos diximus: Et ecce applicant ramum ad nares suas, LXX  transtulerunt: et ecce ipsi sicuti subsannantes, quibus de Theodotione additum est, Extendunt ramum; ut sit totum pariter: Et ecce ipsi extendunt ramum quasi subsannantes. Pro quo interpretatus est Symmachus, quasi [c 10Kb] emittentes sonitum in similitudinem cantici per nares suas. Significat autem uiginti quinque uiros, qui in quadrum solida statione fundati sunt, et a quinque sensibus per quinquies quinque, quadranguli figuram efficiunt, non solum templum habere post tergum, sed instar idolorum applicare ramum ad nares suas: haud dubium quin palmarum, quas Greco sermone uocant, ut per hoc eos idola adorare significet. Denique et Iob inter ceteras uirtutes etiam hoc habuisse se dicit, quod numquam aspiciens celum et solem, et lunam, et astra fulgentia,  osculatus sit manum suam , id est, adorauerit creaturas. Symmachi autem interpretatio, fedum raucumque sonitum de naribus procedentem in Dei contemptum significat. Omnesque  heretici, qui repleuerunt terram iniquitate, et conuersi sunt ad falsi nominis scientiam, ut Dominum ad iracundiam prouocarent, estimandi sunt: quando laudare uoluerint Deum, magis turpi sonitu blasphemare, uel Testamenti ueteris Deum parui ducere, irridere, contemnere.

 Ergo et ego faciam in furore: non parcet oculus meus, nec miserebor. Et cum clamauerint ad aures meas uoce magna, non exaudiam eos. Quodque sequitur, et cum clamauerint ad aures meas uoce magna, non exaudiam eos, in Septuaginta non habetur. Pro his, ait, omnibus que fecerunt, ego faciam in furore, et non parcet oculus meus, nec miserebor. Quod audientes ueteres heretici, Creatorem calumniantur quasi crudelem et sanguinarium; nec cogitant Apostolum  Paulum, qui certe boni Dei  apostolus est, scribere 92 ad Corinthios, Si uenero rursum, non parcam ; ut uirga corripiat delinquentes, et errantes retrahat ad salutem. Qui enim non intelligunt quod sibi prosit, et orant frequenter contraria, expedit eis ut non exaudiantur a Domino. Unde et in oratione Dominica dicimus: Fiat uoluntas tua . Non uoluntas nostra, que errare consueuit: sed uoluntas tua, que futura cognoscit. Magneque interdum felicitatis est, ad presens misericordiam non mereri. Et istis igitur, qui sunt de domo Iuda, et a confessione Ecclesie recesserunt, non parcet Dominus. Cumque clamauerint uoce magna, de qua Dominus dixit: Clamor eorum peruenit ad me : tamen Dominus  non exaudiet eos: ut malis coacti, intelligant quid fecerint.

 Et clamauit in auribus meis uoce magna, dicens: Appropinquauerunt uisitationes urbis. Pro uisitationibus, ultionem Septuaginta transtulerunt. Mihi enim uindictam et ego retribuam, dicit Dominus . Omnisque ultio uisitatio est quasi egrotantis, quasi habentis uulnera, quasi medicas exspectantis manus, iuxta illud quod alibi scriptum est: uisitabo in uirga iniquitates eorum, et in flagellis peccata eorum: misericordiam autem meam non auferam ab eis . Recteque  uisitatio uel ultio appropinquare dicitur captiuitate uicina.

 Et unusquisque uas interfectionis habet in manu sua. Non dixit, habebat, ut Septuaginta transtulerunt. Neque enim narrat preterita, sed presentia futuraque demonstrat. Qui igitur malos percutit in eo quod mali sunt, et habet uasa interfectionis, ut occidat pessimos, minister est Domini.

 Et ecce sex uiri ueniebant de uia porte superioris, que respicit ad Aquilonem, et uniuscuiusque uas interitus in manu eius. uir quoque unus in medio eorum uestitus lineis, et atramentarium scriptoris ad renes eius: ingressique sunt, et steterunt iuxta altare eneum. Et gloria Dei [uulg. Domini] Isrel assumpta est de Cherub, que erat super eum ad limen domus. Et  uocauit uirum, qui indutus erat lineis; et atramentarium scriptoris habebat in lumbis suis. Pro lineis, quod nos iuxta 93 Symmachum interpretati sumus, LXX, ; Theodotio ipsum uerbum Hebraicum BADDIM ; Aquila, precipua, interpretati sunt. Rursum ubi nos diximus, et atramentarium scriptoris ad renes eius, LXX posuerunt: Et zona sapphirina super renes eius; Theodotio, scribe in manu eius; Aquila, , id est, atramentarium scribe ad lumbos eius; Symmachus, tabulas scriptoris habebat in renibus suis. Et ubi nos transtulimus, limen domus, Septuaginta et Theodotio, , id est, sub diuo posuere uestibulum. Pro uase quoque interitus, quod singuli uiri habebant in manibus, soli Septuaginta securim interpretati sunt. Ad hominum  igitur peccata delenda, qui in sexta die fabricationis mundi facti sunt, ueniunt sex uiri, et descendunt de porta superiori, siue ut LXX transtulerunt, excelsa ad Aquilonem. Et habebat unusquisque securim in manibus, de qua Ioannes loquitur: Iam enim securis ad radices arborum posita est. Omnis arbor que fructum non facit, excidetur et in ignem mittetur . Eratque in medio sex uirorum unus, id est, septimus, in habitu pontificis uestitus lineis indumentis, et habebat atramentarium scriptoris ad renes suos, quo omnium peccata describeret, et sanctorum a peccatoribus numerum segregaret: siue zonam sapphirinam coloris lapidis sapphiri, qui in ornamentis est principis sacerdotum. Egressique sunt sex uiri, et steterunt  iuxta altare eneum. Duo enim erant altaria: unum thymiamatis, aureum intrinsecus; et alterum ante templum, eneum holocaustorum. Iuxta altare autem stare dicuntur parati ad iubentis imperium, ut cuiuscumque uiderint ibi non esse peccata dimissa, sententie Domini et interfectioni eum subiacere cognoscant. Gloria quoque Dei Isrel ascendit, siue assumpta est de uno Cherub, et iuit ad limen, siue ad subdiuum atrii domus atque uestibuli, quod nequaquam tecto premitur, sed eris fruitur libertate. Que ipsa gloria Domini uirum, qui erat in habitu pontificis, habebatque 94 atramentarium in lumbis suis, uocauit, et dixit que Scriptura testatur. Quidam sex uiros, sex interpretantur Angelos, qui Dei pareant uoluntati: ipsumque unum qui habebat indumenta  pontificis, Saluatorem intelligunt; iuxta id, quod Sacerdos est et magni consilii Angelus, illudque quod dicitur: Tu es sacerdos in eternum secundum ordinem Melchisedec . autem, quod Septuaginta transtulerunt, una ex octo uestium est pontificis, que Latine dicitur talaris; et ex eo quod ad pedes usque descendat, hoc sortita uocabulum est. De ueste pontificis ante annos plurimos scio edidisse me librum, ad cuius explanationem mitto lectorem. Neque enim possum omnia in omnibus locis dicere, quodque Aquile prima editio et Theodotio dixerant , pro quo in Hebreo legitur CESATH , cum [a 98Kb] ab Hebreo quererem  quid significaret, respondit mihi Greco sermone appellari , ab eo quod in illo calami recondantur. Nos atramentarium, ex eo quod atramentum habeat, dicimus. Multi significantius thecas uocant, ab eo quod thece sint scribentium calamorum. De quatuor Cherubim, unus Cherub mittitur a gloria Dominice maiestatis, locuturus ad eum, qui pontificis indumentis indutus erat. Et quamquam plerique neutrali genere, numeroque plurari dici putent, nos scire debemus singulari numero Cherub, generis masculini, et plurali eiusdem generis Cherubim: non quo sexus in ministris Dei sit, sed quo unumquodque iuxta lingue sue proprietatem diuersis appelletur generibus. Angeli uocantur numero plurali Malachim, et Cherubim, et Seraphim  eiusdem generis et numeri. Porro sabaoth, quod interpretatur militiarum, siue exercituum atque uirtutum, dicuntur genere feminino, numero plurali, et desinunt in extremam syllabam OTH  Qui autem uolunt sub figura pontificis intelligi Saluatorem, de Apocalypsi Ioannis utuntur exemplo, in qua scriptum est: Et conuerti me. et uidi uocem que loquebatur mecum. Et conuersus aspexi septem 95 candelabra aurea: et in medio candelabrorum similem Filio hominis , et cetera.

 Et dixit Dominus ad eum: Transi  per mediam ciuitatem in medio Ierusalem, et signa THAU super frontes uirorum gementium et dolentium super cunctis abominationibus, que fiunt in medio eius. Et illis dixit audiente me: Transite per ciuitatem sequentes eum, et perculite: non parcat oculus uester; neque misereamini. Senem, adolescentulum, et uirginem, paruulum, et mulieres interficite usque ad internecionem. Omnem autem super quem uideritis THAU, ne occidatis: et a sanctuario meo incipite. Precipitur [a 823Kb] ei qui indutus erat ueste talari, siue linea, et sacerdotalem habitum preferebat, ut ponat signum super frontes uirorum gementium et dolentium, super cunctis abominationibus. que fiunt in medio Ierusalem. Pro signo, quod Septuaginta, Aquila et Symmachus transtulerunt, Theodotio ipsum uerbum  Hebraicum posuit THAU, que extrema est apud Hebreos uiginti et duarum litterarum, ut perfectam in uiris gementibus et dolentibus scientiam demonstraret. Siue, ut Hebrei autumant, quia Lex apud eos appellatur THORA , que hac in principio nominis sui littera scribitur; illi hoc accepere signaculum, qui Legis precepta compleuerant. Et ut ad nostra ueniamus, antiquis Hebreorum 96 litteris, quibus usque hodie utuntur Samaritani, extrema THAU, littera, [b 2Kb] crucis habet similitudinem, que in Christianorum frontibus pingitur, et frequenti manus  inscriptione signatur. Sunt qui putent, ex eo quod secundum Hebraicum alphabetum ista extrema sit littera, demonstrari in multitudine peccantium, reliquias superesse sanctorum. Gementes igitur dolentesque saluantur; qui non solum malis non consenserunt operibus, sed et aliena planxere peccata, secundum quod et Samuel planxit super Saul , et apostolus Paulus super his qui post peccatum non egerunt penitentiam. Unde et ipse dicebat: Qui sumus in hoc tabernaculo, ingemiscimus . Et alibi: Tristitia mihi est magna, et incessabilis dolor cordis mei [Al. cordi meo]. Precipiturque sex uiris ut preter eos qui possunt dicere: Signatum est super nos lumen uultus tui, Domine , cunctos interficiant, non seni parcant,  non iuueni, non uirgini, non paruulo, non mulieri. Secundum mysticos intellectus, senes sunt in Ecclesia de quibus dicitur: Cani hominis prudentia eius ; iuuenes qui sunt ad fidei bella promptissimi; uirgines, qui pudicitiam tota mente conseruant; paruuli, qui lacte potantur infantie, et necdum percipiunt solidum cibum; mulieres, qui [Al. qua] fragilitate sexus, anime imbecillitatem testantur. Quibus uniuersis 97 non parcitur, si absque Christi signaculo aliquid esse se credunt. Quodque sequitur: Et a sanctuario meo incipite, siue, ut Septuaginta transtulerunt, et a sanctis meis incipite, uel sacerdotes significat, qui uersabantur in templo et adorabant idola; uel eos qui pro sacerdotii merito sancti uocabantur in populo, et qui fuerant in populis  causa peccati, primi meruere supplicia. Tempus enim est , ut iudicium incipiat a domo Dei.

 Ceperunt ergo a uiris senioribus, qui erant ante faciem domus. Et dixit ad eos: Contaminate domum: et implete atria interfectis. Implere atria interfectis. Pro atriis, que Hebraice dicuntur ASEROTH , LXX posuere uias. Occiduntur autem uiri seniores, de quibus supra legimus quod haberent thuribula et adolerent idolis incensum. Nec est ulla templi religio: quia, offenso [a 1Kb] religionis Deo, contaminata sunt omnia, ut unde peccatum, inde iudicium sit. Atriaque cadaueribus complentur in templo, et non uie, que utique foris erant, nisi forsitan uias intelligere possimus [Al. possumus] plateas ciuitatis. Nec audere poterant Angeli contaminare  templum sanguine mortuorum, in quo prius habitabat gloria Dei, nisi hoc recedentis [Al. credentis] glorie Dominus precepisset. Omnis qui peccato mortuus est, contaminat atria templi, et uias urbis Domini, in quibus uiuit: qui cum Christo resurgens, mortuus esse desistit.

[b 1Kb] Et egressi sunt, et percutiebant eos, qui erant in ciuitate. Siue, ut alii transtulerunt: percutiebant ciuitatem;  pro his qui erant in urbe, ipsam urbem appellantes.

 Et cede completa, remansi ego: ruique super faciem meam, et clamans aio: Heu [uulg. Heu, heu, heu], Domine Deus, ergo ne disperdas omnes reliquias Isrel, effundens furorem tuum super Ierusalem? Cunctis, qui signaculum non habebant, cede prostratis, corruit propheta in faciem suam, pro interfectorum multitudine, nullum preter se arbitrans remansisse. Quod quia uidebatur esse contrarium ei sententie, qua iusserat Dominus signatarum frontium uiros non esse cedendos, propterea in uulgata editione subtractum 98 est. Nos autem sequentes Hebraicam ueritatem, posuimus, remansi ego. Notandumque quod non dixerit, solus: quod si  dixisset, uidebatur esse contrarium; sed remansi ego, ut subaudiatur cum ceteris, qui frontes habuere signatas. Ut autem sciamus signanter hoc dictum, remansi ego, in Regum uolumine, quando Elias loquitur ad Deum: Altaria tua demoliti sunt, et ego relictus sum solus, et quarunt animam meam auferre ; solum posuit, quia remansisse alios nesciebat. Quidam putant ex persona Domini, in cuius typum precessit Ezechiel, posse hoc intelligi de populo Iudeorum: quando omnes declinauerunt, simul inutiles facti sunt . Et Propheta testatur: Saluum me fac, Domine: quoniam defecit Sanctus . Solus enim inuentus est Dominus, qui peccatum non fecit, neque inuentus est dolus in ore eius . Quod autem intulit:  effundens furorem tuum super Ierusalem, uerbum effusionis, penarum ostendit magnitudinem, ut alibi legimus: Effusa est despectio super principes . Et iterum: Pene effusi sunt gressus mei . Et in bonam partem. Charitas Dei effusa est in cordibus nostris . Et: Effusa est gratia in labiis tuis . Et in contrarium: Effunde furorem tuum super gentes, que te non intellexerunt, et super regna que nomen tuum non inuocauerunt . Et: Effunde frameam, et conclude ex aduerso eorum, qui persequuntur me .

 Et dixit ad me: Iniquitas domus Isrel et Iuda magna est nimis ualde. Et repleta est terra sanguinibus, et ciuitas repleta est auersione. Dixerunt  enim: Dereliquit Dominus terram, et Dominus non uidet. Igitur et meus non parcet oculus, neque miserebor: uias eorum super caput eorum reddam. uidens Dominus prophetam suum flere pro populo, et admirari indignationis magnitudinem, reddit causas: non ut ille putabat iniusti, uel excedentis modum supplicii, sed merite iusteque sententie. Iniquitas, inquit, decem tribuum Isrel et duarum tribuum  Iuda magna est, et non solum magna, sed magna nimis. Nec hoc dixisse sufficit, sed repetit, ualde, ut pro magnitudine iniquitatis, magnitudo supplicii sit. Ex quo discimus, non ut plerique estimant, et 99 maxime Stoici, paria esse peccata; sed uel magna uel parua, et pro qualitate mensuraque peccantium, diuersitatem esse iudicii punientis. Repleta est, inquit, terra sanguinibus, siue, ut Septuaginta transtulerunt, populis: et ciuitas est repleta auersione; aut, ut uulgata habet editio, iniquitate et immunditia: non modicus sanguis effusus est, sed de porta usque ad portam: et omnis ciuitas declinauit a cultu Dei, et pro eo plena est immunditia, idololatrie uidelicet sordibus. Causa autem tantorum scelerum illa est, quod putauerunt prouidentiam non esse super terram,  nec Deum curare mortalia, iuxta illud quod alibi legimus :

Scilicet is superis labor est, ea cura quietos
Sollicitat.
Quia igitur illi uel putauerunt non esse prouidentiam: uel que ante fuerat in populis, hoc tempore suum populum reliquisse: propterea et Dei non parcet oculus, nec miserebitur: ut contra uitia seuiens, placabilis sit uirtutibus: uiasque eorum atque peccata reddat super capita eorum, uel super principale () cordis, uel super principes populi, iuxta Numerorum librum, in quo capita populorum principes esse dicuntur.

 Et ecce uir, qui indutus erat lineis, qui habebat atramentarium in [a 1Kb] lumbis suis, respondit dicens:  Feci sicut precepisti mihi. LXX: Et ecce uir, qui indutus erat podere  et accinctus zona lumbos suos, et respondit uerbum dicens: Feci sicut mandasti mihi. Ipse est uir, cui iussum est transire per mediam Ierusalem, et ponere signum in frontibus uirorum gementium et dolentium super cunctis iniquitatibus eorum. Dicit ergo se Domini precepta complesse, et signaculo THAU littere frontes signasse [Al. armasse] lugentium. Sex autem uiri quibus preceperat Dominus, dicens: Transite per ciuitatem sequentes eum, et percutite: nulliusque misereamini usque ad internecionem, nichil tale renuntiant. Neque enim letitie, sed meroris impleuere sententiam, que non sermone, sed opere probatur. Et in hoc loco pro , id est, ueste talari, quam  interpretati sunt Septuaginta, Theodotio ipsum uerbum Hebraicum posuit BADDIM ; Symmachus, lineam; Aquila, precipuam, siue stolam. 100 Pro zona quoque Symmachus, tabulas; Aquila, atramentarium; Theodotio, posuerunt.

: et imple manus tuas prunis ignis, que sunt inter Cherubim: et effunde super  ciuitatem. De firmamento, quod erat super Cherubim, et de lapide sapphiro, qui habebat similitudinem throni, et de rotis que animalia sequebantur, supra dixisse sufficiat, et illorum lector explanatione contentus sit. Nunc autem quod iubetur ille, qui indutus erat lineis, pro quo Septuaginta in hoc loco stolam interpretati sunt, ut tollat prunas ignis de medio Cherubim, et effundat siue spargat super ciuitatem, illud mihi uidetur ostendere, quod post interfectionem cedemque multorum, et in uiis cadauera mortuorum, prunarum ignis assumitur, ut puniat, siue mundet Ierusalem: iuxta illud quod in Isaia scriptum est: [b 8Kb] Sanctificauit eum in igne ardente, et deuorabit sicut fenum materiam . Isti sunt carbones, quos in remedium lingue atque  mendacii desolantes uitia atque peccata, Propheta interrogatus exoptat: Quid detur tibi, et quid apponatur tibi ad linguam dolosam? Sagitte potentis acute cum carbonibus desolatoriis . Multaque istiusmodi in Scripturis sanctis inuenire poterimus; de quibus crebro diximus. Hoc tantum notandum est, quod in Isaia, qui tantum in sermone peccauerat, et immunda labia habere se dixerat, ad purgandum unus forcipe carbo comprehenditur. Hic uero quia erat ciuitas plena iniquitate, et post supplicia cadaueribus mortuorum, plures assumuntur carbones ignis, et non una manu, sed ambabus, ut omnis purgetur Ierusalem. Quamquam et hoc intelligendum sit, quod non ad purgationem, sed ad penas atque cruciatus, prune ignis assumende sint,  que effundantur super Ierusalem.

 Ingressusque est in conspectu meo. Cherubim autem stabant a dextris domus cum ingrederetur uir, et nubes impleuit atrium interius. Et eleuata est gloria Domini desuper 101 Cherub ad limen domus, et repleta est domus nube, et atrium repletum est splendore glorie Domini. Et sonitus alarum Cherubim audiebatur usque ad atrium exterius, quasi uox Dei omnipotentis loquentis. Cumque precepisset uiro, qui indutus erat lineis, dicens: Sume ignem de medio rotarum, que sunt inter Cherubim: ingressus ille stetit iuxta rotam. Et extendit Cherub manum de medio Cherubim, ad ignem qui erat inter Cherubim, et sumpsit et dedit in manus eius, qui indutus erat lineis. Qui accipiens egressus est, et  apparuit in Cherubim similitudo manus hominis subtus pennas eorum. uidente propheta, ingreditur uir, qui indutus erat talari ueste uel linea, et ut LXX nunc interpretationem commutant, stola sancta, cum apud Hebreos unus sermo habeatur BADDIM , et ceteri interpretes in cepta translatione persistant. Ingreditur autem, ut secundo dicitur, in medio rotarum, que sunt subter Cherubim; ut impleat manus suas igneis carbonibus. Qui cum esset ingressus, stetit tantum iuxta rotam, et uel ob tristitiam puniende Ierusalem, uel ob glorie magnitudinem stupens, manum ad ignem ipse non misit, sed unus  de Cherubim, id est, Cherub misit manum, et tulit ignem, qui erat in medio Cherubim, et dedit in manum eius, qui indutus erat uestibus lineis. Qui accipiens egressus est; et tamen Scriptura non dicit, egressus quid fecerit: ut tristis rei narrationem intelligentie potius nostre relinqueret, quam oculis subiiceret. Intreunte autem uiro, qui indutus erat uestibus lineis, Cherubim stabant a dextris domus, ut sancte superneque uirtutes dexteram domus Dei partem tenere uiderentur, et ille que mittuntur ad supplicia, de quibus scriptum est: Immissionem per angelos pessimos , sinistras partes possidere credantur. Cumque eleuata esset gloria Domini de Cherub, qui carbones ignis uiro traditurus erat; et transiisset ad limen domus, statim nube,  tenebris, et caligine atrium impletur interius. Neque enim, presente Domini maiestate, exercentur supplicia, et gloria Domini uidetur in atrio, de quo scriptum est: Sonitus alarum Cherubim audiebatur usque ad atrium exterius. Pro sonitu in Hebreo, uox ponitur: que uox habebat similitudinem uocis Dei 102 Omnipotentis loquentis. Pro quo Septuaginta transtulerunt: sicut uox Dei SADDAI ; quod Aquila, Symmachus, et Theodotio , quod fortem potentemque significat, transtulerunt. Nota, lector, in quibus superior, et hec uisio concordent, siue discordent, ut ex collatione utriusque absque nostro admonitu, diuina intelligas sacramenta, et illud quod ante commonui, quoniam et [Al. si] in firmamento, et in throno, et in manu hominis non  ueritas, sed similitudo dicatur. Neque enim facie ad faciem reuelato uultu, gloriam Domini contemplamur; sed in similitudine omnia uidemus et imagine, quamdiu fragili et corruptibili, et mortali circumdamur corpore .

 Et uidi, et ecce quatuor rote iuxta Cherubim. Rota una iuxta Cherub unum, et rota alia iuxta Cherub unum. Species autem erat rotarum quasi uisio lapidis chrysolithi, et aspectus earum, similitudo una quatuor, quasi sit rota in medio rote. Cumque ambularent in quatuor partes gradiebantur, et non reuertebantur ambulantes, sed ad locum ad quem ire declinabat que prima erat, sequebantur et cetere, nec conuertebantur. Et omne corpus earum, et colla, et manus, et penne, et circuli, plena erant oculis in circuitu  quatuor rotarum. Et rotas istas uocauit uolubiles, audiente me. Quatuor autem facies habebat unum. Facies una, facies Cherub: et facies secunda, facies hominis, et in tertio, facies leonis; et in quarto, facies aquile, et eleuati [Al. eleuata] sunt Cherubim. Obserua que prius fuerit, uel quot species rotarum, iuxta LXX, quasi uisio tharsis: nunc autem iuxta eosdem, quasi uisio carbunculi; ut pennarum per ignem, qui a Cherub traditur, similitudo monstretur:  licet in Hebraico, et supra, et hic THARSIS  scriptum sit: quod Aquila chrysolitum, Symmachus, hyacinthum transtulerunt. Rursumque ubi nos uertimus: Et omne corpus earum, quod subauditur rotarum, in Hebreo scriptum est: Et omnes carnes earum, et colla, et manus, et penne, et circuli. Nota carnes appellari in supernis uirtutibus, ut quando legimus: Caro et sanguis regnum Dei non possidebunt, neque corruptio incorruptionem , sciamus non substantiam carnis, sed opera condemnari: BASAR  enim quod in hoc loco scribitur, non corpus, sed carnem significat. Circulos 103 autem rotarum, cantos  ferreos appellauit, quibus lignorum rotunditas arctatur et stringitur. Rote autem iste non solum carnes habent, uel corpus,  aut membra: sed et colla, et manus, et pennas, ut efficientias rerum in singulis, non membrorum imagines sentiamus. Rote quoque ipse appellate sunt lingua Hebraica GELGEL , quod Symmachus, uolubiles, Aquila, rotam interpretatus est. Porro quod sequitur: Audiente me, usque ad eum locum ubi scriptum est: Eleuati [Al. eleuata] sunt Cherubim, in LXX non habetur; sed de Hebraico additum est. In quo obseruandum, quod nequaquam, ut supra dicitur: Facies hominis, et facies leonis [a 4Kb] a dextris quatuor, et facies uituli a sinistris quatuor: et facies aquile quatuor; ut uidelicet alia a sinistris, alia a dextris esse credantur: sed omnium equalis ordo describitur, dicente Scriptura: Quatuor autem facies habebat unum: Facies una, facies  Cherub, et facies secunda, facies hominis: et in tertio facies leonis: et in quarto facies aquile; ut prima et secunda, et tertia, et quarta facies, non locorum diuersitate dextri et sinistri, sed uno per gradus ordine describatur. Unam autem faciem, id est primam, appellauit Cherub, pro qua supra dixerat, facies uituli. Ex quo intelligitur faciem Cherub esse faciem uituli. Quorum omnium sensum, preterite uisionis explanatio continet.

 Ipsum est animal, quod uideram iuxta fluuium Chobar. Cumque ambularent Cherubim, ibant pariter et rote iuxta eos [Al. ea]. Et cum eleuarent Cherubim alas suas, ut exaltarentur de terra, non [b 1Kb] resistebant rote: sed et ipse iuxta erant. Stantibus illis stabant, et cum eleuatis eleuabantur. Spiritus enim  uite erat in eis. Omnia uiuunt Deo, et suum sentiunt Creatorem. Non est enim Deus mortuorum, sed uiuentium . Unde et omnia corpora rotarum plena sunt oculis . Et in psalmo dicitur: Celi enarrant gloriam Dei, et opera manuum eius annuntiat firmamentum. Dies diei eructat uerbum, et nox nocti indicat scientiam . Sol quoque et luna, 104 mare et flumina, montes et colles laudant Deum, et in suum circulum per annos  singulos elementa uoluuntur, celorumque rationem in terris deprehendimus, ut antique legis ordinem conseruantes uoluantur et currant; et nichil nouum cernamus super terram. Quod autem dicitur: Ipsum est animal, quod uideram iuxta fluuium Chobar , Scriptura demonstrat eadem nos debere intelligere in expositione animalis, que supra intelleximus.

 Et egressa est gloria Domini a limine Templi, et stetit super Cherubim. Et eleuantes [Al. eleuantia et exaltata] Cherubim alas suas, exaltati sunt a terra coram me. Et illis egredientibus, rote quoque subsecute sunt. Et stetit in introitu porte domus Domini Orientalis, et gloria Dei Isrel erat super eos [Al. ea]. Ipsum est animal, quod uidi subter Deum  Isrel, iuxta fluuium Chobar: et intellexi, quia Cherubim essent. Quatuor, per quatuor uultus uni: et quatuor ale uni, et similitudo manus hominis sub alis eorum: et similitudo uultuum eorum, ipsi uultus quos uideram iuxta fluuium Chobar, et intuitus eorum et impetus singulorum ante faciem suam ingredi. Gloria Domini, siue maiestas, que steterat in templi limine, stetit super Cherubim. Qui eleuantes [Al. Que eleuantia et exaltata] alas suas, propheta cernente, exaltati sunt, rotis pariter sequentibus, et stetit in introitu porte domus Domini Orientalis, paulatimque protectio Dei reliquit Isrel. Primum fuit in templo, deinde stetit in atrio templi siue limine: qua recedente de templo, nubes et caligo impleuit templi penetralia. Rursumque ipsa gloria sedit super  Cherubim, et illis statim auolantibus, et ad exteriora abeuntibus, secute sunt rote. Et gloria stetit in porta domus Domini Orientalis, non in ianua templi, sed post atrium et limen in introitu porte domus Domini Orientalis. Quod cum propheta uidisset, ipsum est, inquit, animal, quod uidi subter Deum Isrel, iuxta fluuium Chobar, et intellexi, quia Cherubim essent. Quid enim noui uiderat, quod intelligeret esse Cherubim, que prius non intellexerat? Cherubim in lingua nostra scientie 105 multitudo est: notitia sacramentorum Dei, et thronus eius ac requies. Unde et in psalmo dicitur: Qui sedes super Cherubim, manifestare . Semper enim gloria Domini sedet in scientie multitudine: et tunc manifestatur, quando cuncta regi  prouidentia demonstrantur; nec fortuitu quid fieri, nec dicere quempiam: Dereliquit Dominus terram, et Dominus non uidet . Unde et intuitus Cherubim et appetitus eorum, est obliuisci preteritorum, et in futura se extendere .

 Et eleuauit me spiritus, et introduxit me ad portam domus Domini Orientalem que respicit solis ortum. Quia egressa est gloria Domini a limine templi, et stetit super Cherubim; posteaque auolantibus Cherubim, stetit ipsa gloria in introitu porte domus Domini Orientalis, et propheta quia  per se ad eam ire non poterat, eleuatus a spiritu est, et ductus ad eamdem portam domus Domini Orientalem, que respicit solem iustitie, de quo scriptum est: Ecce uir: Oriens nomen eius : ut nequaquam remaneret in templo, quod erat ignorantie nube confusum; sed stans in porta domus Domini Orientalis, que sequuntur sacramenta cognosceret.

 Et ecce in introitu porte uiginti et quinque uiri, et uidi in medio eorum Iezoniam filium Azur, et Phaltiam filium Banaie principes populi. Dixitque ad me: Fili hominis, hi uiri, qui cogitant iniquitatem, et tractant consilium pessimum in urbe ista, dicentes: Nonne dudum edificate sunt domus? Hec est lebes, nos autem carnes. Idcirco uaticinare de eis,  uaticinare, fili hominis. Et irruit in me spiritus Domini, et dixit ad me, loquere: Hec dicit Dominus: Sic locuti estis domus Isrel, et cogitationes cordis uestri ego noui. Plurimos occidistis in urbe hac, et implestis uias eius interfectis. Propterea hec dicit Dominus Deus: Interfecti uestri, quos posuistis in medio eius, hi sunt carnes, et hec est lebes, et educam uos de medio eius. Gladium metuistis, et gladium inducam super uos, ait Dominus Deus, et eiiciam uos de medio eius: daboque uos in manu hostium, et faciam in uobis iudicia. Gladio cadetis: in finibus Isrel iudicabo uos, et scietis quia 106 ego Dominus. Hec non erit uobis in lebetem, et uos non eritis in medio eius in carnes. In finibus Isrel iudicabo uos, et scietis quia ego Dominus. [a 1Kb] Quod sequitur, in Septuaginta non habetur,  sed de Hebreo additum est: Quia in preceptis meis non ambulastis, et iudicia mea non fecistis: sed iuxta iudicia gentium, que in circuitu uestro sunt, estis operati. Assumitur propheta iuxta illud quod scriptum est: Assumens mansuetos Dominus ; siue eleuatur a terra, et introducitur ad portam domus Domini Orientalem, ut possit uiginti quinque uirorum qui erant in introitu porte, et Iezonie filii Azur, atque Phaltie filii Banaie, principum populi sacramenta cognoscere. Hi igitur qui erant in introitu porte domus Domini Orientalis, desperantes salutem, et scelerum conscientia parati ad interitum, nec uolentes per penitudinem peccata corrigere, dicunt: Licet nuper post primam captiuitatem edificate sint domus que ante corruerant,  tamen scimus hanc ciuitatem esse instar lebetis, nosque pro carnibus, ut in ea consumamur et concrememur, iuxta illud quod in Isaia scriptum est: Tempestas si transierit, non assumet nos . Illis ista dicentibus, irruit in prophetam spiritus Domini; et secundo precipit ut uaticinetur, et dicat: Quoniam ista dixistis, et cordium uestrorum me secreta non fallunt, ego uobis interpretabor quomodo ciuitas in lebetem, et uos in carnes reputemini: non iuxta illum sensum quem locuti estis; sed iuxta alterum quem non timetis. Est quidem ciuitas  in lebetis similitudinem, sed non uestris implebitur carnibus; uerum eorum quos interfecistis. uos autem qui arbitramini uos in hac urbe morituros, educam de medio ciuitatis, et tradam hostium manibus: faciamque in uobis iudicia; ut cum cecideritis gladio, nequaquam in urbe, nec extra terminos Isrel, sed in finibus uestre prouincie, tunc cognoscatis quod ego sim Dominus. Secundoque dicitur: In finibus Isrel iudicabo uos, et scietis quia ego sum Dominus. Hec autem uniuersa patiemini, quia in preceptis meis non ambulastis; et iudicia mea non 107 fecistis, sed ceterarum in circuitu gentium scelera estis operati. Cumque secundum litteram manifestum sit quod dicitur, omissis parumper Iezonie et Azur, Phaltie et Banaie nominibus, que  in tempus aliud reseruamus, hoc dicendum est, quod usque hodie in Ecclesia, que est domus Domini, et ante portam, et in introitu, siue in uia porte, que significat Saluatorem, per quem ingredimur ad Patrem, sunt uiginti quinque uiri, ad sensus cuncta referentes. Et quantum non subterfugit memoriam meam, numquam in bonam partem hunc numerum potui reperire: licet in [a 16Kb] Leuitico ad sacerdotale ministerium a uiginti quinque annis eligantur; in Hebreo enim non habet hunc numerum, qui in Septuaginta dicitur, sed tricenarium, qui in exordio huius prophete, et Domini continetur etate, quando uenit ad fluenta Iordanis, et a Ioanne baptizatus est . Sin autem in Euangelio quinque uirgines prudentes, et quinque stulte reperiuntur  , sciamus hunc numerum in medio positum, et pro qualitate utentium, uel ad bonam uel ad malam partem posse conferri. Hi igitur uiri, qui cuncta ad sensus referunt, et habent duos principes, de quibus supra diximus, duali numero continentur, qui scindit unitatem, et in secunde diei numero non uidetur a Domino, iuxta Hebraicam ueritatem. Unde et in Arca Ne, bina et bina introducuntur immunda . Dominus autem scissionem in unum coarctans, fecit utrumque unum, et soluit medium parietem, inimicitias in sua carne condemnans . Unde et augustius quid loquitur atque sublimius: Ego et Pater unum sumus , ut a Iudaica dualitate, in unionem nos reuocet fidei Christiane. Denique, pontificatu  perdito Iudeorum, Dominus patitur nequaquam sub uno principe, sed sub duobus, Anna et Caipha: ut religionis eorum scissum [Al. falsum] monstraret errorem. Sunt multi in huius porte introitu ante domum Domini Orientalem, qui uitiis suis nationibus comparantur, et peccatorum conscientia desperant salutem, et dicunt: Ciuitas in qua uersamur, lebes est, et nos omnes carnes, et Babylonio consumemur 108 ardore, cuius iacula ignita sunt: nolentes agere penitentiam, et desperantes salutem; propterea  audiunt, quod non ipsi sint carnes preterite et perdite ciuitatis, sed hi quos scandalizauerint, et quos interfecerint. Idcircoque super eos gladius inducitur, ut postquam in finibus Isrel nequaquam inter gentes, sed inter Christianos fuerint iudicati, tunc cognoscant, quod ipse sit Dominus secundum illud quod in Psalmis legitur: Cum interficeret eos, requirebant illum : ut quem per beneficia non senserant, per tormenta cognoscant.

 Et factum est cum prophetarem, Phaltias filius Banaie mortuus est: et cecidi in faciem meam, clamans uoce magna, et dixi: Heu, heu, heu, Domine Deus: consummationem tu facis reliquiarum Isrel? uaticinante propheta, unus e duobus principibus Phaltias filius Banaie moritur, qui interpretatur  ruina declinans, et est filius structoris, siue cementarii: enim aliud in linguam nostram uerti non potest. Alter principum seruatur incolumis, Iezonias filius Azur. Iezonias aures eius sonat, quod subauditur anime. Azur uero fulcrum, siue adiutorium. Qui igitur cadendo a Domino declinarat, et erat edificationis pessime, recte cadit, prophetante eo, quem confortauit Deus. Qui autem preceptis obediebat Dei, et illius sustentabatur ac fulciebatur auxilio, recte in imperio populi permanet. Legimus in Exodo , mortuo Pharaone rege Aegypti, ingemuisse filios Isrel ab operibus luti, palearum ac laterum, et clamasse ad Dominum, quem, illo uiuente, inclamare non poterant. Isaias quoque , mortuo Osia rege leproso, uidit Dominum  sedentem super thronum excelsum et eleuatum, et Seraphim stantia circa eum; intelligensque immunda habere se labia, et habitare in populo immunda labia habente, meretur ut de altari carbo mittatur, et labia eius purget immunda. Hic autem, prophetante fortitudine Dei, princeps qui a Domini declinauerat seruitute, cadit ut eleuetur a Christo. Si enim resurrectio Dominus, ruina diabolus est. In quo queritur, 109 quomodo de Saluatore dicatur. Ecce hic positus est in ruinam, et resurrectionem multorum in Isrel . In ruinam eorum, qui stabant pessime, et resurrectionem eorum, qui ceciderant. Quod cum propheta uidisset, cecidit in faciem suam: non peccantis merito, sed plangentis affectu; et uoce magna, que de magno fidei ardore ueniebat,  tertio clamauit, et dixit, Heu, heu, heu, Domine Deus, consummationem tu facis reliquiarum Isrel? Et est sensus: Etiam ipse reliquie, que esse uidebantur in populo, te indignante, delentur.

 Et factum est uerbum Domini ad me, dicens: Fili hominis, fratres tui, fratres tui: uiri propinqui tui, et omnis domus Isrel uniuersi, quibus dixerunt habitatores Ierusalem: Longe recedite a Domino: nobis data est terra in possessionem. Propterea hec dicit Dominus Deus: quia longe feci eos  in gentibus, et quia dissipaui eos in terra [Al. dispersi eos in terris], ero eis in sanctificationem modicam in terris, ad quas uenerint [uulg. uenerunt]. LXX: Et factus est sermo Domini ad me, dicens: Fili hominis, fratres tui et uiri captiuitatis tue, et omnis domus Isrel consummata est; quibus dixerunt habitatores Ierusalem: Longe recessistis a Domino: nobis data est terra in hereditatem. Propterea ait: Hec dicit Adonai Dominus, quia repellam eos in gentes, et disseminabo eos in omnem terram, et ero eis in sanctificationem paruulam in regionibus, ad quas ingressi fuerint illuc. Primum de interpretationis uarietate dicendum est. Pro eo quod in Hebreo habetur, uiri propinqui tui  LXX transtulerunt, uiri captiuitatis tue. Deinde ubi  sequitur: uniuersi quibus dixerunt habitatores Ierusalem; pro uniuersis, illi posuerunt, consummata est, propter litterarum et uerbi ambiguitatem: [a 1Kb] CHULLO  enim quod Aquila et Symmachus et Theodotio uniuersos interpretati sunt; illi uerterunt, consummata est, quod iuxta sensum omnino non resonat. Factus est igitur sermo Domini ad Ezechielem, qui dixerat: Heu, heu, heu, Domine Deus, consummationem tu facis reliquiarum Isrel? In Phaltie uidelicet morte, et eorum qui cum eo interfecti sunt, quod nequaquam ille sint reliquie, quas in Ierusalem putabat 110 propheta, sed hi qui in Babylone uidebantur esse captiui. Et est sensus: O fili hominis, fratres tui de eadem tecum stirpe generati, fratres, inquam tui, quibus dixerunt habitatores  Ierusalem, uos recessistis a Domino, quia captiui estis, et cum Iechonia uos tradidistis, nobis autem terra Isrel data est in eternam possessionem. Dic ergo eis, quod longe quidem eos fecerim a terra Isrel, et disperserim in nationes, et in alienis terris esse preceperim; sed quia mee obedierint iussioni, sim in eis futurus etiam in peregrinis et hostilibus locis in paruam sanctificationem: dum plerique inueniantur ex eis, qui idololatrie nequaquam colla submittant; sed memores sint mandatorum Dei, sicut fuerunt Daniel et tres pueri, et ceteros fuisse credendum est, in similitudinem tantorum principum quos Scriptura nunc commemorat . Ex quibus uniuersis discimus, non esse insultandum his, qui Dei iudicio penis traditi sunt;  nec exprobrandum homini conuerso a peccatis suis; nec penitentibus et egressis de Ecclesia aliquando dicendum: Longe recessistis a Domino; nobis data est terra in possessionem. Quia hec dicit Dominus: Licet eos parumper a mea Ecclesia separa uerim, et inter gentes disperserim: tamen ero eis in sanctificationem modicam, dum meminerint peccatorum suorum, ut qui propter uitia recesserunt de loco suo [Al. terra sua], propter penitentiam ad sedes pristinas redire festinent.

 Propterea loquere: Hec dicit Dominus Deus: Congregabo uos de populis, et adunabo  de terris, in quibus dispersi estis, daboque uobis humum Isrel. Et ingredientur illuc, et auferent omnes offensiones, cunctasque abominationes de illa [uulg. addit eius]. Et dabo eis cor unum  et spiritum nouum tribuam in uisceribus eorum. Et anferam cor lapideum de carne eorum, et dabo eis cor carneum, ut in preceptis meis ambulent et iudicia mea custodiant, faciantque ea, et sint mihi in populum, et ego sim eis in Deum. Quorum autem cor post offendicula et abominationes suas ambulat: horum uiam in capite suo ponam, dicit Dominus Deus. Loquitur sermo diuinus ad eos, qui captiui erant in terra Babylonis, ad 111 fratres Ezechielis prophete, et ad propinquos quibus dixerunt habitatores Ierusalem [Al. Isrel]: Longe recessistis a Domino, nobis data  est terra in possessionem. Loquitur autem hec que sequuntur: Congregabo uos de populis, et reddam uobis terram Isrel. Cumque ingressi fueritis, auferetis cuncta idola, propter que offenderatis Deum, et dabo uobis cor unum timoris, et seruitutis Dei, ut nequaquam diuersis idolis seruiatis, siue alterum quam prius habuistis. Et spiritum nouum tribuam in uisceribus uestris, iuxta illud quod scriptum est: Cor mundum crea in me, Deus, et spiritum rectum innoua in uisceribus meis . Et auferam a uobis cor lapideum, id est, cor durum, secundum illud quod loquitur Stephanus primus martyr in Christo: Dura ceruice, et incircumcisi corde . Et induratur cor Pharaonis, ne dimittat populum Isrel . Et dabo, inquit, uobis cor  carneum, molle, et tenerum, et quod possit Dei mandata suscipere, ut scribantur in tabulis cordis carnalibus. Idcirco autem datur cor molle, et aufertur cor durum, ut in preceptis meis ambulent, iudiciaque custodiant, et sint in populo Dei: Dominusque, qui prius fuerat aduersarius, sit eis in Deum. Qui autem nequaquam penitentia priora peccata correxerint, sed ambulauerint post abominationes suas retribuam, ait, eis, quod merentur, ut uie eorum ponantur in capitibus eorum. Hec sub Zorobabel filio Salathiel, et sub Iesu filio Iosedec sacerdote magno, et sub Ezra ac Neemia accidisse tribui Iude, et his qui cum eis reuersi sunt, plerique estimant. Habitatores quoque Ierusalem, qui sub Sedecia rege Iude capti sunt, uel qui fugerunt cum  Ieremia in Aegyptum, in omnes terras esse dispersos, et nequaquam esse reuersos in urbem Ierusalem. Plena autem conuersio eorum, qui captiui erant, et reliquiarum Isrel intelligitur in Christo, quando reliquie salue facte sunt, et una die crediderunt tria millia, et iterum quinque millia ; et alii de quibus loquitur Iacobus ad apostolum Paulum: uides, frater, tanta millia credentium Iudeorum? hi omnes emulatores Legis sunt . Sed et quotidie superbi 112 habitatores urbis Ierusalem, quorum cor post offendicula et abominationes suas ambulat, Dei merentur offensam, et  hi qui foris erant, ablato corde lapideo, et accepto corde mollissimo, per penitentiam reuertuntur ad Ecclesiam; et ambulant in preceptis Domini, iudiciaque eius custodiunt, fiuntque Domini populus, et Dominus, quem prius offenderant, fit eis Deus.

 Et eleuauerunt Cherubim alas suas, et rote cum eis, et gloria Dei Isrel erat super eos [Al. ea]. Et ascendit gloria Domini de medio ciuitatis: stetitque super montem, qui est ad Orientem urbis. Paulatim gloria Domini recedit de Ierusalem. Primum templum deserens, stat in atrio uel in limine domus, et postea in introitu porte Orientalis; nouissime, sublatis pennis rotisque sequentibus, stat super montem, qui est ad Orientem urbis, haud dubium quin montem significet Oliueti, unde Saluator  ascendit ad Patrem. Stabatque gloria Domini, que de Ierusalem urbe discesserat super montem Oliueti, in signum resurrectionis et luminis, ut inde perituram arsuramque cerneret Ierusalem. Quodque dicit: Ascendit gloria de medio ciuitatis , aliis uerbis loquitur Dominus ad discipulos: Surgite, abeamus hinc . Et ad Iudeos: Relinquetur uobis domus uestra deserta . Iosephus quoque [a 1Kb] refert auditam uocem in templo angelorum et fortitudinum celestium, que prius in urbis presidio erant: abeamus ex his sedibus . Mirumque in modum usque in presentem diem gloria Domini, que deseruit templum, stat super montem Oliueti, et in crucis signo rutilans, spectat templum quondam Iudaicum, in fauillas et cineres  dissolutum.

 Et spiritus leuauit me, adduxitque in Chaldeam ad transmigrationem in uisione in spiritu Dei, et sublata est a me uisio, quam uideram. Et locutus sum ad transmigrationem omnia uerba Domini, que ostenderat mihi. Pro eo quod nos ex Hebraica ueritate transtulimus: Et sublata est a me uisio, quam uideram, LXX transtulerunt: Et ascendi a uisione, quam uideram. Quod utrumque significat non in corpore prophetam in Ierusalem de Babylone translatum, sed in 113 spiritu, sublataque uisione que eum in spiritu duxerat Ierusalem, et uniuersa monstrauerat, que superior sermo narrauit, reuersus est in semetipsum, et locutus est ad transmigrationem omnia que ei fuerant demonstrata, ad eos  uidelicet, de quibus supra scriptum est: Ego sedebam in domo mea, et senes Iuda sedebant iuxta me, et cecidit super me ibi manus Domini Dei, et uidi . Mirumque in modum sedentibus his qui ad se uenerant uisitandum, uisiones mysticas propheta cernebat, et absens erat ab his qui coram se sederant, absque spiritu, presens corpore. Omniaque fiunt, ut consolationem recipiant qui captiui erant, quod reducendi sint in terram Isrel, et ambulaturi in preceptis Domini, futurique ei in populum, et ille futurus sit eis in Deum. Qui autem non fuerint conuersi ad penitentiam, sed ambulauerint  post abominationes suas, recipiunt que fecerunt. uerba autem in Scripturis sanctis pro rebus dici sepe admonuimus.

 Et factus est sermo Domini ad me, dicens: Fili hominis, in medio domus exasperantis tu habitas: qui oculos habent ad uidendum, et non uident: et aures ad audiendum, et non audiunt: quia domus exasperans est. Pro eo quod nos uertimus: In medio domus exasperantis tu habitas, LXX posuerunt: In medio iniquitatum eorum tu habitas. Sed ex eo quod sequitur, Quia domus exasperans est, intelligimus priorem quoque sententiam huic uersiculo conuenire. Pro exasperatione quoque, dici amaritudinem, crebro docuimus, ut sit sensus: in medio domus ad amaritudinem conuertentis, tu  habitas, que Deum natura dulcem atque clementem, uitiorum suorum amaritudine, amarum facit atque crudelem. Alioquin de Deo legimus: Gustate et uidete, quoniam suauis, siue dulcis est Dominus . Habitat autem propheta in medio populi Deum ad amaritudinem prouocantis, qui habet oculos, et non uidet: aures, et non audit, non uitio sensuum, sed pertinacia prauitatis. Unde et Dominus ad Iudeos: Si ceci, inquit, essetis, peccatum non haberetis : uoluntariam cecitatem in illis arguens atque condemnans. Quia ergo oculos habent ad uidendum, et non uident: aures ad audiendum, et 114 non audiunt, et tua uerba contemnunt, doce eos per imaginem atque picturam; et schematibus ostende corporeis, ut uenturam captiuitatem  non solum auditu, sed et oculis recognoscant.

 Tu ergo, fili hominis, fac tibi uasa transmigrationis: et migrabis [uulg. transmigrabis] per diem coram eis. Migrabis autem de loco tuo, ad locum alterum in conspectu eorum, si forte aspiciant: quia domus exasperans est. LXX: Et tu, fili hominis, fac tibi uasa captiuitatis; et captiuare per diem coram eis: et captiuare de loco tuo in locum alterum in conspectu eorum, ut uideant quia domus exasperans est. Nulli dubium quin uniuersa loci huius continentia, futuram captiuitatem indicet regis Sedecie tribus Iude, qui captus est cum Ierusalem. Sed quoniam quidam uolunt captiuitatem Sedecie, qui interpretatur iustus Dominus, in typum precedere Saluatoris, qui de  celestibus ad terrena descendens, humanum corpus assumpserit, et hec esse uasa captiuitatis: ideo premonendum puto prudentem cautumque lectorem, et hec quidem nos ponere, ne quid preterire uideamur, sed non probare. Neque enim rex impius in figuram potest precedere illius, qui totius pietatis exemplum est. Captum autem esse Sedeciam a Babyloniis atque Chaldeis, et Ieremias propheta et Regum narrat historia, et ductum de loco in locum , hoc est, de Ierusalem in Babylonem, et cetera que Ezechiel in consequentibus loquitur. Qui autem referunt ad Dominum  Iesum Christum, captiuitatem eius et transmigrationem de loco ad locum, descensionem ex celestibus ad terrena significari putant.

 Et efferes foras uasa tua quasi uasa transmigrantis per diem in conspectu eorum. Tu autem egredieris uespere coram eis, sicut egreditur migrans ante oculos eorum. Perfode tibi parietem: et egredieris per eum in conspectu eorum. In humeris portabis [uulg. portaberis]: in caligine effugies [uulg. effereris]. Faciem tuam uelabis, et non uidebis terram: quia portentum dedi te domui Isrel. LXX: Et proferes uasa tua captiuitatis per diem in oculis eorum. Et tu egredieris uespere in conspectu eorum, sicut egreditur captiuus. Perfode tibi parietem, et transibis per eum in conspectu eorum. In humeris portaberis, et absconditus  egredieris. Faciem tuam operies, et non uidebis terram: quia portentum dedi te domui Isrel. Facere 115 iubetur propheta in figura, que Sedecias facturus est in ueritate. Collige, inquit, sarcinas tuas  uidentibus eis. Et postquam uiderint que facturus es, egredieris uespere in similitudinem transmigrantis. Legimus Sedeciam nocte muro suffosso fugisse ad deserta Iordanis, ibique a Babyloniis esse comprehensum, et hoc significare perfossum parietem. Quod autem dicit: In humeris portabis, subauditur sarcinas tuas, et quidquid ad uie solatium fugientes portare consueuerunt. In caligine effugies [Al. efferes]; ne uidearis a quoquam. Faciem tuam uelabis, uel cecitate que ei accidit, erutis oculis a Nabuchodonosor;  uel ne cognoscatur quod ipse sit rex, et maior fiat cura seruantium. Quodque sequitur: Et non uidebis terram, illud significat, quod cecus ductus sit in Babylonem, eamque non uiderit. Quia portentum dedi te, inquit, domui Isrel: in signum enim et figuram, prophetarum tam dicta quam facta sunt. Unde et in Zacaria, uiri portentosi uocantur, quod futura portendant . Et in Osee loquitur Deus: In manibus prophetarum assimilatus sum . Qui autem uolunt in Ezechielis persona Christum intelligi, uasa captiuitatis, humanum corpus accipiunt, et perfossum parietem, quo infernorum claustra perfregit, et resurgens a solis credentibus uisus est: portatusque in humeris, quando cum angelicis potestatibus ad celum uictor ascendit; et  quod absconditus egreditur, et uelat faciem suam, ne in carne mortali uideatur diuina maiestas, et non uidet terram, ne oculis illius illustretur, que eius non meretur aspectum. Oculi enim Domini super iustos , et auertit faciem suam ab impiis. Hec autem, inquiunt, omnia fecisse narratur, ut per similitudinem hominis, dura ad fidem Isrelitici populi corda conuerteret. Et in portentum datur domui Isrel; iuxta illud quod scriptum est: Ecce hic positus est in ruinam et resurrectionem  multorum, et in signum cui contradicetur .

 Feci ergo sicut preceperat mihi: uasa mea protuli quasi uasa migrantis [uulg. transmigrationis] per diem, et uespere perfodi mihi parietem manu. In caligine egressus sum, et humeris 116 portaui [uulg. in humeris portatus] in conspectu eorum. LXX: Et feci sic iuxta omnia, que mandauerat mihi: uasaque protuli sicut uasa captiuitatis per diem: et ad uesperum perfodi mihi parietem manu, et absconditus egressus sum: super humeros assumptus sum in conspectu eorum. Que supra iussus est facere, opere se complesse testatur, nec interpretatione indiget iuxta utramque sententiam, quod supra expositum est. Illud autem notandum, quod uno atque  eodem tempore Ieremias prophetabat in Ierusalem, et Ezechiel in Babylone, et illius prophetia mittebatur ad captiuos; et huius ad eos, qui habitabant in Ierusalem; ut unius in diuersis regionibus Dei prouidentia probaretur, et intelligerent audientes, quecumque accidebant populo, nequaquam idolorum potestate, sed Domini iussione consistere.

 Et factus est sermo Domini mane ad me dicens: Fili hominis, numquid non dixerunt ad te domus Isrel, domus exasperans, quid tu facis? Dic ad eos: Hec dicit Dominus Deus. Si te, inquit, interrogauerit domus exasperans: Quare ista facis? uel secundum Septuaginta etiam si non interrogauerint, tu ingredere, ut sciant cur ista feceris. Dic ad eos:  Hec dicit Dominus Deus.

 Super [a 8Kb] principem onus istud, qui est in Ierusalem; et super omnem domum Isrel que est in medio eorum. Dic: Ego portentum uestrum: quomodo feci, sic fiet illis. In transmigrationem et in captiuitatem ibunt. Princeps autem, qui est in medio eorum, in humeris portabitur, in caligine egredietur; parietem perfodient, ut educant eum; facies eius operietur, ut non uideat oculis [uulg. oculo] terram. Et extendam rete meum super eum, et capietur in sagena mea, et adducam eum in Babylonem in terram Chaldeorum, et ipsam non uidebit; ibi morietur. Et omnes qui circa eum sunt, presidium eius et agmina illius dispergam in omnem uentum; et gladium euaginabo post eos, et scient quia ego Dominus, quando dispersero illos  in gentibus et disseminauero eos in terras [uulg. terris]. Et relinquam ex eis uiros paucos a gladio, et fame, et pestilentia; ut narrent omnia scelera eorum in gentibus, ad quas ingredientur, et scient quia ego Dominus. Primum exponamus historiam. Dic, inquit, ad eos, o fili hominis, qui uel interrogant, 117 uel non interrogant. Quid tu facis hec? quod super ducem onus illud et uisio sit, qui est in Ierusalem, ducem significans Sedeciam. Et dic: Ego portentum uestrum, siue ut Septuaginta  transtulerunt, Ego qui portenta facio; ut ex presentibus futura cognoscantur. Quomodo feci, sic fiet illis, duci et cunctis qui in comitatu ducis sunt. In transmigrationem Babyloniam captiui ducentur, et dux qui est in medio eorum in humeris portabitur, uel iumentorum, uel eorum qui cum eo fugerant. In caligine, et in noctis tenebris egredietur: murumque suffodient socii eius ut educant eum. Facies illius uelabitur, uel timore fugientis, uel cecitatis iniuria, ut cecus terram non uideat Babylonis. Et ego extendam rete meum super illum, et capietur in sagena mea. Concedente quippe Domino, a Babyloniis captus est: et hec que ab hostibus passus est fieri, se fecisse testatur. Ductusque in Babylonem, terram Chaldeorum non uidebit,  ibique captiuus morietur. Omnes autem socios eius, et adiutores et comites fuge, cum ille fuerit comprehensus, huc illucque dispergam, nec securos abire permittam: sed in manibus hostium euaginabo gladium meum; ut quando dispersi fuerint in gentibus, intelligant quod ego sim Dominus, et mea cuncta uoluntate sint facta. Et relinquam, inquit, ex sociis eius qui cum eo fugerint, et qui euadere potuerint, paucos, qui gladium, et famem, et pestilentiam euaserint, ut cum uel fuga, uel captiuitate ad diuersas peruenerint regiones, narrent omnia scelera sua uel sermone, uel exemplo; propter que tanta meruerint mala, et intelligant quod ipse sim Dominus. Qui autem tropologiam et ceptam explanationem super Saluatore  conatur exponere, ducem qui est in medio Ierusalem, ipsum interpretatur, qui in portentum signumque precesserit, quod et ipse et socii eius captiui istius mundi sint, et ab inferis uictor ascendens, in humeris portatus sit angelorum: in caligine egressus, ignotus incredulis, destructo medio pariete, fecerit utrumque unum: facies illius operta, ut terram non respiciat Iudeorum . Nec mirum si Dominus celauerit faciem suam; cum usque hodie ante uultum Moysi uelamen positum sit populo non credenti. 118 Extenditque Dominus rete suum super illum, iuxta id quod de eo sponsa loquitur in Cantico Canticorum: Ecce iste post parietem nostrum prospiciens per fenestras, apparens per retia . De quo et Ieremias:  Spiritus uultus nostri Christus Dominus, captus est in peccatis nostris . Et: Cum non fecisset peccatum, pro nobis peccatum factus est . Et adducetur, ait, in Babylonem, confusionem istius mundi, in terram Chaldeorum qui interpretantur, quasi demonia, ut eos qui demonibus fuerant mancipati, retraheret ad salutem; et captiuam duceret pristinam captiuitatem. Ipsamque, inquit, terram Chaldeorum non uidebit, et ibi morietur; ut omnes nos sua morte uiuificet. Cunctos autem adiutores eius et socios, apostolos et apostolicos uiros dispersit in uniuersum orbem. Et euaginauit gladium post eos, ut uariis coronarentur martyriis, et tunc intelligerent uel ipsi, uel hi qui  per eos crediderant, quod ipse sit Dominus, et idcirco disperserit eos in gentibus, et disseminauerit in terras, ut multum fructum facerent. Et reliquit ex eis paucos uiros, sicut Ioannem Apostolum, et ceteros, a gladio, et fame, et pestilentia liberatos, et persecutionum impetum declinantes, ut narrent scelera Iudeorum et iniquitates cunctarum gentium ad quas ingressi sunt, ut acta penitentia, scirent quod ipse esset Dominus. Hec diximus, lectoris arbitrio iudicium relinquentes. Ceterum nulla dubitatio est, periculosum esse regis impii captiuitatem et necem, sacramento Domini comparare.

 Et factus est sermo Domini ad me, dicens: Fili hominis, panem tuum in conturbatione comede [uulg. addit sed]; et aquam tuam in festinatione  et merore bibe. Et dic [uulg. dices] ad populum terre: Hec dicit Dominus Deus ad eos qui habitant Ierusalem, in terra Isrel: Panem suum in sollicitudine comedent, et aquam suam in desolatione bibent, ut desoletur terra a multitudine sua propter iniquitatem omnium qui habitant in ea. Et ciuitates que nunc habitantur, desolate erunt, terraque deserta: et scietis quia ego Dominus. LXX: Et factus est sermo Domini ad me, dicens: Fili hominis, panem tuum cum dolore comedes, et aquam tuam cum tormento et angustia bibes. Et dices ad populum terre: Hec dicit Adonai Dominus habitatoribus Ierusalem super terram Isrel: Panes suos cum egestate comedent, 119 et aquam suam cum dissipatione bibent, ut dissipetur terra et plenitudo eius. In impietate enim omnes qui  habitant in ea, et ciuitates eorum que habitantur, in desolationem erunt, et terra dissipabitur, et cognoscetis quia ego sum Dominus. Post principis et sociorum eius prophetiam, que sub corporali imagine monstrabatur, uenit ad populum: et quidquid prophete dicitur, per prophetam refertur ad habitatores Ierusalem, quod in obsidionis malo, panem suum comedant in angustia et egestate, et aquam suam nequaquam in abundantia, sed cum tormento bibant, et tribulatione. Hec autem, inquit, o propheta, tibi dicuntur, ut tu loquaris ad populum terre tue, et dicas: Hec dicit Dominus habitatoribus Ierusalem, que est in terra Isrel: Obsessi a Nabuchodonosor atque a Chaldeis, famis et sitis sustinebitis malum; ut omnis terra cum sua plenitudine   deleatur, habitatores significans per eam que inhabitatur. Et ne putent sibi hoc euenire sine causa: Dic, inquit, eis, quod propter scelera eorum et impietates, omnes urbes Iudee ad solitudinem redigende sint, et uniuersa terre cultura dispereat, ut cognoscant Deum seuientem, quem miserantem cognoscere noluerunt. Possumus iuxta anagogen habitatores Ierusalem credentes Christo dicere, qui habitant in Ecclesia. Et si per peccata illius offensam meruerint, comedant panem cum egestate, et bibant aquam cum merore et angustia: non cibum panis, nec potum aque, sed famem sermonis et doctrine Dei sustinentes . Quando enim uel uitio principum, qui capiendi sunt et tradendi  Babyloniis, uel nostra duritia, perdiderimus sermonem Dei, aquasque non meruerimus habere utiles: tunc in dolore et penuria, nostrum sumemus cibum, et terra perdet multitudinem credentium, et ciuitates, que in toto orbe intelliguntur Ecclesie, desolabuntur, et terra deserta erit, ut omnes sciant quia offensa sit Domini. Quod quidem et in persecutionis tempore intelligere possumus.

 Et factus est sermo Domini ad me, dicens: Fili hominis, quod est prouerbium istud uobis in terra Isrel dicentium: In longum differentur dies, et peribit omnis uisio? Ideo dic ad eos: Hec dicit Dominus Deus: Quiescere faciam prouerbium istud: neque uulgo dicetur ultra in Isrel. 120 Et loquere ad eos, quod appropinquauerint dies et sermo omnis uisionis.  Non enim erit ultra omnis uisio cassa, neque diuinatio ambigua in medio filiorum Isrel. Quia ego Dominus loquar, quodcumque locutus fuero uerbum, et fiet. Non prolongabitur amplius; sed in diebus uestris, domus exasperans, loquar uerbum, et faciam illud, dicit Dominus Deus. Et factus est sermo Domini ad me, dicens: Fili hominis, ecce domus Isrel dicentium: uisio quam hic uidet in dies multos, et in tempora longa iste prophetat. Propterea dic ad eos: Hec dicit Dominus Deus: Non prolongabitur ultra omnis sermo meus: uerbum quod locutus fuero, complebitur: dicit Dominus Deus. Quod nos diximus, prouerbium, iuxta Symmachum, omnes alii interpretes, parabolam transtulerunt, que Hebraice appellatur MASAL . Rursum ubi a nobis editum est: Neque erit diuinatio  ambigua, uertere Septuaginta, nec diuinans iuxta gratiam: pro quo omnes, lubricum interpretati sunt,  quod nos ambiguum diximus, ut decipientia audientes suos prophetarum uerba noscamus. Est autem sensus omnis capituli hic: Supra prophetauerat contra principem qui erat in Ierusalem, deinde populo famem et ardorem sitis nuntiauerat esse uenturum. Quod multitudo non credens, uetus assumebat tritumque prouerbium: In longum tempus differtur comminatio prophetarum, et omnis uisio peribit, dum frustra cernitur: uel iuxta Symmachum , id est, in uentum et auram tenuem dissoluetur. Dic ergo, inquit, eis, quod nequaquam mea comminatio differatur, nec diuinatio falsa atque ambigua proferatur in populos que finem habeat incertum, ut alio dicatur tempore, alio impleatur: sed nunc, uiuente te, qui loqueris, et his qui audiunt,  uerbum quod locutus sum, compleatur. Significat autem uicinam captiuitatem urbis Ierusalem, et Sedeciam cum populo Iuda iamiamque capiendum. Non solum autem illo tempore, sed usque hodie uulgus incredulum et dura corda mortalium prophetiam Dei non recipit: sed omnia que prophete comminantur, que predicat Euangelium, in aliud tempus estimant differendum. Sciamusque hic parabolam, que a Septuaginta ponitur, accipi pro prouerbio, iuxta illud quod in psalmo legimus: et factus sum eis in parabolam . Et in hoc eodem propheta: Quid est uobis parabola ista in populo Isrel, dicentium: Patres comederunt uuam acerbam, et dentes filiorum obstupuerunt ? Manifesta perstringimus, ut in obscurioribus  immoremur.



LIBER QUARTUS.


 121-122 uellem, si fieri posset, Eustochium, explanationes in Ezechielem per singulos libros propriis texere prophetiis, et quod uaticinatione coniunctum est, nequaquam expositione diuidere: ut facilior esset cursus dictantis pariter et legentis; longumque et immensum interpretationis iter certis spatiis separare, ut quasi titulis et indicibus, et, ut proprius loquar, argumentis ostenderem quid libri singuli continerent. Sed quid faciam, cum alie  prophetie breues sint, alie longe: ut sepe necessitate cogamur et plures in unum librum coarctare, et unam in multos diuidere? Unde et nunc contra prophetas et prophetias, ad seniores quoque populi Isrel et ad terram super quam inducuntur quatuor plage pessime, et de ligno uitis, quod cum fuerit abscisum, inutile est inter omnia ligna siluarum, catalogum etiam uitiorum Ierusalem uolumus quarto libro comprehendere. Quem quia unius uoluminis non patitur angustia, alteram partem eius quinto uolumini reseruamus: prudentissimi lectoris sollicitudinem premonentes, ut sciat quid nobis in hoc explanandum, et quid sibi legendum sit.

  Et factus est sermo Domini ad me, dicens: Fili hominis, uaticinare ad prophetas Isrel qui prophetant, et dices prophetantibus de corde suo: Audite uerbum Domini: Hec dicit Dominus Deus. Hoc quod nos posuimus: Qui prophetant, et dices prophetantibus de corde suo, omisere LXX, et pro eo quod non habetur in Hebreo, addiderunt, et prophetabis, et dices ad eos. Est autem sermo contra pseudoprophetas, qui decipiebant  populum, et, contra Dei mandata, aliud prophetabant. Nec quempiam moueat, quod prophete appellantur: hanc enim habet sancta Scriptura consuetudinem, ut unumquemque uaticinationis sue et sermonis prophetam nuncupet: sicut prophete appellantur Baal, et prophete idolorum, et prophete confusionis. Unde et apostolus Paulus petam Grecum prophetam uocat: Dixit quidam proprius eorum propheta: Cretenses semper mendaces, male bestie, uentres pigri . Et in Osee legimus: Sicut propheta insaniens homo portans spiritum . Quidquid autem eo tempore Isrelitico populo dicebatur, hoc nunc refertur ad Ecclesiam: ut  prophete sancti sint apostoli et apostolici uiri. Prophete autem mendaces atque furiosi, omnes heretici; quorum principes ex suo corde confingant; qui autem ab eis seducti sunt, aliorum mendaciis acquiescant.

 ue prophetis insipientibus, qui sequuntur spiritum suum, et nichil uident. LXX: ue his qui prophetant de corde suo, et omnino non uident, relinquentes illud quod a nobis propositum est, qui sequuntur spiritum suum. Cum prophetarum nomen secundum regulam Scripturarum bonis malisque commune sit, in eo differunt, quod boni prophete esse 123 dicuntur sapientes, mali autem stulti et insipientes: quorum alterum refertur ad ecclesiasticos uiros, alterum ad omnes hereticos, qui Dei spiritum  relinquentes sequuntur spiritum suum: quia nequaquam diuino instinctu, sed proprio corde uaticinantur: unde et nichil uident. Qui autem sapiens est, non cordis sui cogitationes, sed Dei spiritum sequitur, iuxta illud quod et in superioribus  animalia et rote spiritum Dei sequebantur. Et propheta dicit: Post Dominum Deum tuum ambulabis . Et in alio loco: Deduc me in semitam rectam . Et iterum: Spiritus tuus bonus ipse deducet me in terram . Et populo Dei, columna ignis et nubes erat dux in solitudine . Et Ieremias loquitur: Non laboraui sequens te . Quis autem hereticorum qui sequitur spiritum suum, non impingat in tenebris, et cecus cecos ducat in foueam?  Unde licet sibi in mysteriis, immo orgiis suis plura ecclesiasticis doctoribus uidere uideantur, tamen nichil omnino uident: quia solem iustitie perdiderunt, frustraque imitantur eos, qui prius uocabantur uidentes, et quibus dicitur: Qui uides uade: recede in terram Iuda; et in Bethel non prophetabis . Quamobrem uisio Isaie et Abdie ponuntur in titulis. Et Dominus apostolis precepit: Leuate oculos uestros et uidete . Et propheta suppliciter deprecatur: Reuela oculos meos, et considerabo mirabilia de lege tua .

 Quasi uulpes in desertis prophete tui, Isrel, erunt [uulg. erant]. Non ascendistis ex aduerso, neque opposuistis murum pro domo Isrel, ut staretis in prelio in die Domini. uident uana, et  diuinant mendacium, dicentes, ait Dominus: cum Dominus non miserit eos, et perseuerauerunt confirmare sermonem. Numquid non uisionem cassam uidistis, et diuinationem mendacem locuti estis? et dicitis, ait Dominus, cum ego non sim locutus. LXX: Sicut uulpes in desertis prophete tui, Isrel [Al. addit. erant aut erunt]. Non steterunt in firmamento, et congregauerunt greges super domum Isrel. Non resurrexerunt qui dicunt in die Domini: uidentes mendacia, diuinantes uana, qui dicunt, dicit Dominus, et Dominus non misit eos: et ceperunt suscitare sermonem. Nonne uisionem falsam uidistis, et diuinationes uanas locuti estis? Et dicebatis, dicit Dominus, et 124 ego non sum locutus. Dicamus primum iuxta Hebraicum. Prophete  Isrel uulpium similes sunt, quotidie domesticarum auium furta facientes: qui habitant, iuxta Aquilam et LXX, in desertis; iuxta Symmachum et Theodotionem, in parietinis atque ruinosis: qui non possunt ascendere ex aduerso, neque murum pro domo Isrel opponere. Legimus Aaron aduersum ignem Isrelis populum deuorantem occurrisse et stetisse medium, et opposuisse murum pro salute populi . Ieremie quoque dicitur, ne occurrat Domino, neque stet contra iram eius orationis perseuerantia . Sicut enim murus hosti opponitur, et aduersario occurri solet ex aduerso contraque uenienti: ita Dei sententia sanctorum precibus frangitur. Unde et Moysi dicitur: Dimitte me, et delebo populum istum. Cui enim dicitur: Dimitte  me , ostenditur quod tenendi habeat facultatem. Isti stare non possunt in prelio in die Domini, ut pro populo precibus dimicent et resistant obsecrationibus sententie Dei. Quia igitur uana conspiciunt, et diuinant mendacium, et a Domino missos esse se dicunt, cum non sint missi ab eo, et perseuerant in erroribus, et suum cupiunt firmare sermonem; arguuntur quod omnia sint cassa que predicant, suum mendacium Domini sermonem esse dicentes. Porro iuxta Septuaginta hic sensus est: Omnes heretici propter fraudulentiam ac nequitiam uulpium similes sunt, de quibus Saluator loquitur: uulpes foueas habent, et uolucres celi nidos . Et de Herode scriptum est: Dicite uulpi huic . Et de eisdem  uulpibus que paruulos simplicesque decipiunt, et populantur uineam Christi, Salomon loquitur: Capite nobis uulpes paruulas, dissipantes uineas . Et in psalmo super his qui eorum fraudulentia supplantantur canitur: Introibunt in inferiora terre, tradentur in manus gladii, partes uulpium erunt . Hi prophete qui uulpium similes sunt, non steterunt in firmamento; nec cum Petro audire meruerunt: Tu es Petrus: et super hanc petram edificabo Ecclesiam meam . Nec Moysi similes sunt, cui dictum est: Tu uero hic sta mecum . Nec illius qui dicit: Statuit supra petram pedes meos; sed fluctuauerunt omni uento doctrine. Nec steterunt in firmamento, de quo in octauo decimo psalmo 125 legimus: Celi enarrant  gloriam Dei, et opera manuum eius annuntiat firmamentum. Isti congregauerunt irrationabiles quosque, et propter nimiam innocentiam pecudum similes, contra domum Dei. Unde nunc dicitur: Et congregauerunt greges super domum Isrel: nec surrexerunt ipsi, nec alios suscitare potuerunt; sed quecumque egerunt et agunt, plena mendaciis sunt. Quodque sequitur: Et ceperunt suscitare sermonem, illud significat, quod uelint quidem consurgere, et se ad excelsa sustollere; sed quod cupiant, implere non possint: diciturque eis: Nonne uisionem falsam uidistis, et diuinationes uanas locuti estis? Quodque sequitur, et dicebatis, dicit Dominus, et ego non sum locutus, in Septuaginta non habetur.

  Propterea hec dicit Dominus Deus: Quia locuti estis uana, et uidistis mendacium, ideo ecce ego ad uos: ait Dominus Deus. Et erit manus mea super prophetas, qui uident uana, et diuinant mendacium. In concilio populi mei non erunt, et in scriptura domus Isrel non scribentur: nec in terram Isrel ingredientur. Et scietis quia ego Dominus Deus. LXX: Ideo dic: Hec dicit Adonai Dominus. Quoniam uerba uestra mendacia, et diuinationes uestre uane: idcirco ecce ego super uos, dicit Dominus Deus, et extendam manum meam super prophetas qui uident mendacium, et qui loquuntur uana: in disciplina populi mei non erunt, nec in scriptura domus Isrel scribentur, et in terram Isrel non intrabunt: et scient quia ego Adonai Dominus. Sub prophetarum persona, sermo contra hereticos est, qui  loquuntur uana et uident mendacium, et perseuerant suam firmare doctrinam: quod ipse Dominus contra eos ueniat atque consurgat, et extendat manum suam super illos ad percutiendum, et non contrahat ad parcendum; et comminatur, quod non sint in concilio populi Domini futuri, nec in Ecclesia eius, sed in synagoga diaboli, nec scribantur in domo Isrel. De quibus in alio loco dicitur: Super terram scribantur : non in terram Isrel que terra uiuentium est, 126 de qua nunc dicitur, nec in terram Isrel ingredientur: sed in terram mortuorum et umbram mortis, ut postquam ista perpessi fuerint, separati a cetu populi Dei, intelligant quod ipse sit Dominus. Pro eo quod nos uertimus, in concilio populi mei non erunt, Septuaginta transtulerunt,  in disciplina, siue in correptione populi mei non erunt. Alia enim aduersariorum, alia filiorum correptio est. Unde et Ieremias: Corripe, inquit, nos, Domine, uerumtamen in iudicio, et non in furore, ut nequaquam paucos nos facias. Effunde furorem tuum super gentes que te ignorauerunt; et super regna que nomen tuum non inuocauerunt .

 Eo quod deceperint populum meum, dicentes: pax, et non est pax. Et ipse edificabat parietem: illi autem liniebant eum luto absque paleis. Dic ad eos qui liniunt absque temperatura, quod casurus sit. Erit enim imber inundans: et dabo lapides pregrandes desuper irruentes, et uentum procelle dissipantem. Siquidem et ecce cecidit paries. Numquid non dicetur uobis, ubi est litura quam liuistis? Propterea  hec dicit Dominus Deus: Et faciam erumpere spiritum tempestatum in indignatione mea: et imber inundans in furore meo erit, et lapides grandes ire in consummationem. Et destruam parietem quem liuistis absque temperamento, et equabo eum terre: et reuelabitur  fundamentum eius, et cadet et consumetur in medio eius: et scietis quia ego sum Dominus. Et complebo indignationem meam in pariete, et in his qui liniunt eum absque temperamento: dicamque uobis: non est paries: et non sunt qui liniunt eum. Prophete Isrel qui prophetant ad Ierusalem: et uident ei uisionem pacis: et non est pax, dicit Dominus Deus. LXX: Quoniam deceperunt populum meum, dicentes: pax, pax, et non erat pax: et iste [a 9Kb] edificabat parietem, et isti linunt eum stultitia. Dic ad eos qui linunt stultitia, cadet. Erit pluuia inundans: et dabo lapides magnos in iuncturas eorum et cadent. Et spiritus auferens, et disrumpetur. Et ecce cecidit paries: et [b 23Kb] non dicent ad uos, ubi est litura uestra quam liuistis? Propterea hec dicit Adonai Dominus: 127 Et disrumpam spiritum auferentem in  furore meo, et pluuia inundans in ira mea erit: et lapides magnos in furore inducam in consummationem, et suffodiam parietem quem liuistis, et cadet. Et ponam eum super terram, et reuelabuntur fundamenta eius, et cadet. Et [c 27Kb] consumemini cum increpationibus, et cognoscetis quia ego Dominus. Et complebo furorem meum super parietem: et super eos qui linunt eum, cadet: dixique ad uos: Non est paries, neque qui linunt eum Prophete Isrel: qui prophetant super Ierusalem, et qui uident illi pacem: non est pax eis, dicit Dominus Deus. Prophete Isrel, qui non erunt in concilio populi Dei, nec scribentur in scriptura domus Isrel, nec terram repromissionis intrabunt, ideo ista patientur, quia deceperunt populum meum, pro rigore penitentie et conuersionis  iniuria, pacem eis et prospera nuntiantes, secundum illud quod alibi dicitur: Pax, pax, ubi est pax ? Deus itaque metaphorice edificabat eis per legis mandata sanctorumque prophetarum eloquia et comminationes, maceriam. Hoc enim uerbum Hebraicum significat HIS ; ut omnem ab illis incursionem bestiarum et hostilem impetum submoueret, dum conuersi ad Deum, hoc quasi muro et pariete firmissimo cingerentur. Pseudoprophete uero non semel, sed frequenter pollicebantur eis pacem, hoc enim repetitus pacis sermo significat. Ipsumque parietem qui in sequentibus CIR [Figure: [Hebrew Text] 1Kb] appellatur, liniebant pseudoprophete absque temperamento, ut interpretatus est Symmachus, hoc est, puro luto, et quod paleas non haberet, ut nec prebere  posset aliquam fortitudinem. Ut uero [d 9Kb] LXX et Theodotio, linunt eum stultitia: Aquila autem uerbum Hebraicum THAPHEL [Figure: [Hebrew Text] 1Kb] interpretatus est [e 11Kb] , quod significat absque sale, de translatione transiens ad aliam translationem, ut quomodo cibus absque  sale nullum habet saporem: ita et lutum absque paleis quibus firmatur et stringitur, nil roboris possit prebere parieti. Dic, inquit, ad eos 128 qui illis uana promittunt, et cassum pollicentur auxilium, quod casurus sit iste paries et hec maceria, et immittam imbrem uehementissimum, hostes uidelicet seuissimos. Babylonios autem Chaldeosque significat; et eosdem lapides [a 1Kb] grandinis desuper irruentes, omnia per metaphoram, quo instabilem maceriam subitus turbo subuertat et subruat; et postea dicatur eis, id est, pseudoprophetis, Ubi est litura quam leuistis, et ubi est quod polliciti estis auxilium? Quidquid autem de pseudoprophetis diximus, et ad hereticos referri potest, quod omnia eorum Dei ira figmenta soluantur; et edificatio pessimorum dogmatum,  que Spiritus sancti non habet condimentum, corruat, et usque ad fundamenta et puluerem dilabatur, et adequetur ipsa maceria terre, et cadat, et consumantur prophete qui promittebant, et populus cui promittebatur in medio eius: ut postquam compleuerit indignationem suam, et dixerit eis: non est iste paries, hoc est, non est uestra defensio; et non sunt qui linunt eum, sed omnia uana sunt et in nichilum proficientia: tunc opere cognoscatis quod ego sim Dominus. Ut autem sciamus qui sint isti qui linunt parietem, sequitur, Prophete Isrel, hoc est, pseudoprophete, qui prophetant ad Ierusalem, et uident ei uisionem pacis, isti sunt causa peccati et ruine, et stulte securitatis. Non enim erit pax, dicit Dominus, quia Dominus non misit eos,  nec est locutus ad eos. Hoc quod LXX transtulerunt: et super iuncturas eorum, in Hebraico non habetur. Significat autem iuncturas lapidum in pariete, uel adminicula lignorum, quibus parietes roborantur. Nec non illud quod supra legimus: ipse edificabat [b 1Kb] parietem; plerique ad populum referunt Isrel, qui uanum sibi, uel Aegyptiorum, uel pacis promittebat auxilium.

 Et tu, fili hominis, pone faciem tuam contra filias populi tui que prophetant de corde suo: et uaticinare super eas, et dic: Hec dicit Dominus Deus: ue 129 his que consuunt puluillos sub omni cubito manus: et faciunt ceruicalia sub capite uniuerse etatis ad capiendas animas: et cum caperent animas populi mei, uiuificabant animas eorum. Et uiolabant me ad populum  meum propter pugillum hordei, et fragmentum panis: ut interficerent animas, que non moriuntur: et uiuificarent animas que non uiuunt: mentientes populo meo credenti mendaciis. Propterea hec dicit Dominus Deus: Ecce ego ad puluillos uestros, quibus uos capitis animas uolantes: et disrumpam eos de brachiis uestris: et dimittam animas quas uos capitis, animas ad  uolandum. Et disrumpam ceruicalia uestra: liberabo populum meum de manu uestra: neque erunt ultra in manibus uestris ad predam [uulg. predandum]: et scietis quia ego Dominus. Pro eo quod merere fecistis cor iusti mendaciter, quem ego non contristaui, et confortastis manus impii ut non reuerteretur a uia sua mala et uiueret: propterea uana non uidebitis, et diuinationes non diuinabitis amplius: et eruam populum meum de manu uestra: et scietis quia ego Dominus. LXX: Et tu, fili hominis, obfirma faciem tuam super filias populi tui, que prophetant de corde suo: et propheta super eas et dices: Hec dicit Adonai Dominus. ue his que consuunt ceruicalia sub omni cubito manus: et faciunt uelamina super omne caput uniuerse etatis, ut peruertant animas. Anime subuerse  sunt populi mei. Et animas saluabant: et contaminabant me ad populum meum propter pugillum hordei et fragmentum panis: ut occiderent animas, quas non oportuit mori: et saluarent animas quas non oportuit uiuere: dum loquuntur populo audienti uanos sermones. Propterea hec dicit Dominus Deus: Ecce ego super ceruicalia uestra, super que uos colligitis animas, et disrumpam ea de brachiis uestris. Et dimittam animas quas uos peruertitis, animas eorum in dispersionem: et disrumpam uelamina uestra, et liberabo populum meum de manibus uestris: et non erunt ultra in manibus uestris in congregationem: et cognoscetis quia ego Dominus. Pro eo quod peruertebatis animam iusti inique: et ego non peruertebam eum: et confortabatis manus iniqui, ut penitus non conuerteretur a uia sua  pessima, et uiueret. Propterea mendacia [c 1Kb] uestra ultra non uidebitis: et diuinationes nequaquam diuinabitis 130 adhuc: et liberabo populum meum de manu uestra, et scietis quia ego Dominus. Supra ad prophetas diuinus sermo directus est, qui luto linebant parietem, quod paleas non haberet, nec ullum possit parieti siue macerie robur tribuere: nunc aduersus filias populi prophetissas iubetur faciem suam ponere, siue dirigere, et, ut LXX transtulerunt, obfirmare. Quomodo autem aduersum prophetas, alii pseudoprophete inspirabantur diabolico spiritu, ut Dei mandata subuerterent, ita aduersum Prophetissas, qualis fuit Debbora  et Olda , et in Actibus apostolorum Philippi euangeliste quatuor filie prophetantes, inspirabantur demoniaco  spiritu , alie etiam eiusdem sexus, quarum fuit Prisca et Maximilla, que uaticinatione mendacii fidem subuerterunt ueritatis. Has autem dicunt Hebrei maleficis artibus eruditas per necromantias et pythicum spiritum, qualis fuit illa que uisa est suscitasse animam Samuelis : et in Actibus apostolorum, cuius diuinatio multos  dominis reditus acquirebat, de qua ad apostoli Pauli imperium immundus eiectus est spiritus . Nos autem ita dicemus, alios hereticos falsitate dogmatum suorum predicare uirtutem. Quorum fuit Pythagoras et Zeno, a quo Stoici: Indorum Brachmanes, et Aethiopum Gymnosophiste, qui ob uictus continentiam, miraculum sui gentibus [Al. gentilibus] tribuunt. Recteque dicuntur parietem linire, et aliquam fortitudinem polliceri; sed quia Christi non habent condimentum, uanus est eorum labor, et peritura edificatio. Nisi enim Dominus edificauerit domum, in uanum laborant [Al. laborauerunt] qui edificant eam . Alii autem uoluptatum libidinisque doctores, dicuntur consuere puluillos, et ponere sub omni cubito manus, Epicurei, et Pyrrhonii,  et apud nos Iouinianus et Eunomius, qui dicunt: Manducemus et bibamus, cras enim moriemur. Iubetur ergo propheta ponere, siue obfirmare faciem suam contra filias populi sui. Primumque dicendum, quid sibi uelit posita facies siue directa et obfirmata. Nempe illud quod de Domino scriptum est: Facies Domini super facientes mala, ut disperdat de terra memoriam eorum . Sicut enim 131 liquescit cera a facie ignis: sic pereunt peccatores a facie Dei. Secundum quem sensum in hoc eodem propheta dicitur: Fili hominis, obfirma faciem tuam super Theman et Darom et Nageb . Et iterum: Factus est sermo Domini ad me, dicens: Fili hominis, obfirma faciem tuam super filios Ierusalem . Et post paululum: Factus est  sermo Domini ad me, dicens: Fili hominis, obfirma faciem tuam super filios Amon . Et rursum: Obfirma uultum tuum super Pharaonem regem Aegypti . Et iterum: Fili hominis, obfirma faciem tuam super Gog et Magog. Et in alio loco: Firmabo faciem meam super hominem illum, et ponam illum in desertum, et in dissipationem, et auferam eum de medio populi: et scietis quia ego Dominus . ue igitur his heresibus, hisque doctrinis, que requiem pollicentes, omnem etatem sexumque decipiunt, ut capiant animas miserorum, et contaminent [a 1Kb] me ad populum meum, dum credor diligere uoluptatem: et hoc non propter corum, et hemicorum hordei, ut in Osee legimus , sed propter pugillum hordei, quo bruta  uescuntur animantia, et fragmentum panis. Non panem integrum nec [Al. id est] solida testimonia Scripturarum, sed que heretica prauitate fracta, et decurtata atque imminuta sunt; ut sanctos quosque decipiant, et ad mortem trahant; et peccatores uanis promissionibus uiuificare contendant. Propterea clemens et misericors Deus non ipsas prophetissas interficit, sed disrumpit puluillos earum, qui  instar retium uolantes animas capiunt, ut postquam rupti fuerint, liberam uolandi habeant facultatem. Et scindent uelamina, siue ceruicalia, in quibus principale anime recumbebat, et quibus deceptorum capita operiebantur. Cum Apostolus doceat uirorum capita non uelanda, sed reuelata facie Domini gloriam contemplandam . uos enim, inquit, falsis terroribus seruientium Deo animos frangebatis, et promissionibus fraudulentis, impios tenebatis inclusos, ne agentes penitentiam, uitam reciperent quam perdiderant. Propterea uanas nequaquam uidebitis uisiones; nec uocabo 132 uestra mendacia prophetias; sed diuinationes, de quibus scriptum est: Non est augurium in Iacob, neque diuinatio in Isrel : ut eruam populum  meum de manibus uestris, et opere cognoscatis me esse Dominum, qui perditos liberaui.

 Et uenerunt ad me uiri [b 22Kb] seniores Isrel, et sederunt coram me. Et factus est sermo Domini ad me, dicens: Fili hominis, uiri isti posuerunt immunditias suas in cordibus suis: et scandalum iniquitatis sue statuerunt contra faciem suam: numquid interrogatus respondebo eis? Propter hoc loquere eis, et dices ad eos: Hec dicit Dominus Deus: Homo homo de domo Isrel, qui posuerit immunditias suas in corde suo, et scandalum iniquitatis sue statuerit ei [uulg. tacet ei] contra faciem suam: et uenerit ad prophetam interrogans [c 1Kb] eum per me: ego Dominus respondebo ei in multitudine immunditiarum suarum: ut capiatur domus Isrel in corde  suo, quo recesserunt a me in cunctis idolis suis. Propterea dic ad domum Isrel: Hec dicit Dominus Deus: Conuertimini et recedite ab idolis uestris, et ab uniuersis contaminationibus uestris auertite facies uestras. Quia homo homo de domo Isrel, et de proselytis quicumque aduena fuerit in Isrel, si alienatus fuerit [d 1Kb] in Isrel a me, et posuerit idola sua in corde suo, et scandalum iniquitatis sue statuerit contra faciem suam: et uenerit ad prophetam ut interroget per eum me: ego Dominus respondebo ei per me. Et ponam faciem meam super hominem illum; et faciam eum in exemplum et in prouerbium; et disperdam eum de medio populi mei: et scietis quia ego Dominus. Et propheta cum errauerit, et locutus fuerit uerbum: ego Dominus decepi prophetam illum: et extendam manum meam  super eum; et delebo eum de medio populi mei Isrel. Et portabunt iniquitatem suam: iuxta iniquitatem interrogantis, sic iniquitas prophete erit: ut non erret [uulg. addit ultra] domus Isrel a me, neque polluatur in uniuersis preuaricationibus suis; sed sit mihi in populum: et ego sim eis in Deum, ait Dominus exercituum. LXX: Et uenerunt ad me uiri de senioribus Isrel, et sederunt ante faciem  meam. Et factus est sermo Domini ad me, dicens: 133 Fili hominis, uiri isti posuerunt cogitationes suas in cordibus suis: et tormentum iniquitatum suarum posuerunt ante faciem suam: si respondens respondebo eis? Propterea loqueris eis: et dic ad eos: Hec dicit Adonai Dominus: Homo homo de domo Isrel qui posuerit cogitationes suas in corde suo, et tormentum iniquitatis sue posuerit ante faciem suam: et uenerit ad prophetam, ut interroget eum in me: ego Dominus respondebo ei in his quibus tenetur mens eius: ut auerteret domum Isrel secundum corda eorum que abalienata sunt a me in cogitationibus eorum. Propterea dic ad domum Isrel: Hec dicit Dominus Deus: Conuertimini, et recedite ab inuentionibus uestris: et ab omnibus impietatibus uestris, et conuertite facies uestras  ad me: Quia homo homo de domo Isrel, et de aduenis qui peregrinantur in terra Isrel: qui abalienatus fuerit a me, et posuerit cogitationes suas in corde suo: et tormentum iniquitatis sue posuerit ante faciem suam; et uenerit ad prophetam ut interroget eum in me: ego Dominus respondebo ei in eo quo tenetur, et obfirmabo faciem meam super hominem illum: et ponam eum in desertum, et in exterminium: et auferam eum de medio populi mei: et cognoscetis quia ego Dominus. Et propheta si errauerit, et locutus fuerit uerbum: ego Dominus errare feci prophetam illum. Et extendam manum meam super eum, et exterminabo illum de medio populi mei Isrel. Et accipient iniquitatem suam secundum iniquitatem interrogantis, et iniquitas similiter prophete erit, ut nequaquam erret  domus Isrel a me, et non polluantur adhuc in cunctis delictis suis. Et erunt mihi in populum: et ego ero eis in Deum, dicit Adonai Dominus. Postquam locutus est ad prophetas qui prophetabant in corde suo, et linebant parietem absque temperamento; et ad prophetissas que consuebant ceruicalia, et ponebant sub omni cubito manus, faciebantque uelamina, et operiebant capita uniuerse etatis , uenerunt ad prophetam, non omnes senes, ne cuncti uiderentur errare; sed quidam seniorum Isrel, et sederunt coram propheta: quam ob causam uenissent interim silentio differentes; statimque Dei sermo factus est ad prophetam, indicans cur adessent. Neque enim nature hominis est quamuis sancti,  cordis arcana cognoscere. Unde de 134 solo dicitur Saluatore: uidens autem iehsu cogitationes eorum, dixit: Ut quid cogitatis mala in cordibus uestris ? Et est sensus: Fili hominis, isti uiri qui coram te sedent, posuerunt immunditias suas in cordibus suis, siue cogitationes; et, iuxta Symmachum et Theodotionem, idola et scandalum, id est, ruinam atque tormentum iniquitatis sue, posuerunt contra faciem suam, et sic ad sciscitandum Domini uenere sermonem. Numquid huiuscemodi hominibus debeo respondere, qui cum cogitationibus pristinis ad me ueniunt: ne hoc quidem tempore impietatis sue scelera relinquentes, sed credentes idolis, et diuinationibus fraudulentis; et  habentes ruinam iniquitatis contra faciem suam atque tormentum, dum meliora desperant, et parati sunt ad supplicium, et sic mea per te cupiunt uerba cognoscere? Quia igitur peruerso ad te corde uenerunt, responde eis non ex persona tua, ne leuis sit auctoritas respondentis; sed ex meo imperio, et dices ad eos: Hec dicit Dominus Deus. Est autem totius loci, ut latam explanationem breui sermone comprehendam, ista sententia: Homo homo non aliarum gentium, quarum error potest habere ueniam, sed domus Isrel, qui cum pristinis uitiis, de quibus supra diximus, ad prophetam uenerit sciscitandum, ego respondebo ei iuxta cor, et immunditias suas, ut iuxta quod uult et credit, ita et audiat. Non enim meretur correctionem, qui non discendi,  sed tentandi animo interrogat. Recesserunt enim a me, et idola sunt secuti. Breuisque ista est comminatio, ut recedant ab idolis cogitationibusque peruersis, et conuertantur ad me, priora [Al. propria] scelera relinquentes. Non enim meretur audire ueritatem, qui fraudulenter interrogat; sed suo corde capiendus est: secundum quod Scribe et Pharisei interrogantes Dominum, immo tentantes, audiunt: Quid me tentatis? Et rursum: Nec ego dicam uobis, in qua uirtute hec faciam . Qui autem homo talis est, et sic interrogat, ponit Deus faciem suam super illum, siue confirmat; ut austeritate uultus, frontis duritia molliatur, et sit in exemplum, et in prouerbium, siue in solitudinem, et in interitum, ut illo perdito de populo Dei, cognoscant  ceteri quod ipse sit Dominus 135 qui cordis arcana cognoscit, et peruersitatem mentis intelligit; nec considerat uerba loquentium, sed corda. Quodque sequitur, et uidetur facere questionem: Propheta cum errauerit, et locutus fuerit uerbum, ego Dominus decepi prophetam illum, non putemus de uero propheta dici, sed de pseudopropheta, qui propheta appellatur. Et de illo Scripturarum loco solui potest, quando Achab rex Isrel uadens ad prelium, non uult audire Micheam prophetam, sed pseudoprophetarum consiliis acquiescit . Dicitque Micheas, quod uiderit Dominum sedentem in solio, et erroris spiritum ultro se obtulisse ad decipiendum regem. Diabolus quoque in uolumine Iob circuiens terram, stare dicitur in  conspectu Dei, et in substantiam primo Iob, deinde in corpus eius accipere a Domino potestatem . Sed et Balaam hariolus a Domino mittitur, ut decipiat Balac filium Beor . Hoc autem totum dicitur, ne pseudoprophetarum fortitudini reputetur, quod decipitur populus, et magis uult audire mendacium, quam ueritati aurem accommodare: sed quod Dei ire sit, ut peruersus populus et incredulus, magis pseudoprophetas audiat quam prophetas. Denique extendit manum suam super eum, subauditur, prophetam, et deletur de medio populi eius, ut portet iniquitatem suam, quia similis erroris, et pena consimilis sit: ut tam ille qui interrogat, quam ille qui interrogatur, portent iniquitatem suam, et ne  quaquam domus Isrel eorum qui Dei uerba audire uoluerint, peruersis uaticinationibus illudatur; sed sit populus Dei, et ipse Dominum habere mereatur. In eo quod dixit: Ego Dominus decepi illum, Salomonis uerba consentiunt, qui de Deo disputans, ait: Et illusoribus illudet : illudque testimonium: Si ambulauerint ad me peruersi; et ego ambulabo contra eos in furore peruerso . Quodque secundo dicitur, homo homo filiorum Isrel, et aduenarum qui iuncti sunt eis, duplicem in nobis iuxta Apostolum ostendit hominem, exteriorem et interiorem . Multi enim habentes hominis faciem corporalem, diuersarum 136 bestiarum assumunt imagines, quas dissipari propheta cupiens, deprecatur: Domine, in ciuitate tua imaginem  eorum dissipabis . Illi de quibus scriptum est: Homo cum in honore esset, non intellexit, comparatus est iumentis insipientibus et similis factus est illis , non sunt homines homines, sed homines sunt iumenta. Rursum qui in Euangelio audiunt, Serpentes genimina uiperarum, quis ostendit uobis fugere a uentura ira ? non sunt homines homines, sed homines [a 1Kb] serpentes. Et de quibus scriptum est: uulpes foueas habent, et uolucres celi nidos : ac de Herode: Dicite uulpi huic , non sunt homines, sed homines uulpes. Qui uero utrumque hominis uocabulum possident, si errauerint, ideo per supplicia corriguntur, ut intelligant quod ipse sit Dominus. Nec non quod iuxta LXX posuimus: Homo, qui abalienatus  fuerit a me, et posuerit cogitationes suas in corde suo, et tormentum, siue, supplicium iniquitatis sue ante faciem suam, illi testimonio conuenit quod in Isaia scriptum est: Ambulate in lumine ignis uestri, et in flamma quam succendistis . Unusquisque enim ipse sibi flammarum succendit ardores, paratque supplicia, dum non uult penitudine errata corrigere, sed permanet in erroribus, qui flammarum meretur incendium.

 Et factus est sermo Domini ad me, dicens: Fili hominis: terra cum peccauerit mihi ut preuaricetur preuaricans, extendam manum [Al. addit meam] super eam, et conteram uirgam panis eius, et immittam in eam famem, et interficiam de ea hominem et [b 1Kb] iumenta. Et si fuerint tres uiri isti in  medio eius, Ne et Daniel et Iob, ipsi iustitia sua liberabunt animas suas, ait Dominus exercituum. Quod si et bestias pessimas induxero super terram, ut uastem eam, et fuerit inuia, eo quod non sit pertransiens propter bestias, tres uiri isti si fuerint in ea, uiuo ego, dicit Dominus [uulg. addit Deus], quia nec filios nec filias liberabunt: sed ipsi soli liberabuntur; terra autem desolabitur. uel si gladium induxero super terram  illam, et dixero gladio: transi per terram, et interfecero de ea hominem et iumentum, et tres uiri isti fuerint in medio eius, uiuo ego, dicit Dominus Deus, non liberabunt filios neque filias: sed ipsi soli liberabuntur. Si autem et pestilentiam 137 immisero super terramillam, et effudero indignationem meam super eam in sanguine, ut auferam ex ea hominem, et iumentum, et Ne et Daniel et Iob fuerint in medio eius, uiuo ego, dicit Dominus Deus, quia filium et filiam non liberabunt; sed ipsi in iustitia sua liberabunt animas suas. Quoniam hec dicit Dominus Deus: Quod si quatuor iudicia mea pessima, gladium, et famem, et bestias malas, et pestilentiam misero in Ierusalem, ut inter ficiam de ea hominem et pecus: tamen relinquetur in ea saluatio educentium filios et filias. Ecce ipsi  egredientur ad uos, et uidebitis uiam eorum, et adinuentiones eorum, et consolabimini super malo quod induxi in Ierusalem in omnibus que importaui super eam. Et consolabuntur uos cum uideritis uiam eorum, et adinuentiones eorum: et cognoscetis quod non frustra fecerim omnia que feci in ea, ait Dominus Deus. Quatuor plage inducuntur super terram preuaricatricem, siue, ut Septuaginta transtulerunt, peccatricem: fames, bestia, gladius, pestilentia, quarum si singule per partes inducte fuerint singulis regionibus, et tres uiri isti Ne et Daniel et Iob, quorum iustitia Scripturarum uocibus predicatur, pro terra peccatrice fuerint deprecati, non solum illam saluare non poterunt, sed ne filios quidem, et filias suas, si terre peccatricis opera perpetrarint; sed seipsos tantummodo  poterunt liberare. Queritur cum et Abraham et Isaac et Iacob, Moyses quoque et ceteri patriarche et prophete iusti fuerint; cur horum tantummodo fiat mentio. Quod facile soluitur: Ne enim imminens orbi terrarum [Al. terre] diluuium, quia omnis terra polluerat uias Domini, prohibere [Al. differre] non potuit ; sed filios qui forsitan eiusdem uirtutis erant, [c 1Kb] ob seminarium humani generis habuit reseruatos. Daniel quoque imminentem captiuitatem populi Iudeorum, nullis fletibus mitigauit . Sed et Iob non ob peccata, sed ob probationem, nec domum nec filios liberauit . Alii autem dicunt, quia hi tantum tres uiri, et prospera et aduersa, et rursum prospera conspexerunt: idcirco pariter nominatos; et hoc latenter significari,  ut quomodo illi et bona et mala, et rursum leta uiderunt: sic et populum Isrel, 138 qui prius bonis fruitus fuerat, et postea captiuitatis sustinuit iugum, si egerit penitentiam, redire ad pristinam felicitatem. Quod si Ne et Daniel et Iob pariter congregati; et in uno loco positi, peccatricem terram, hoc est, eos qui in terra [d 1Kb] habitant, non possunt ire Dei subtrahere: quid dicendum est de his, qui putant merito  parentum atque uirtutibus posse filios peccatores de gehenne ignibus liberari? Unde nec peccatorem [Al. preuaricatorum] filium, martyr [Al. iustus] pater poterit liberare; nec sancte conuersationis mater, impudice filie dabit premia pudicitie. Et econtrario, parentum uitia filiis non nocebunt; sed anima que peccauerit, ipsa morietur . Lot in Sodomis habitans, sed et spiritu, et carne peregrinus, uxorem quia post tergum respexerat, non liberauit: sed tantum filias, que forsitan non peccauerant . Et Iosias uir sanctus, non solum peccatorem populum suis uirtutibus non saluauit, sed et ipse in peccatis illius mortuus est . Quod si aliquando propter Abraham et Dauid in posteros eorum misericordiam suam Dominus pollicetur: notandum  quod non his parcat, qui [Al. si] in sceleribus perseuerant; sed qui agunt penitudinem, ut merita patrum, filiorum adiuuet [a 1Kb] conuersatio. Cum, inquit, hec se ita habeant, et terram peccatricem a singulis plagis tantorum uirorum non saluet deprecatio: sic dicit Dominus Deus, quia Ierusalem nefanda peccauit, quatuor simul plagas inducam super eam: gladium, quo ab hostibus trucidatur; et famem, quam in obsidione sustinet; et bestias, quibus fugientes in desertis, et saltibus deuorantur; et pestilentiam, que semper famem ac penuriam sequitur. Pro qua uulgata editio mortem transtulit. Hec autem, inquit, inducam super eam, ut nec homines in ea remaneant, nec iumenta. Et tamen pro mea clementia quatuor simul imminentibus plagis, et cuncta uastantibus,  relinquam in ea aliquos, qui educant filios suos et filias; et captiui huc ueniant, hoc est, in Babylonem, et in Chaldeam, ut cum uideritis eos, et opera ipsorum perspexeritis, tunc intelligatis iuste eos captos, et meam iustam fuisse 139 sententiam, et habeat consolationem uestra captiuitas; dum intelligitis idcirco me eos de gladio, fame, bestiis, et pestilentia liberasse, ut eorum peruersitate discatis, merito eorum subuersam Ierusalem, templumque succensum, et populum ductum esse captiuum, preter eos quos gladius, fames, bestie, pestilentiaque consumpserint. Hec dicta sint de illa Ierusalem, cui prophetante Ezechiele apud Chaldeos, appropinquabat captiuitas. Ceterum et super nostram terram cui dicitur: Terra es, et in terram ibis ;  et super nostram Ierusalem singulosque credentium, si Dei mandata contempserint, et preuaricatores meruerint appellari, inducetur fames; non fames panis, neque sitis aque, sed fames audiendi uerbum Dei. Inducetur et gladius, de quo legimus: Tradentur in manus gladii: partes uulpium erant [Al. erunt] . Et ad Mariam: Tuam quoque animam pertransibit gladius . Inducentur et bestie, quibus ne tradatur iustus, postulat: Ne tradas bestiis animam confitentem tibi . Inducetur et pestilentia   de qua scriptum est: Mors peccatorum pessima est . Et: Anima que peccauerit, ipsa morietur. Et, Si sic separat amara mors ? De quibus cunctis nec spiritualium parentum, quos magistros intelligimus , doctrina, nec principes non poterunt liberare, nisi filiorum fuerit assensus, et illorum obsecrationes suis conatibus iuuerint. Iustitia enim iusti erit super eum, et iniquitas iniqui in ipso commorabitur: Unusquisque peccato proprio morietur, et iustitia sua saluabitur . Frustraque dicunt Iudei: Abraham pater noster , cum opera Abraham non habeant. Quod si in aliquo fiducia est, in solo Domino confidamus. Maledictus enim omnis homo qui spem habet in homine , quamuis sancti sint, quamuis  prophete. Legimus: Nolite confidere in hominibus . Et iterum: Bonum est confidere in Domino, quam confidere in principibus . Non in principibus tantum seculi, sed et in principibus Ecclesiarum, qui suas tantum animas si iusti fuerint, liberabunt. Filios autem ac filias, quos in Ecclesia genuerint, si fuerint negligentes, saluare non poterunt, et tamen Apostolus loquitur: Si cuius opus arserit, ipse saluus erit: sic tamen quasi per ignem . Manus autem super terram preuaricatricem 140 extenditur, ut uirga siue fortitudo panis conteratur. Que extenta, minatur plagas, nolente qui eam extendit, et subleuat peccantes percutere, sed extensione terrere, et territos conseruare.

 Et factus est sermo  Domini ad me, dicens: Fili hominis, quid fiet ligno uitis ex omnibus lignis nemorum que sunt inter ligna siluarum? Numquid tolletur de illa lignum, ut fiat opus: aut fabricabitur de ea paxillus, ut pendeat ex eo [Al. ea] quodcumque uas? ecce igni datum est in escam: utramque partem eius consumpsit ignis: et medietas eius redacta est in fauillam. Numquid utile erit ad opus? Etiam cum esset integrum, non erat aptum ad opus: quanto magis cum ignis illud deuorauerit, et combusserit, nichil ex eo fiet operis? Propterea hec dicit Dominus Deus: Quomodo lignum uitis inter ligna siluarum, quod dedi igni ad deuorandum: sic tradam [Al. tradidi] habitatores Ierusalem; et ponam faciem meam in eos. De igne egredientur: et ignis consumet eos. Et scietis quia ego Dominus, cum posuero faciem meam in  eos, et dedero terram inuiam, et desolatam, eo quod preuaricatores exstiterint, dicit Dominus Deus. Pro eo quod nos interpretati sumus: utramque partem eius comsumpsit ignis, et medietas eius redacta est in fauillam, Septuaginta transtulerunt: Annuam purgationem eius consumit ignis, et dimittit in finem. Rursum ubi nos diximus: Cum posuero faciem meam in eos, illi uerterunt, cum obfirmauero. Preuaricationem quoque delictum interpretati sunt. uariis autem similitudinibus, quas Greci parabolas uocant, prenuntiatur subuersio urbis Ierusalem. Et quomodo  supra  in sartagine, in qua carnes populi frigebantur, et in latere in quo munimenta, et aggeres arietum ac uinearum machine pingebantur, eiusdem urbis obsessio famesque descripta est, et postea in hoc eodem lecturi sumus: in Ieremia quoque scriptum est , Ollam que a facie Aquilonis accenditur, significare urbem Ierusalem; saltusque Nageb, et Theman, et Darom, succisus, hoc ipsum prenuntiat: sic in presenti loco eadem Ierusalem uinee et uiti fructifere comparatur. De qua in alio loco scriptum est: Ego te plantaui uineam frugiferam, omnem [a 15Kb] ueram: quomodo conuersa es in amaritudinem uitis 141 aliene?  Et in Isaia: Plantaui, inquit, uineam sorec , quod electam  et pulchram sonat. Et in Psalmis legimus: uineam ex Aegypto transtulisti: eiecisti gentes, et plantasti eam: Dux itineris fuisti in conspectu eius . Et manifestius discimus, Scriptura dicente: uinea autem Domini sabaoth domus est Isrel . Hec uinea quamdiu affert fructus, in omnibus lignis saltuum nichil ea pretiosius est; sin autem uuas habere desierit, in nullo utilis erit: nisi ut cum radice, et propaginibus suis tradatur incendio. Cetera ligna siluarum  cum poma non habeant, succisa plurimam prebent utilitatem, et in omnem agriculturam, et in usum armorum proficiunt: dum attenuantur in scuta, raduntur in hastilia, cludunt foribus, continent [b 1Kb] armariis,  risco, loculis; omnemque domus tribuunt supellectilem. uitis autem si semel uuas afferre cessauerit, intantum inutilis est, ut ne paxillus quidem ex ea possit fieri, de quo aliquid pendeat. Cumque malleolos excideris, utramque partem eorum primum ignis arripit, deinde flamma consumit: tantumque nichil prodest cum redacta fuerit in fauillam, ut etiam cum integra sit, absque frugibus nullam prebeat utilitatem. Ambiguitas autem uerbi Hebraici SENE  quod tribus litteris scribitur, SIN [Figure: [Hebrew Text] 2Kb] et NUN [Figure: [Hebrew Text] 2Kb] et IOD [Figure: [Hebrew Text] 2Kb] ; si legatur SENE, duo significat; si SANE, annos. Unde factum est, ut pro duabus summitatibus eius, quod nos interpretati sumus utramque partem eius; Septuaginta interpretarentur, annuam purgationem eius: cum Aquila dixerit, duo nouissima eius; Symmachus  et Theodotio, duas summitates eius. Et est ordo: Sicut uitis infructuosa incendio traditur in nullam utilitatem: sic et Ierusalem, immo habitatores eius tradentur ardoribus, ut egrediantur de igne, et ignis consumat eos, id est, etiamsi de urbe euaserint, foris hostili gladio consumentur; et qui remanserint, ipso miseriarum pressi pondere, me esse Dominum recognoscent: cum posuero siue obfirmauero faciem meam super eos, et dedero illos in eternam solitudinem. Non enim peccatores sicut cetere gentes,  142 sed preuaricatores exstiterunt. Aliud est enim negligere quod ignores: aliud contemnere quod colueris. Possumus uineam et Ierusalem iuxta intelligentiam spiritualem, intelligere credentium multitudinem. Que si negligens fuerit, et culturam pristine religionis amiserit, nec attulerit fruges uirtutum, nec uinum fecerit, quod letificat cor hominis, eternis tradetur ardoribus, et in nichilum reputabitur. Seruus enim, qui scit uoluntatem domini sui, et non facit eam, uapulabit multis . Tale quid et Dominus loquitur in Euangelio secundum Ioannem: Ego sum uitis uera; et Pater meus agricola. Omnis palmes, qui manet in me, et non facit fructum, tollet illum Pater. Et omnis qui affert fructum, purgabit eum, ut fructum plus afferat . Si  autem Saluator uitis est, et nos palmites, et Deus [Al. dicitur] Pater agricola, quamdiu Dei precepta seruamus, semper excolimur, et cultura nostra purgatio est: Non est enim uolentis neque currentis, sed miserentis Dei . Quod si afferentes fructum, purgamur a Patre, ut fructus ampliores afferamus, ostenditur omnem nostrum conatum, adiutorio Dei, peruenire ad finem, et fructum facere plenitudinis. Qui autem palmes fruges non fecerit, tolletur a Patre. Et cum sublatus fuerit, quid de eo Pater faciat, Scriptura non dicit: nisi forte separatio a Christi corpore, pena perpetua est, et interitus. Quod in uinea et uite intelleximus, sub alia figura Saluator docet in Euangelio: Bonum est sal: si autem sal infatuatum fuerit, ad nichil est utile, nisi ut foris  proiiciatur, et ab hominibus conculcetur . Et oculus qui totum corpus illuminat, si fuerit excecatus, audit a Domino: Si lumen quod in te est, tenebre sunt: ipse tenebre quante [Al. quote] erunt ? Comparatione quippe preuaricatoris, et eius qui contessum prius negauerit Deum, leuior pena est eorum, qui numquam Dei habuere notitiam. Ligna autem saltuum, siue siluarum, secundum uarietatem credentium, habent in magna domo aliquam utilitatem; in qua non solum uasa aurea, et argentea sunt, sed lignea et fictilia; alia in honorem, alia in contumeliam .

 Et factus est sermo Domini ad me, dicens: Fili hominis, notas fac Ierusalem 143 abominationes suas, et dices: Hec dicit  Dominus Deus Ierusalem. LXX: Et factus est sermo Domini ad me, dicens: Fili hominis, testificare Ierusalem iniquitates suas, et dices ad eam: Hec dicit Adonai Dominus. In quibus breuis erat singularum prophetiarum circumscriptio, tota capitula posuimus, quid nobis uideretur illico subiungentes. Hic autem quia longus ad Ierusalem sermo dirigitur testificantis et docentis eam peccata que fecerit; et pene usque [c 1Kb] ad ducentorum uersuum numerum extenditur uaticinium, usque ad eum uidelicet locum in quo scriptum  est: Cum placatus fuero tibi in omnibus que fecisti, dicit Dominus Deus, necesse habemus omnem prophetiam per partes ponere; et his que proposuerimus, explanationes debitas coaptare. Sub persona mulieris meretricis que primum uiri fuerit consortio copulata, Ierusalem et ortus, et educatio, et pubertas, et nuptie, et adulterium, et repudium, et rursum reuocatio contexitur; ut et clementia uiri atque iudicium, et adultere atque meretricis scelera cognoscantur, dum post uniuersa supplicia suscitat ei pactum sempiternum: ut recordetur iniquitatis sue, et confundatur, et non sit ei ultra aperire os pre confusione sua, cum placatus fuerit illi in omnibus que fecerat. Multum namque prodest peccatoribus scire quid fecerint. Unde et penitens loquitur:  Quoniam iniquitatem meam ego cognosco, et peccatum meum coram me est semper . Quatuor autem modis intelligi potest Ierusalem: uel hec que Babylonio et Romano igne succensa est; uel celestis primitiuorum; uel Ecclesia que interpretatur uisio pacis; uel anime singulorum que fide cernunt Deum. Illudque quod plerique de celesti Ierusalem interpretandum putant, Ecclesia non recipit, ne omnia que in presenti prophetia contexuntur, ad celestium fortitudinum ruinas atque cruciatus, et restitutionem in pristinum statum suscipere compellamur.

 Radix tua et generatio tua de terra Chanaan [uulg. Chananea]. Pater tuus Amorrheus, et mater tua Chethea. Magna fides, et grandis audacia  prophetarum, unum hominem, totam urbem ignobilitatis arguere. Mirabilis Daniel, qui ad presbyterum delinquentem, et adulterio iungentem homicidium, puer ausus est 144 dicere: Semen Chanaam, et non Iuda, species decepit te . Magnus et Isaias, qui clamat ad principes et ad populum Iudeorum: Audite uerbum Domini, principes Sodomorum, auribus percipite uerba Domini, populus Gomorrhe . Sed non minor Ezechiel, qui ad totam urbem loquitur confidenter: Radix tua, et generatio tua de terra Chanaan: Pater tuus Amorrheus, et mater tua Chethea, Quamquam et Stephanus primus martyr Euangelii, ad insanientem populum sit locutus : Dura ceruice, et incircumcisi corde, uos semper sancto Spiritui restitistis [Al. resistitis].  Et licet possimus radicem Ierusalem, et generationem eius terram Chanaan, secundum illud accipere quod in Aegypto uocatus sit populus, et ibi multo tempore habitauerit , tamen iuxta scelerum similitudinem, radicem Ierusalem terram Aegypti esse dicemus: Unde et pater illius appellatur Amorrheus, qui interpretatur , id est, multo sermone celebratus. Et mater tua Chethea, id est, que uel ipsa insanit, uel alios mittit in amentiam. Omnis enim qui facit peccatum, de diabolo natus  est . Unde et in toto orbe huius antiqui patris famosum uocabulum est, et multos uertens in amentiam. Precipiturque Ierusalem uel iuxta litteram, uel iuxta spiritum, ut relinquat antiquum patrem, et dicitur ad eam: Audi, filia, et uide, et inclina aurem tuam; et obliuiscere populum tuum, et domum patris tui: et concupiscet rex decorem tuum . Et promittitur ei si post peccatum ad uerum uoluerit patrem reuerti: Restituam te sicut fuisti quando nata es. Cuius tanta nobilitas, ut urbis Ierusalem que de Abraham, Isaac et Iacob stirpe descendens Deum habuit patrem? et tamen quia peccauit, et uerum reliquit parentem, meretur audire: Radix tua, et generatio tua de terra Chanaan: Pater tuus Amorrheus, et mater tua Chethea. Si illa  hoc audiuit: quid de nobis fiet qui uocati ex gentium sordibus, omnem maculam in lauacro Saluatoris amisimus, si polluerimus indumentum Christi, et non habuerimus in conuiuio uestem nuptialem? Utique illud, ut uinctis manibus pedibusque, eternis tradamur ardoribus, in quibus est fletus oculorum et stridor dentium .

145  Et quando nata es, in die ortus tui non est precisus umbilicus tuus, et in aqua non es lota in salutem, nec sale salita, nec inuoluta pannis. Non pepercit super te oculus, ut faceret tibi unum de his, misertus tui: sed proiecta es super faciem terre, in abiectionem anime tue, in die qua nata es. LXX: Et generatio tua, in die qua nata es, non ligauerunt mamillas tuas, et umbilicus tuus non est precisus, et  in aqua non es lota in salutem, nec sale salita, et pannis non es inuoluta: nec pepercit super te oculus tuus, ut facerem tibi unum ex omnibus istis, et pateretur quidpiam super te, et proiecta es super faciem campi [a 13Kb] prauitate anime tue in die qua nata es. Iuxta ordinem lectionis de singulis disseramus. Quando nata est Ierusalem de patre Amorrheo et matre Chethea, et effusa ex utero, non est precisus umbilicus eius, quo fetus aluntur in uentre instar arborum et uirgultorum, que per radices humore terre nutriuntur occulto. Et quomodo uirorum seminarium significatur in lumbis: ita genitalia feminarum honesto sermone iuxta consuetudinem Scripturarum umbilicus uocantur, testimonio Iob, qui sub figura draconis loquitur de diabolo: uirtus eius in lumbis  eius: et fortitudo illius in umbilico uentris . Iste enim draco coluber antiquus, qui uocatur diabolus et Satanas, et decepit orbem terrarum, aduersus uiros uirtutem habet in lumbis, aduersus feminas in umbilico. Hoc autem significat de Ierusalem: quod non statim legem acceperit, nec ei pudende natiuitatis exordia sint abscisa: sed gentilem primum uixerit uitam; pro quo Septuaginta interpretati sunt: In die qua nata es, non alligauerunt mamillas tuas , hanc habente Scriptura sancta, consuetudinem, ut pro corde, pectusculum  siue pectus , et mamillas nominet: ut unicuique loco congruum uiderit. Sacerdotes in quibus debet esse doctrina, et legem requirunt ex ore eorum, accipiunt pectusculum. Ioannes super pectus recumbit Domini, ut de fonte uberrimo hauriret fluenta sapientie . uirginis in Cantico Canticorum due mamille sunt, quasi duo hinnuli gemini capree, qui pascuntur in liliis, donec respiret dies, et amoueantur umbre . Mater diligens, 146 statim ut nata fuerit infantula, ligat mamillas eius, ut a tenero tumore [a 1Kb] desistant, et pulchritudinem custodiant uirginalem. Cum autem ad etatem uenerit pubertatis, dicetur de ea: Numquid obliuiscetur sponsa ornatus sui: aut uirgo fascie pectoralis sue ? Sequitur: Et in  aqua non es lota in salutem. Cruenta infantium corpora, statim ut emittuntur ex utero, lauari solent: ita et generatio spiritualis lauacro indiget salutari. Nullus enim mundus a sorde, nec si unius quidem diei fuerit uita eius . Et in Psalmis legimus: In iniquitatibus conceptus sum, et in delictis concepit me mater mea . Secunda natiuitas soluit primam natiuitatem. Scriptum est enim: Nisi quis renatus fuerit ex aqua, et Spiritu sancto, non potest intrare in regnum Dei . Multaque sunt lauacra que Ethnici in mysteriis suis, et heretici pollicentur: qui omnes lauant; sed non lauant in salutem. Propterea additum est: et in qua non es lota in salutem. Quod quidem non solum de hereticis, sed de Ecclesiasticis intelligi potest,  qui non plena fide accipiunt baptismum salutare. De quibus dicendum est, quod acceperint aquam, sed non acceperint spiritum: sicut et Simon ille Magus, qui pecunia uolebat redimere gratiam Dei, baptizatus quidem est in aqua, sed nequaquam baptizatus est in salutem . Tertio dicitur: nec sale salita. Tenera infantium corpora dum adhuc uteri calorem tenent, et primo uagitu laboriose uite testantur exordia, solent ab obstetricibus sale contingi, ut sicciora sint, et restringantur. Porro Ierusalem, que de malis parentibus nata est, nichil saporis, nichil diligentie consecuta est. Qui autem renascuntur in Christo, dicitur ad eos: uos estis sal terre ; et precipitur eis ab Apostolo: Sermo uester semper in gratia sale  sit conditus . Unde et uulgo sapientes salsi, et stulti uocantur insulsi. Et in Leuitico lege sancitur: Omne sacrificium uestrum sale salietur. Non cessabit sal Testamenti Domini de sacrificiis uestris: in cunctis muneribus uestris sal offeretis . Qui hoc sale conditus fuerit, et omnem putorem humoremque noxium huius admixtione siccauerit, ultra non dicet: Computruerunt et corrupte sunt cicatrices mee a facie insipientie 147 mee . Scio me legisse in quodam uolumine De Domino Saluatore, quod ipse sit sal celeste; et non  solum terrena, et inferna, sed celestia quoque suo sapore condiuerit: ut impleatur illud quod scriptum est: Gloria in excelsis Deo, et super terram pax hominibus bone uoluntatis . Quartum est: nec inuoluta pannis. Et Saluator pannis est inuolutus infantie, et omnis qui nascitur per inuolucra pannorum, protectione indiget Dei. Naturale est, ubi tamen parentum non deest diligentia, ortis infantibus primum precidi umbilicum: deinde ad eluendum sanguinem lauari eos aqua. Tertio, humorem corporum paruulorum, salis adiectione siccari. Quarto, ut tenera infantium corpora pannis inuoluantur, duplicem ob causam, ut et sale siccetur corpus, quod pannis ne defluat, seruatur et stringitur; et membra tenerrima ne facile deprauentur.  Unde et corpora Barbarorum, Romanis corporibus rectiora sunt. Usque ad secundum enim, et tertium annum, semper pannis inuoluuntur. Sed non talis Ierusalem, cuius nec umbilicus abscisus, nec ligata sunt ubera, nec aqua lota est in salutem, nec sale salita, neque inuoluta atque constricta pannis infantie. Cur autem nichil horum meruit, sequens Scriptura testatur. Non pepercit super te oculus: ut faceret tibi unum de his misertus tui. Pro quibus LXX posuerunt: Non pepercit super te oculus tuus: ut facerem tibi unum ex omnibus istis. Et necesse est, ut duplex editio duplicem habeat intelligentiam. Prior hoc significat: Non pepercit super te oculus, ut faceret tibi unum de his misertus tui. Et est sensus: Nullus tui misertus est, offenso Deo; nullius super te  mota sunt uiscera, ut de quatuor superioribus saltem unum tibi faceret; quia omnia simul non merebaris accipere. In altera dicitur: Non pepercit super te oculus tuus, ut facerem tibi unum de his misertus tui. Et hunc habet sensum: Ita egisti, et sic in peccatis nata es, et in delictis concepit te mater tua, ut ne ipsa quidem tui miserearis. Cumque sic gesseris, ut aduersum te per mala opera crudelis exsisteres: ego quid tibi potui facere, 148 que ne unum quidem superiorum accipere merueris? Quia igitur nichil horum que fieri infantibus solent, in te factum est; et hoc non sine causa nec absque iudicio, sed tuo uitio atque peccato, que ne ipsa quidem tui miserta es: ideo proiecta es in faciem terre, siue campi; et proiecta propter prauitatem  anime tue in die qua nata es. Oremus ne prauitate anime proiiciamur in faciem campi, in quo lata, et spatiosa uia est que ducit ad mortem; in quo Chaldeorum debacchatur equitatus. Simulque considerandum, quod nullus in die quo nascitur, prauum aliquid committere potest, nisi lauacri tempore, quando sapiens generatio fide credentis assumitur.

 Transiens autem per te: uidi te conculcatam in sanguine tuo. Et dixi tibi cum esses in sanguine tuo, uiue: dixi, inquam, tibi, in sanguine tuo, uiue. Multiplicatam quasi germen agri dedi te, [b 1Kb] et  ingressa es, et peruenisti ad mundum muliebrem. Ubera tua intumuerunt, et pilus tuus germinauit: et eras nuda, et confusionis plena. LXX: Et transiui per te, et uidi te mixtam in sanguine tuo, et dixi tibi, de sanguine tuo uita multiplicare, sicut ortum agri dedi te, et multiplicata es, et magnificata es, et ingressa es in ciuitates ciuitatum. Ubera tua erecta sunt, et pilus tuus ortus est: tu autem eras nuda, plena ignominie. Postquam proiecta es in faciem campi, siue super faciem terre, propter prauitatem anime tue, meum ultra non merebaris auxilium: attamen transiens per te uidi te conculcatam, siue commixtam in sanguine tuo, id est, ream mortalium criminum: et prouocaui te, tribuens penitentiam, dixique tibi: Licet sis in sanguine, tamen uiue conuersa;  tantaque fuit in te omnium rerum abundantia, ut agri uberrimi haberes similitudinem, et benedictionem Iacob, qua benedixit ei pater suus, dicens: Ecce odor filii mei sicut odor agri pleni, cui benedixit Dominus ; et intrares penetralia Domini, diceresque cum sponsa: Introduxit me rex in cubiculum suum ; et ad mundum muliebrem peruenires, pro quo Septuaginta transtulerunt: et ingressa es in ciuitates ciuitatum; ut quomodo Canticum Canticorum, et seculum dicitur 149 seculorum; ita ciuitates appellentur ciuitatum. De quibus in Euangelio dicitur: Habeto potestatem super decem, siue super quinque ciuitates : ut non solum ciuitas, sed metropolis ciuitas appelleris, secundum illud quod in Isaia legitur: Mater urbium  fidelis Sion . Porro quod interpretatus est Symmachus, et peruenisti ad ornatum mulierum, siue ut Theodotio, et ingressa es ad ornatum ornamentorum, pro quo nos secuti sensum Hebraicum diximus: et peruenisti ad mundum muliebrem, tempus pubertatis ostendit, quando puelle nubiles appellantur, et possunt maritorum amplexibus copulari. Denique sequitur: Ubera tua intumuerunt, et pilus tuus germinauit. Honeste adolescentularum maturitas indicatur, quando intumescunt ubera siue eriguntur, et germinat pilus. Cumque parata esset ad nuptias, et haberet pulchritudinem corporis, uestimentorum tegmina non habebat, nec Dei protegebatur auxilio. Si quis Christi non habet indumentum, nudus est. Si quis non est indutus uisceribus  misericordie, bonitatis, humilitatis, pudicitie, mansuetudinis, patientie, iacet super faciem terre: et pulchritudo eius confusione, et nuditate [a 1Kb] turpatur.

 Et transiui per te, et uidi te: et ecce tempus tuum, tempus amantium. Et expandi amictum meum super te, et operui ignominiam tuam. Septuaginta: Et transiui per te, et uidi te, et ecce tempus tuum, tempus diuertentium: et expandi alas meas super te, et operui ignominiam tuam. Quanta clementia! Non suffecerat semel uidisse eam conculcatam in sanguine, et ad penitentiam prouocasse: sed peccantem  rursum inuisit, et quia erat nuda, et confusionis plena, rursum uenit et uisitat, et ecce tempus eius, tempus amantium; siue iuxta Septuaginta diuertentium, et siue iuxta interpretationem Aquile secundam , sponsalium uidelicet, et temporis nuptiarum; iuxta primam uero eiusdem editionem et Theodotionis, , quod interpretatur uberum: pro quo Symmachus uertit , quod dilectionem sonat. Illud igitur tempus erat, quando possunt mulieres uiris sociari, et sustinere coitum maritalem. Attamen misericors Deus expandit alas suas, et suscepit eos, et 150 in humeris suis portauit eos, iuxta illud quod in Euangelio scriptum est: Quoties uolui congregare filios tuos sicut gallina congregat pullos suos sub alas suas, et noluisti ? Siue amictum expandit pro alis: hoc enim interpretatur , quo operta est et Ruth ad pedes dormiens Booz . Et in ora, id est, uestimenti nostri, iubemur hyacinthinas fimbrias alligare. Hec autem fecit ut operiret ignominiam Ierusalem: genitale feminarum sub hoc nomine corpus ostendens. Etenim iuxta Apostolum: Inhonesta corporis nostri maiore honore circumdamus . Unde et Psalmista canit: Beati quorum remisse sunt iniquitates, et quorum tecta sunt peccata . Que Cham quia non protexit in patre, eterna maledictione signatur . Quod de Ierusalem diximus, referamus ad animam nostram, que quamdiu in infantia constituta est, peccato caret. Cum autem etatis eius tempus  aduenerit, multi sunt amatores demonum et hereticorum, peruersorumque dogmatum, qui ad eam cupiunt declinare. Qui protectione Dei repelluntur; ut non satellites diaboli, sed ministros Saluatoris recipiat. Pro diuertentium, dilectione, et uberum, in Hebraico habetur DODIM , quod secundum lingue eorum proprietatem, omnia que supra uersa sunt significat. Potest tempus dilectionis, et uberum siue amatorum Dei, intelligi Abraham, et Isaac, et Iacob: quando eis pollicitus est Dominus post Aegyptiam seruitutem, suum populum liberandum.

Et iuraui tibi; et ingressus sum pactum tecum, ait Dominus Deus. LXX: Et iuraui tibi, et ingressus sum in testamentum tecum, dicit Adonai Dominus. Quia  expandi amictum meum, siue alas meas super te: et operui confusionem tuam: propterea iuraui tibi, et ingressus sum pactum, siue testamentum tecum: ut mihi potius quam ceteris, qui ad te uolebant diuertere, iungereris, iuxta illud, Iurauit Dominus et non penitebit eum: tu es sacerdos in eternum, secundum ordinem Melchisedec . Omnis enim controuersie finis est iuramentum. Et uiuo ego, dicit Dominus: nisi malo penitentiam peccatoris, quam mortem . Tempore igitur nuptiarum, Isrel iuramentum accipit Dei, pro omni dotali 151 munere. Et quia Dauid de  se dixerat: Memento, Domine Dauid, et omnis mansuetudinis eius : qui iurauit Domino, uotum uouit Deo Iacob; et ipse Dominus iurat ei, Scriptura dicente: Iurauit Dominus Dauid ueritatem, et non frustrabitur eum .

 Et facta es mihi, et laui te aqua, et mundaui sanguinem tuum ex te, et unxi te oleo. Quia expandi alas meas, et operui ignominiam tuam, et iuraui tibi, et ingressus sum pactum tecum; propterea mea es facta possessio: ut que aliena eras, quando uidebaris immunda, mea esse ceperis, quando pactum meum tecum iuramento firmaui. Siue iuxta consuetudinem prophetarum: facta es mihi, ait, pro eo quod est, meo coniugio copulata es: et laui te, inquit, aqua baptismi salutaris. Nisi enim quis  renatus fuerit ex aqua, et Spiritu sancto, non potest intrare in regnum Dei . Et alibi legimus: Ipse uos baptizabit in Spiritu sancto et igni . De quo baptismate et Isaias loquitur, dicens: Lauabit Dominus sordes filiorum et filiarum Sion; et sanguinem mundabit de medio eorum, spiritu iudicii, et spiritu combustionis . Cum autem lauerit, et mundauerit sanguinem: [a 20Kb] sicut , que duodecim annis cruore manabat, fimbrie sanauit attactu : non sufficit ei lauare aqua, et mundare sanguine, nisi oleo quoque unxerit: iuxta quod Samaritanus, qui interpretatur custos, seminecis uulnera primum olei infusione liniuit, deinde uini austeritate compescuit . Dominus autem noster alio unctus est oleo, quod non dolorem  uulnerum mitigaret, sed letitiam tribueret, dicente ad eum Spiritu sancto: Propterea unxit te Deus, Deus tuus, oleo exsultationis pre consortibus tuis . Habent et contrarie fortitudines simulati olei lenitatem, dulcia per hereticos pollicentes; que uertuntur in amaritudinem, et que detestatur propheta commemorans: Oleum autem peccatoris non impinguet caput meum . Sin autem ab unctione unctus, id est, Christus appellatur, uide quantum profecerit Ierusalem: ut et ipsa uncta oleo spirituali, Christi nomen acceperit; iuxta quod et 152 in Psalmis de Abraham legimus: Nolite tangere christos meos, et in prophetis meis nolite malignari.

 Et [b 1Kb] uestiui te discoloribus. LXX: Et  indui te uariis: Legis ceremoniis, quarum occupata studio, idola derelinqueres. Ista sunt uaria uestimenta, quibus indutus est Ioseph: nec potuerunt eum fratres uendere, nisi prius eum tunice uarietate nudassent . Et de sponsa dicitur in quadragesimo quarto psalmo: Astitit regina a  dextris tuis in uestitu deaurato, circumdata uarietate . Hoc est uestimentum de quo et Apostolus loquitur: Induite nouum hominem, qui renouatur in cognitionem iuxta imaginem Creatoris . uolumus scire que sint uaria uestimenta? Idem nos Apostolos doceat, Credentibus scribens: Induimini ergo uisceribus misericordie, bonitatis, humilitatis, mansuetudinis, patientie . Quid hac uarietate pulchrius? De qua et Iob loquebatur: Quis dedit mulieribus texture sapientiam, aut uarietatis disciplinam ? Et pontifex semel in anno, quando pro populo adolebat incensum, ingrediens in Sancta sanctorum, uariis uestibus utebatur . Certe si diuitie uarietatem uestium, et non  sanctitas faceret diuersitasque uirtutum, Pharao et Nabuchodonosor hec uestimenta habuisse scriberentur, et non Ioseph, qui sub peregrino et pastorali patre, uestes discolores et regias habere non poterat.

Et calciaui te ianthino. LXX: Et calciaui te hyacintho [Al. Hyacinthino]. Aquila et Symmachus, ianthina; Septuaginta et Theodotio, hyacinthina transtulerunt. Pro quo in Hebreo scriptum est THAS . Et quia pulchre ad Ierusalem sermo dirigitur, et sub persona femine, omnis eius ornatus exprimitur, hyacinthina, siue ianthina calciamenta narrantur, que uirorum persone non conueniunt. Denique facturis pascha precipitur, absque ulla coloris uarietate, ut accinctis lumbis, et pedibus calciatis sint. Ista sunt calciamenta de quibus et Apostolus  scribit: calciati pedes in preparatione Euangelii pacis. Philo uir disertissimus Iudeorum, hyacinthon in uestibus pontificis eri comparat, per quem superna atque celestia 153 significari arbitratur. Nec prius Ierusalem calciatur hyacinthinis, nisi lauetur aqua. Unde et Apostolorum, quibus prius preceperat Dominus ut excuterent pedum suorum puluerem , lauantur a Saluatore pedes. Et sponsa dicit in Cantico Canticorum: Laui pedes meos, quomodo inquinabo illos ? Et Moysen et Iesum diuinus sermo [c 1Kb] testatur , ut soluant corrigiam calciamenti sui, quia locus in quo stent sanctus sit. Cum autem loti fuerint pedes, et omni sorde purgati, calciantur hyacinthinis, siue ianthinis; quod utrumque erii et coloris  est: ut rapiantur in occursum Domini in erem, et ad celestia regna festinent.

Et cinxi te bysso. Ierusalem non solum uestitur discoloribus, et calciatur hyacinthinis, sed et bysso accingitur, de qua tenuissima in ueste pontificis fila texuntur. Et uxor in Prouerbiis, que uiro suo duas  texuit chlamydes, et presentis seculi et futuri, sibi de bysso, et purpura fecisse dicitur uestimenta . Hac bysso accinguntur renes, quoties pinguia libidinis incentiua tenuanda sunt, nichilque in eis crassi humoris [Al. crasse ueneris] relinquitur: et implemus preceptum Apostoli dicentis: State ergo succincti lumbos uestros in ueritate ; quasi aliis uerbis diceret, bysso. Et Dominus ad Apostolos loquitur: Sint lumbi uestri precincti, et lucerne ardentes in manibus uestris . Nisi enim astrinxerimus fluentia lumborum reumata, lucernas in manibus habere non possumus. Unde et ad Iob loquitur Deus: Accinge sicut uir lumbos tuos . Et comessuri agnum, calciati pedes, tenentes baculum, stantes in Euangelii ueritate, et  ad Christi sanguinem preparati, lumbos accinctos habere dicuntur . Qua zona mortificante lumbos, Elias quoque et Ioannes Baptista accinguntur . De quibus et penitens flebiliter ingemiscit, dicens: Quoniam lumbi mei impleti sunt illusionibus .

Et indui te subtilibus. LXX: Et circumdedi te trichapto. Pro quo Aquila florido, siue palpabili: Symmachus, indumento: 154 Theodotio ipsum uerbum Hebraicum posuit [a 1Kb] MESSE . Cumque diligenter inquirerem, quid sibi uellet uocabulum [b 117Kb] trichapti, quod LXX transtulerunt; et a nullo Grecorum nec usum, nec etymologiam possem inuenire sermonis: tandem didici a LXX esse compositum  quod  tante subtilitatis fuerit uestimentum, ut pilorum et capillorum tenuitatem habere credatur. Unde et ego uolens tenuitatem exprimere uestimenti, pro trichapto, subtilibus transtuli, quod tenui stamine atque subtegmine textum erat. Et congrue illis, de quibus increpans dixerat: Incrassatum est cor populi huius, et manducauit, et bibit Iacob, et saturatus est, et incrassatus, et calcitrauit dilectus, et dereliquit Deum factorem suum , nunc tenuitas uestium condonatur. Nam et in libro Sapientie, qui a quibusdam Salomonis inscribitur, spiritus sapientie unigenitus et multiplex, tenuis et mutabilis appellatur . Et manna de quo scriptum est. Panem angelorum manducauit homo , tenuissimum in similitudinem pruine, et sementis coriandri  fuisse narratur . Possumus iuxta interpretationem secunde editionis Aquile, qui floridum interpretatus est, uestimentum, ubertatem terre Iudee per metaphoram intelligere, uel diuini cultus pulchritudinem.

 Et ornaui te ornamento. Generaliter ornamenta nunc ponit, de quibus in consequentibus per partes enumerat, armillas et torquem, inaures  et coronam, et reliqua, que ornamenta tribuit Ierusalem, et in Isaia dicitur, quod uitio suo uniuersa perdiderit. Scriptum est enim: Pro eo quod eleuate sunt, hoc est, superbierunt filie Ierusalem, et ambulauerunt excelsa ceruice , et reliqua: pro zona, accincte sunt funibus, et pro ornatu capitis, caluitio deturpate, et pro pulchris et mollibus indumentis, cilicii asperitate circumdate.

Et dedi armillas in manibus tuis. LXX: Et circumdedi armillis manus tuas. Quando 155 nobis bona opera dederit Deus, circumdat armillas manibus nostris. Unde et in manibus prophetarum assimilatum esse se dicit , et crebro in manu Aggei siue Ieremie et reliquorum factum sermonem  legimus . In Iob quoque draconis labium perforatur armilla, omnesque eius uenenati sibili, qui in peruersis intelliguntur dogmatibus, bonorum operum circulo perforantur .

Et torquem circa collum tuum. Pro torque, quam nos iuxta Aquile secundam editionem et Symmachum interpretati sumus, Septuaginta et Theodotio transtulerunt, quod non solum hic, sed et in Isaia scriptum est: Auferet Dominus gloriam uestimenti earum, et murenulas, et corymbos, et circulos, et . Puto autem ab eis dictum, ex uariis gemmis in pectus mulierum monile descendens, qui et ipse ornatus pulcherrimus mulierum est.

 Et dedi inaurem super os, siue, nares  tuas. uerbum Hebraicum NEZEM , excepto Symmacho, qui interpretatus est , omnes inaurem transtulerunt: non quo inaures ponantur in naribus que ex eo quod de auribus pendeant inaures uocantur: sed quo circulos in similitudinem factus inaurium, eodem uocabulo nuncupetur, et usque hodie inter cetera ornamenta mulierum, solent aurei circuli in os ex fronte pendere, et imminere naribos. Quos tunc accipimus iuxta mysticos intellectus, quando cum Apostolo possumus dicere. Christi bonus odor sumus in his qui salui fiunt, et in his qui pereunt. Aliis quidem odor mortis in mortem: aliis autem odor uite in uitam . Quando uiuimus et de nobis dici potest, Non mortui laudabunt te, Domine, sed nos uiuentes , tunc odoratur Deus  odorem sacrificii nostri bone fragrantie, et aureum circulum sensuum ac dogmatum diuinorum habemus in naribus. Quando uero mortui sumus, et uersamur in ceno atque in sordibus turpitudinum, habemus illam inaurem in naribus, de qua scripsit Salomon: Sicut inauris aurea in naribus porce: sic mulieri male morate pulchritudo .

Et circulos in auribus tuis. LXX: Et 156 rotulas super  aures tuas. Qui claudit aures suas, ne audiat iudicium sanguinis, et sepit eas spinis, ne particeps fiat inuidis, et detractoribus, de quibus scriptum est: Cum detractoribus ne commiscearis, quoniam repente ueniet interitus eorum, et ruinam utriusque quis nouit ? tam uidelicet eius qui detrahit, quam illius qui libenter auscultat: iste circulos habet, et rotulas in auribus, non rotas que sequuntur Cherubim , sed rotulas diminutiue, que humane conueniunt fragilitati. Quamobrem et ad Deum dicitur: uox tonitrui tui in rota . In his enim qui terrena pertranseunt, et uix modicis uestigiis contingunt terram, de quibus scriptum est: Lapides sancti uoluuntur super terram , uox tonitrui  Domini, et excelsorum dogmatum personat. Qui autem erroribus ducuntur humanis, et non habent solida uestigia, sed circumferuntur omni uento doctrine , et eiecti de paradiso firmitatis, habitant in regione Naid, que interpretatur fluctuatio, merentur lingue mendacis ferre sententiam, que inflammat rotam natiuitatis nostre .

Et coronam decoris in capite tuo. LXX: Et coronam gloriationis super caput tuum. Decorem iuxta Symmachum ob sensus elegantiam interpretati sumus. Alioquin et in Hebreo THOPHERTH , et in reliquis translatoribus , gloriatin dicitur. Ornamenta cetera, membrorum sunt singulorum. Capitis ornatus, totius corporis dignitas est. Coronam autem uocat diadema feminarum, quo capillorum  stringitur et ornatur ambitio. uolumus scire que sit corona decoris in capite Ierusalem, reuoluamus Exodum, in quo scriptum est: Et fecit laminam auream, et scripsit in ea litteras deformatas sigillo sanctificationis Domini, et posuit super caput Aaron . Signum Dominice sanctificationis, nomen est omnipotentis Dei, quod quatuor litteris Hebraicis scribitur , et apud eos uocatur ineffabile, dum nomen eius non potest dici. Cuius maiestatem etiam gentilitas non ignorat, et Atheniensium testatur ara, [a 41Kb] Ignoto Deo. Unde et Apostolus: Quem uos, inquit, ignotum colitis, hunc nos annuntiamus uobis . Istam puto coronam esse, 157 de qua et Psalmista dicit: Signatum est super nos lumen uultus tui, Domine . Et Apostolus  loquebatur: Cursum consummaui, fidem seruaui, de cetero reposita est mihi corona iustitie, quam reddet mihi iustus iudex . Et in alio loco ad Credentes: Gaudium meum, et corona mea . Gloria enim patrum, filii. Et in Salomone scribitur: Corona glorie senectus ; eorum uidelicet qui destruxerunt ea que paruulorum sunt, et post etatem perfecti uiri, uenerunt ad senectutem, et ad patrum nomina, quibus scribit  Ioannes post pueros , et iuuenes qui possunt dicere: Quando eram paruulus, loquebar ut paruulus, sapiebam ut paruulus, cogitabam ut paruulus: quando autem factus sum uir, destruxi ea que paruuli sunt .

 Et ornata es auro et argento. Crebro diximus aurum ad mentem, argentum ad eloquium pertinere. Tribuatque nobis Dominus, ut diuinum sensum accipere mereamur atque sapientiam, et id quod mente concipimus, eloquii uenustate proferre, et nequaquam ex his facere idolum sicut faciunt heretici, de quibus scriptum est: Dedi eis argentum et aurum; ipsi uero ex argento, et auro fecerunt Baal . Et hoc magis, iuxta intelligentiam spiritualem, ornatui aptum est feminarum. Alioquin  argenti uilior materia, rusticarum et pauperum ancillarumque ornatus est, qui non conuenit Ierusalem, que in reginam dicitur profecisse.

Et uestita es bysso, et polymito, et multicoloribus, LXX: Et amictus tui byssini, et trichapta, et uersicoloria. uerbum [b 1Kb] Hebraicum MESI , et hic Theodotio ipsum ut supra posuit, Aquila , Symmachus polymitum. Nos autem quod supra subtile, hic iuxta Symmachum, polymitum diximus; LXX transtulerunt, seruantes interpretationem preteritam: ut ad similitudinem capillorum tenuia uestimenta monstrarent. Omnis autem ornatus describitur feminarum, ut lauetur, ut mundetur, ut ungatur oleo, et discoloribus uestiatur, calcietur hyacintho, accingatur bysso, induatur trichaptis,  siue subtilibus, accipiat armillas, et torquem auream, circulos in ora pendentes, et rotulas in auribus, 158 diadema in capite, auro argentoque decoretur: quamquam argenti uilior sit materia, et post omnia inferatur: uestita es bysso, et polymito, et uersicoloribus; siue, ut Septuaginta transtulerunt, amictu et palliis, hoc enim significant, ut non solum cultu corporis esset ornata, et omnia haberet monilia feminarum, sed strati quoque eius, et lectuli sollicita esset diligentia maritalis, ut postquam ista complesset, ueniret ad ciborum delicias, et ne in his quidem aliquid ei deesse pateretur. Que omnia iuxta superiorem explanationem aptabimus intelligentie spirituali: ut byssinis operiatur atque subtilibus, ne delicata coniugis membra graui palliorum  onere pregrauentur, sed et usum pariter exhibeant, et decorem.

Similam et mel et oleum comedisti, et decora facta es uehementer nimis. Post uestitum, ciborum curam gerit, ut comedat Ierusalem similam et mel et oleum, uel per partes, ut plerique estimant, uel commixtione trium, dulciorem panem, qui panis de celo descendit ; ac sub tribus nominibus, ut nonnulli putant, sacramentum indicat Trinitatis:  non quo alia atque alia substantia sit; sed quo diuersis, simile et mellis, et olei nominibus, Patris et Filii et Spiritus sancti una dulcedo monstretur. Et hoc animaduertendum, quod in multis sacrificiis offeratur simila, medulla frumenti atque purissima, de qua scriptum est: Et de adipe frumenti saturauit eos : non de hordeo, nec defarina, que tunc solum offertur, quando maritus zelotypie spiritu commouetur. In Iudicum uolumine Debboram legimus , que interpretatur apis, cuius prophetia [Al. prophetie] mella dulcissima sunt, et refertur ad Spiritum sanctum, qui apud Hebreos appellatur genere feminino RUA . In Euangelio quoque Hebreorum, quod lectitant Nazarei [a 1Kb] , Saluator inducitur loquens: Modo me  arripuit mater mea, Spiritus sanctus. Porro simila, que de frumento conficitur, refertur ad Dominum, qui de semetipso ait. Nisi granum tritici ceciderit, et in terra mortuum fuerit, ipsum solum manet. Sin autem mortuum fuerit, multum fructum affert . Oleum uero, quod lassorum 159 membra sustentat et reficit, et est luminis nutrimentum, et quo in tabernaculo Dei iuge lucerne lumen accenditur, Patri dicitur conuenire. Que omnia unam credentibus tribuunt gratiam, dicente Apostolo: Diuisiones sunt gratiarum, unus autem spiritus, et diuisiones ministeriorum, unus autem Dominus, et diuisiones operationum, unus autem et idem Deus . Qui talem comederit cibum, et hoc dulcissimo, et suauissimo pane oleique splendore fulgente  pastus fuerit ac nutritus, uertetur in decorem, et fiet pulcherrimus: non semel, sed repetito, nimis, nimis. Duplicatum enim aduerbium pondus facit orationis: quo ad pulchritudinis magnitudinem addi ultra nichil possit.

Et profecisti in regnum. Hoc in Septuaginta non habetur, qui forsitan Alexandrie in Grecum sermonem Scripturas ex Hebraica ueritate uertentes, timuerunt hoc edere, ne regem Aegypti uiderentur offendere, dum a Deo Ierusalem debitum regnum esse commemorarent: quamquam eruditi solos quinque libros Moysi ab eis interpretatos probent . Post ornatum ergo multiplicem, post coronam, post auri et argenti abundantiam, post indumenta palliaque pulcherrima, post decorem  incredibilem proficit in reginam, quia ciuitas est magni regis, de quo scriptum est: Deus iudicium tuum regi da, et iustitiam tuam filio regis . Et in Apocalypsi Ioannis Ierusalem quasi sponsa ornata atque composita describitur uiro suo . In Psalmis quoque de eadem dicitur: Astitit regina a dextris tuis in uestitu deaurato, circumdata uarietate . Omne autem quod dicimus de Ierusalem, ne in singulis hereamus, et librorum magnitudo tedium legentibus faciat, referamos ad Ecclesiam. Si enim Ierusalem, iuxta Apostolum  , mater nostra est; mater autem nostra Ecclesia est: consequenter Ierusalem Ecclesia est, mater primitiuorum qui descripti sunt in celis.

 Et egressum est nomen tuum in gentes propter speciem tuam, quia perfecta eras in decore meo quem posui super te, dicit Dominus Deus. LXX: Et exiuit nomen tuum in gentes in specie tua: quia completum erat in pulchritudine quam posui 160 super te, dicit Dominus Deus. Hunc locum manifestius interpretatus est Symmachus: Et egressum est nomen tuum in gentes, quod perfectum erat propter dignitatem meam, quam posueram super te, dicit Dominus Deus. Et est sensus: Meis beneficiis meaque incredibili largitate ad regine uocabulum peruenisti, ita  ut de te omnium gentium sermo loqueretur, et [b 1Kb] esses non tuis meritis atque uirtutibus, sed mea liberalitate perfecta. Nisi enim Dominus edificauerit domum, in uanum laborauerunt qui edificant eam. Nisi Dominus custodierit ciuitatem, frustra uigilat qui custodit eam . Qui plantat enim et qui rigat, nichil est, nisi Dominus dederit incrementum ; quia non est uolentis neque currentis, sed miserentis Dei : ut postquam omnia fecerimus, dicamus: Serui inutiles sumus: que debuimus facere, fecimus . Non quo ex beneficientia Dei, liberum homini tollatur arbitrium, sed quo ipsa libertas Dominum habere debeat adiutorem.

 Et habens fiduciam in pulchritudine  tua: fornicata es in nomine tuo, et exposuisti fornicationem tuam omni transeunti, ut eius fieres. Grande discrimen, non in Dei clementia, sed in suo decore confidere. Quantoque quis sublimior fuerit, debet timere ne corruat, et fornicetur in nomine suo. Aduersarie siquidem potestates solitos contemnunt cibos, et peregrina alimenta desiderant. Unde de diabolo dicitur: Esce eius electe . Non uult quemlibet decipere. Saul regem qui electus a Domino est, et Iudam apostolum supplantare festinat. Non ergo confidamus in propria pulchritudine, nec Dei liberalitatem, nostram putemus esse uirtutem; sed potius audiamus: Ne glorieris in crastinum: nescis enim quid uentura pariat dies . Et in alio loco: Fratres, si preuentus fuerit homo in  aliquo peccato, uos qui spirituales estis, perficite huiuscemodi in spiritu mansuetudinis, considerans teipsum, ne forte et tu tenteris . Neque exponamus, siue effundamus, fornicationem nostram omni transeunti, ut non Dei, in quem credimus, sed eius fiamus a quo polluimur. Qui cuncta recipit uitia, et diuersorum peccatorum spiritum transeuntem suo suscipit gremio, et diuaricat pedes suos omni transeunti, iste effundit fornicationem 161 suam, et eius incipit sustinere dominatum, cuius hospes exstiterit.

  Et sumens de uestimentis tuis, fecisti tibi excelsa hinc inde consuta, et fornicata es super eis, sicut non est factum, neque futurum est. LXX: Et tulisti de uestibus tuis, et fecisti tibi idola consuta, et fornicata es super eis, et non ingredieris, neque fiet. Symmachus hunc locum ita interpretatus est: Cumque tulisses de uestibus tuis, fecisti tibi excelsa multicoloria, et fornicata es in eis, non facta neque futura. Pro consutis et uersicoloribus et excelsis, siue idolis, Aquila et Theodotio transtulerunt, quod significat diuersos pannos hinc inde consutos, et instar emplastri factum idolum, quasi uestimentum. uestiui, inquit, te uersicoloribus, et induta es bysso, et polymito, et multarum uarietate formarum. Tu autem uestimenta tua quibus mea  largitate donata es, tulisti: et fecisti tibi idola, uel excelsa, que Hebraice dicuntur BAMOTH , quod numquam ante factum est, neque fiet; ut que acceperis ad ornatum, transtuleris ad iniuriam donatoris. Quod super Ierusalem iuxta litteram intelligi potest, ut omnia precepta Legis, et diuitias ac rerum omnium abundantiam idolis deputauerit, quod gens alia non fecerit, nec factura sit. Omnes enim nationes que a principio idolis seruierunt, non tanti criminis ree sunt. Nostra autem Ierusalem, que interpretatur, uisio pacis, ab hereticis scinditur, quando unum et alterum testimonium Scripturarum de propriis carpentes locis, conantur assuere his, quibus non queunt coaptare. Ad quos et supra dictum in hoc  eodem propheta legimus: ue his qui consuunt ceruicalia sub omni cubito manus, et faciunt operimenta super caput uniuerse etatis : quod Dominus fieri prohibens, loquitur in Euangelio: Nemo assumit commissuram panni rudis in ueteri uestimento. Alioquin tollit de plenitudine eius, et peior scissura fiet: nec mittunt uinum nouum in utres ueteres . Tales sunt Nazarei, qui ueteris Legis obseruantiam, Euangelice gratie aptare conantur. Et omnes heretici, qui testimonium in suo loco alteri sensui congruens, alteri nituntur assuere: cum Dominica tunica desuper texta per totum, scindi omnino non possit, sed texta Spiritu sancto nullam recipiat 162 scissionem. Quod autem dicitur iuxta LXX, et non intrabis neque erit, hoc significat:  cum tibi idola feceris peruersorum dogmatum, que arbitraris excelsa: et fornicata sis super eis, credens in his que ipsa finxisti, templum Dei intrare non poteris. Et simulacra tua substantiam non habebunt, neque erunt in perpetuum, dicente Apostolo: Scimus enim quia nichil est idolum in mundo .

  Et tulisti uasa decoris tui de auro meo atque argento meo quod [uulg. que] dedi tibi; et fecisti tibi imagines masculinas, et fornicata es in eis. Iuxta litteram Dominus Lege precepit, ut fierent thuribula, phiale, candelabrum, arca Testamenti, cunctaque uel aurea uel deaurata, et alia ex argento, que omnia conflauit Ierusalem et uertit in idola Belis, siue Baalis, Chamos et Astaroth, et Melchom. Iuxta intelligentiam spiritualem, et de auro et argento sanctarum Scripturarum idola facimus, quando gratiam sensus et eloquentie heretica prauitate corrumpimus, et ponimus in celo os nostrum, et lingua nostra pertransit in terram. Masculine autem dicuntur imagines in quibus omnis heresis fornicatur, ex eo quod unusquisque se putat robustissima  colere, et habere que finxit, nec ulla posse oppugnatione subuerti. He sunt imagines quas de nostro corde confinximus, et que in celesti Ierusalem destruende sunt, de quibus Propheta pronuntiat: Domine, in ciuitate tua imaginem ipsorum dissipabis . Quicumque enim homo est, et Dei nomen amisit, dicitur de eo: uerumtamen in imagine perambulat homo, uerumtamen frustra conturbatur . Nos autem unum habemus uirum, et unam ueneramur imaginem, que est imago inuisibilis et omnipotentis Dei.

 Et sumpsisti uestimenta tua multicoloria, et operuisti illas: subauditur imagines masculinas: ut omnem cultum quem acceperat ad utendum, uerteret in blasphemiam. Hoc autem facimus, quoties  prudentia, temperantia, fortitudine, iustitia, cunctisque uirtutibus hereticam circumdamus prauitatem, sub occasione earum, simplices quosque decipimus; ut uidentes mella uirtutum, uitiorum uenena non caueant.

Et oleum meum, et thymiama meum, posuisti coram eis. Et panem meum  163 quem dedi tibi; similam, et oleum, et mel, quibus enutriui te, posuisti ea in conspectu eorum in odorem suauitatis. Oleum de quo supra diximus, et thymiama, siue incensum, de quo Psalmista proclamat: Dirigatur oratio mea sicut incensum in conspectu tuo ; et panes propositionis, quos Deo iubemur offerre: similam quoque, sensum purissimum 164 Scripturarum, et  mel, quod gustauit Ionathan, et aperti sunt oculi eius et confortatus est , posuit misera Ierusalem in conspectu idolorum, siue coram imaginibus masculinis, ut essent his in odorem suauitatis, que natura sua dulcia sunt atque suauissima: sed dum offeruntur idolis falsisque doctrinis, uertuntur in amaritudinem.



LIBER QUINTUS.


 163-164 Ne librorum numerus confundatur, et per longa temporum spatia diuisorum inter se uoluminum  ordo uitietur, prefatiunculas singulis libris preposui: ut ex fronte tituli statim lector  agnoscat, quotus sibi liber legendus, et que nobis prophetia explananda sit. In preterito igitur uolumine, id est, quarto, partem prophetie contra Ierusalem, cuius istud exordium est: Radix tua et generatio tua de terra Chanaan, usque ad eum locum, ubi scriptum est: Similam et oleum et mel, quibus enutriui te, posuisti in conspectu eorum in odorem suauitatis, ut potui breui sermone disserui. Nunc eiusdem prophetie pars reliqua cum ceteris que sequuntur, quinto uolumini, et tuo, Eustochium, nomini dedicatur. In quo nichil ex arte rhetorica, nichil ex compositione reperies, et uenustate uerborum: sed curam simplicis et solertis diligentie, ut ista et sola laus mea sit, si prophete per me dicta intelligas.

  Et factum est, ait Dominus Deus, et tulisti filios tuos et filias tuas, quas genuisti [uulg. generasti] mihi: et immolasti eis ad deuorandum. Numquid parua est fornicatio tua, [a 1Kb] immolantis filios meos? et dedisti illos consecrans eis. Et post omnes abominationes tuas et fornicationes, non es recordata dierum adolescentie tue, quando eras nuda et confusionis plena, conculcata in sanguine tuo. LXX: Et factum est post hec, dicit Adonai Dominus, et tulisti filios tuos, et filias tuas quas genuisti, et immolasti eis in consumptionem, quasi parum fornicata sis, [b 38Kb] et interfecisti filios tuos, et dedisti eos cum offerres illis, hoc est, super omnem fornicationem tuam et abominationes tuas, et non es recordata diei infantie tue,  quando eras nuda et ignominiosa: mixta in sanguine tuo uixisti. Quod filios suos, et filias Ierusalem, de quibus scriptum est: Filios genui et exaltaui: ipsi autem spreuerunt me ; idolis immolauerit, sancta Scriptura commemorat: Immolauerunt filios suos et filias suas demonibus . Et iterum: Effuderunt sanguinem innocentem , 165 sanguinem filiorum suorum, et filiarum suarum, quas immolauerunt sculptilibus Chanaan . Suos autem uocat iuxta Hebraicum. Ipse enim de eis dixerat: [c 1Kb] Filius primogenitus meus Isrel. Siue iuxta Septuaginta, tuos, quos de fornicatione genuisti. In eo autem loco in quo nos posuimus, et dedisti illos consecrans eis, pro quo Septuaginta transtulerunt, et dedisti eos ad placandum, siue expiandum, Aquila,  Symmachus, et Theodotio posuerunt, transtulisti et transduxisti eos: quia ethnici per ignem filios suos, uel transferunt paruulos, uel adultos transire compellunt. Cum hec, ait, feceris, non es recordata infantie tue, quando tuli te conspersam sanguine et laui, et post multa que propheticus sermo narrauit, copulaui mihi. Nostra quoque Ierusalem,  si heretica fraudulentia supplantata fuerit, tollit filios suos, qui [d 1Kb] robustiores sunt in fide, et filias que non habent tantam fidei fortitudinem. Aut certe filios, qui mystica queque cognoscunt: filias que simplicem sequuntur historiam; et tradit demonibus deuorandos, et cum interficiat eos, uiuificare se credit, et placare simulacra, quorum occisione saturantur. Quodque dicitur iuxta Septuaginta, hoc est, super omnem fornicationem tuam, et abominationes tuas, illud significat, quod cunctis peccatis et fornicationibus peior sit doctrina demonum: immo interficiet eos, quos uel multo labore genuerat Deo, uel suos fecerat filios, quos in fornicatione generauit.

 Et accidit post omnem malitiam  tuam: ue, ue tibi, dicit Dominus Deus. Et edificasti tibi lupanar, et fecisti tibi prostibulum in cunctis plateis. Ad omne caput uie edificasti signum prostitutionis tue, et abominabilem fecisti decorem tuum, et diuisisti [Al. dimisisti] pedes tuos omni transeunti, et multiplicasti fornicationes tuas. Et fornicata es cum filiis Aegypti uicinis tuis magnarum carnium, et multiplicasti fornicationem tuam ad irritandum me. LXX: Et factum est post omnes malitias tuas + ue, ue tibi ** dicit Adonai Dominus. Et edificasti tibi habitaculum fornicationis, et fecisti tibi prostitutionem in omni platea. Et in principio omnis uie edificasti fornicationes tuas: et corrupisti decorem 166 tuum, et diuaricasti crura tua omni transeunti, et multiplicasti fornicationem tuam: et fornicata es cum filiis Aegipti  uicinis tuis, qui sunt magnarum carnium, et multipliciter fornicata es, ut me ad iracundiam prouocares. Hoc quod secundo dicitur, ue, ue tibi, uulgata editio non habet, sed de Theodotionis editione additum est. Rursumque ubi nos diximus: Et edificasti tibi lupanar, pro quo Septuaginta transtulerunt: Et edificasti tibi habitaculum fornicationis, Symmachus et Theodotio interpretati sunt; Aquila uolens exprimere etymologiam sermonis Hebraici GOB , posuit , quod nos dicere possumus, foueam: ut significet ganeam ac defossum specum atque tenebrosum, in quo prostitutarum libido uersatur. Quodque sequitur: Et fecisti tibi prostibulum in cunctis plateis, pro quo Septuaginta transtulerunt [e 49Kb] , in Hebraico habet RAMA: et tam Aquila,  quam Symmachus et Theodotio, excelsum siue sublime interpretati sunt. Denique et in consequentibus, ubi scriptum est: Ad omne caput uie edificasti signum prostitutionis tue, pro signo et fornicatione, rursum in Hebreo habet RAMA , quod nos uel prostibulum, uel signum interpretati sumus, cum apud Hebreos unum uocabulum sit. Hoc autem ponitur,  quod excelsus sit; ut uolentibus fornicari, procul appareat fornicationis locus, et non necesse sit queri. Quod semel et iterum atque iterum diximus, in perpetuum dixisse sufficiat, sub persona mulieris post multa mariti beneficia fornicantis, describi fornicationem Ierusalem, quomodo a Deo recesserit, et iuncta sit idolis, nec occulta fuerit fornicatione contenta; sed edificauerit sibi lupanar, et in omni uia signum transeuntibus posuerit, ut uenirent ad scortum, et satiarent libidinem, non tam suam, quam eius que diuaricauit crura sua omni transeunti, et pulchritudinis magnitudinem fornicationis magnitudine deturparit: et inter cetera etiam Aegyptiis uicinis suis amore magnarum carnium prostrata sit. Et ut omne genus turpitudinis  demonstraret, multiplici spurcitie genere deformata sit. Nulli autem dubium, quod Aegypto uicina sit Palestina, dicente Domino 167 ad Abraham: Dabo tibi omnem terram a fluuio Aegypti, usque ad fluuium magnum Euphratem , ut ex una parte Aegyptios, et ex altera habeat Assyrios, cum quibus et in posterioribus dicitur fornicata. Fornicatio autem Ierusalem cum Aegyptiis, idololatrie eorum imitatio est. Ad nostram autem Ierusalem, siue Ecclesiam, siue credentium animas, si fuerint negligentes, et omnibus uitiis patuerint, duplex maledictionis sermo dirigitur, ut audiant: ue, ue tibi, ait Dominus Deus, iuxta illud quod in Apocalypsi Ioannis scriptum est: ue super omnes habitatores terre . Si enim sanctus dicit: Aduena  sum, et peregrinus sicut omnes patres mei : quare non peccator habitator terre esse dicitur? Aedificat autem sibi lupanar, qui tota frontis libertate delinquit; iuxta illud quod scriptum est: Peccator cum uenerit in profundum iniquitatis, contemnit . Et exstruit altissimum locum in cunctis plateis: Lata enim et spatiosa uia est que ducit ad mortem. Et in omni capite uie edificat; ut nulla peccatorum genera derelinquat; sed imitans scortum Prouerbiorum, manifeste in plateis et in angulis platearum, pretereuntes stultos iuuenes ad suos inuitet amplexus, et polluat decorem anime, quem pro beneficio a Deo conditore sortita est . Et omnia itinera eius plena sunt turpitudinis, cunctisque cogitationibus  que uitiorum incentiua suppeditant, aperit cor suum, et crura diuaricat, et fornicatur cum Aegyptiis uicinis suis, quorum exempla sectatur, ethnicis uidelicet, qui in suis turpitudinibus gloriantur, et tam nefaria est, ut ipsos quoque superet in turpitudine. Et hec omnia facit, ut Deum ad iracundiam prouocet. Magnarum autem carnium Aegyptii esse dicuntur, siue ob turpitudinis magnitudinem, siue ob peccatorum deformitatem. Unde sanctus, carnium dicitur paruularum, que in eo decrescunt  quotidie, et per uirtutes attenuantur: ita ut nequaquam caro appelletur, sed spiritus: et loquatur in psalmo: Sitiuit anima mea ad te, Deus, quam multipliciter tibi caro mea : siue  quomodo consumpta est 168 caro mea: In terra deserta et inuia et inaquosa: sic in sancto apparui tibi . Quamobrem et Corinthius fornicator traditur in interitum carnis, ut spiritus saluus fiat. De hac carne scriptum est: Omnis caro fenum, et omnis gloria eius quasi flos feni. Aruit fenum, et flos eius decidit: uerbum autem Domini manet in eternum . De qua et Apostolus loquebatur: Caro et sanguis regnum Dei non possidebunt . Et in Genesi loquitur Deus: Non permanebit spiritus meus in hominibus  istis, quia caro sunt . Et ad credentes dicitur: Qui in carne sunt, Deo placere non possunt. uos autem non estis in carne, sed in spiritu . Alia autem caro sanctorum est, de qua scriptum est: Omnis caro uidebit salutare Dei .

 Ecce ego extendi [uulg. extendam] manum meam super te, et auferam iustificationem tuam [uulg. ius tuum], et dabo te animis [uulg. in animas] odientium te, filiarum Palestinarum, que erubescunt [Al. ardescunt] in uia tua scelerata. LXX: Si autem extendero manum meam super te, et auferam legitima tua, et dabo te in animas odientium te, filiarum alienigenarum, que te declinare fecerunt de uia tua. Quodque sequitur: , hoc est, impie egisti,  iuxta Septuaginta sequenti capitulo coaptatur, iuxta ceteros finis superioris est. Extendit autem Dominus super Ierusalem manum suam, ut corrigat delinquentem, et auferat legitima eius, que quamdiu Dei precepta seruabat, legitima Domini dicebantur. Quando uero adorauit idola, et religionem in impietatem mutauit, nequaquam [b 1Kb] legitima illius appellantur. Quod non solum in lege et ceremoniis, sed in sabbatis quoque et diebus festis et neomeniis accipiendum est. Dans enim legem, ait: Sabbata mea et dies festos meos. Quando autem recesserunt a Deo, dicitur eis: Neomenias uestras, et sabbata, et diem magnum non [c 11Kb] recipiam: Ieiunium et otium, et solemnitates uestras odit anima mea . Quod et de populo scriptum  est . Qui enim prius Dei populus uocabatur, postquam recessit a Domino, dicitur de eo ad Moysen: Peccauit populus tuus quem eduxisti de terra Aegypti . Que hic extensio manus, alibi eleuatio, siue uisitatio dicitur. Quando enim peccantem non corripit Deus, contrahit manum 169 suam. Sin autem peccauerit, et in Dei lege ceperit egrotare, mittitur ad eum uisitatio; iuxta illud quod in psalmo canitur: Si dereliquerunt filii eius legem meam, et in iudiciis meis non ambulauerint: uisitabo  in uirga iniquitates eorum . Et in hoc propheta scriptum est: Terra si peccauerit mihi ut delinquat delictum, extendam manum meam super eam, et conteram firmamentum panis eius, et reliqua. In quo querimus, quid sit inter extensionem manus, et emissionem eius. Loquitur autem diabolus ad Dominum: Mitte manum tuam, et tange omnia que habet: nisi in facie benedixerit tibi . uideturque mihi mitti manus, ad probationem eorum quibus mittitur: extendi autem, ad penas eorum qui merentur supplicia. Nec solum extensio et immissio; sed expansio manus Dei dicitur, Isaia ex persona Domini proclamante: Tota die expandi manus meas ad populum non credentem, et contradicentem . Sanctus quoque leuare  narratur manus, Scriptura dicente: Eleuatio manuum mearum sacrificium uespertinum . Sublatis autem legitimis Dei a populo Iudeorum, interrogemus eos quam habeant legis obseruantiam. uictimas sublato templo atque subuerso offerre non possunt; nec adulterarum lapidatio, ceterorumque criminum lege concessa exerceri potest, et uacatio terre anno remissionis, et cetera huiuscemodi. Datur autem in animas odientium se filiarum Palestinarum, quando traditur Palestinis, quos indifferenter Septuaginta alienigenas uocant: quas intelligere possumus, urbes uel oppida Palestine. Nostra quoque Ierusalem, si preterierimus ceremonias Dei, et extenta fuerit manus eius super nos, et ablata cuncta legis obseruantia, tradetur filiabus Palestine  et non filiis. Neque enim primum fortioribus suppliciis tradimur, sed iuxta peccatorum qualitatem, inferioribus: ut correpti in minori, maiora cruciatuum tormenta uitemus. Philisthiim, hoc est, Palestini, prima litterarum parte mutata, interpretantur cadentes poculo, siue fractura [Forte actura]. Per que significatur tradendos nos aduersariis potestatibus, que biberunt de calice Babylonis, et corruerunt, et quarum opera peruersa sunt. Tantaque erit misere Ierusalem correptio atque ignominia, ut erubescant etiam 170 ipse aduersarie potestates super nostrorum magnitudine peccatorum. Quod nos interpretati sumus iuxta Symmachum, scelerata: Theodotio ipsum uerbum Hebraicum posuit [a 1Kb] ZEMMA . Sublatis autem ceremoniis  Dei a populo Iudeorum, ad nos cum sacerdotio transit et legislatio, dicente Scriptura: Constitue, Domine, legislatorem super eos . Et in alio loco: Legem pone mihi, Domine, in uia tua .

 Et fornicata es in filiis Assyriorum: eo quod necdum fueris expleta, et postquam fornicata es, nec sic es satiata. Et multiplicasti fornicationem tuam in terra Chanaan cum Chaldeis, et nec sic satiata es. LXX: Impie egisti, et fornicata es in filios Assur; et nec sic satiata es: et fornicata es, et non es repleta; et multiplicasti testamenta tua ad terram Chanaan,  et Chaldeorum; et neque in istis expleta es. Supra scriptum est, Ierusalem fornicatam cum filiis Aegypti uicinis suis, qui sunt magnarum carnium: hic altera Assyriorum uicinitas indicatur. Et propterea utrisque traduntur gentibus, quia utrarumque simulacra uenerati sunt, ingredientesque Chaldeam, que est terra Chanaan, imitati sunt eorum errores quorum imperio subiacebant. Secundum tropologiam de aliis peccatis ad alia sepe transimus. Cumque non egerimus priorum scelerum penitentiam, augemus delicta delictis, et nullo errore satiamur, sed quasi fune longo et corrigia iugi uitule, trahimus peccata, et testamentum nostrum, siue fornicationem multiplicamus in terra Chanaan, que interpretatur, quasi fluctuatio, et cum Chaldeis, qui et ipsi  nobiscum sonant, quasi demonia . Semperque uestigia habemus in salo, et numquam possumus dicere: statuit supra petram pedes meos. Hereticorumque prauitatibus subiicimur, qui habent similitudinem demonum: siue ipsis Demonibus, de quibus Paulus scribit: Non est nobis pugna aduersus carnem et sanguinem, sed aduersum rectores tenebrarum istarum, aduersum spiritualia nequitie in celestibus .

 In quo mundabo cor tuum, ait Dominus Deus, cum facias hec omnia opera mulieris meretricis, et procacis? Quia fabricata es lupanar tuum in capite omnis uie, et excelsum tuum fecisti in omni platea: nec facta es quasi meretrix fastidio 171 augens pretium. LXX: Quid faciam cordi tuo, dicit  Adonai Dominus, cum feceris hec omnia opera mulieris fornicarie, et impudentis? ÷ et fornicata es tripliciter in filiabus tuis ** quando edificasti lupanar tuum in principio omnis uie, et basim tuam fecisti in omni platea: et non fuisti quasi meretrix congregans mercedes. Quodque dixere Septuaginta: Et fornicata es tripliciter in filiabus tuis, in Hebraico non habetur, nec aliorum Interpretum quispiam posuit.  autem hec omnia ad Ierusalem loquitur Deus, quod inuenire non ualeat, quo egrotantem et seminecem possit curare medicamine; iuxta illud quod scribit Isaias: Quid est quod debui ultra facere uinee mee, et non fecerim ei ? Et Osee: Quid tibi faciam, Ephraim? quid faciam tibi, Iuda? Misericordia uestra quasi nubes matutina,  et quasi ros mane pertransiens . Idololatria enim tua non in occulto, sed tota libertate commissa est, ut in omnibus uiarum principiis et compitis poneres aras, et basim, siue excelsum tuum, de quo supra diximus, faceres in omni platea. Nec imitata est callidas meretrices, que solent difficultate augere libidinis pretium, et ex hoc magis amatores ad insaniam prouocare. Siue iuxta Septuaginta: Non fuisti quasi meretrix congregans mercedes, sed dedisti que accipere debueras, ut nec in eo quod fornicata es, et secuta demones, eorum protegereris auxilio, sed uariis oppressa captiuitatibus,  sentires calamitates tuas. Quod quidem et ad omnem animam Christianam referri potest, que deserto cultu Dei, uitiis se, [a 1Kb] luxurieque permisit, et secularem secuta uitam, ne in ea quidem egit feliciter, sed et diuitias religionis perdidit, et mundi diuitias non accepit: nec in constupranda ea fuit aliqua difficultas, sed ipsa se ingessit amatoribus suis. Est autem et alia fornicatio spiritualis, quando deserentes Ecclesiam, hereticis iungimur, et edificamus lupanar nostrum in capite omnis uie, quibus precipit sermo diuinus: State in uiis, et querite semitas Domini sempiternas, et uidete que sit uia bona, et ambulate in ea , Moysi uidelicet, Iesu, Iudicum et Regum libris, Isaiaque et Ieremia, et aliis prophetis. 172 In omnibus uiarum  principiis fabricatur lupanar suum, qui ad peruersitatem doctrine, testimoniis male abutitur Scripturarum et dicit: Hec ait Isaias: hec dicit Osee: hec locutus est Moyses: hec Daniel. Et pulchre non in mediis uiis, nec in uiarum terminis ponit lupanar suum, sed in principio. Si enim ad scientiam, et profunda diuinorum uenerit librorum, errare non poterit. Excelsum quoque suum, siue basim, facit in omni platea, Ethnicorum se, et impiorum lasciuie uitiisque permittens, etiam inter ipsos hereticos cum ab eis fuerit deturpata, non habens gratiam, sed patens contemptui, quia facile preteritam fidei perdidit castitatem. Hoc autem quod  in Hebraico non habetur: Fornicata es tripliciter in filiabus tuis, siue ad Ierusalem  iuxta litteram dicitur, quod omni genere in suis oppidis, et uiculis fornicata sit; et nullus remanserit angulus uel platea, ubi non idololatrie signa condiderit: siue Ecclesie credentibusque deceptis, qui non audierunt illud Apostoli: Ipse autem Deus pacis sanctificet uos per omnia, ut integer spiritus uester, et anima, et corpus sine querela in die aduentus Domini nostri Iesu Christi seruetur ; sed omni genere fornicati sunt et corpore, et anima, et spiritu. Legimus in Prouerbiis: [b 1Kb] Tu autem scribe ea tripliciter, ut respondeas sermones ueritatis, qui proponuntur tibi . Et iubetur nobis, ut eloquia ueritatis, id est, Scripturas sanctas, intelligamus tripliciter. Primum, iuxta litteram; secundo, medie per tropologiam; tertio, sublimius,  ut mystica queque noscamus. Secundum litteram, illud est: Neque fornicemur, sicut quidam eorum fornicati sunt, et ceciderunt una die uiginti tria millia . Et: Nolite murmurare, sicut quidam de eis murmurauerunt et perierunt ab exterminatore . Medie autem et iuxta tropologiam, quando recedimus a littera, et paululum ad altiora conscendimus, dicente Apostolo: Scriptum est: Non alligabis os boui trituranti. Statimque sequitur: Numquid de bobus cura est Deo? An propter nos utique locutus est? . Extrema autem, id  est, tertia et sublimis sacraque intelligentia, iuxta illud eiusdem 173 Apostoli: Propterea relinquet homo patrem et matrem, et adherebit uxori sue. Sacramentum hoc magnum est. Ego autem dico in Christo, et in Ecclesia . Filie autem sunt Ecclesie fornicantis, credentium prius, et postea deceptorum in heresi anime, quarum culpa refertur ad matrem.

 Sed quasi mulier adultera, que super uirum suum inducit alienos. Omnibus meretricibus dantur mercedes: tu autem dedisti mercedes cunctis amatoribus tuis, et donabas eis ut intrarent ad te undique ad fornicandum tecum. Factumque est in te contra consuetudinem mulierum in fornicationibus tuis, et post te non erit fornicatio. In eo enim quod dedisti  mercedes, et mercedes non accepisti: factum est in te contrarium. LXX: Mulier adultera ÷ similis tui: ** a uiro suo accipiens mercedes: omnibus qui fornicabantur cum ea dabat mercedes: et tu dedisti mercedes cunctis amatoribus tuis, et onerabas illos ut uenirent ad te, per circuitum in fornicatione tua. Et factum est in te peruersum contra mulieres in fornicatione tua, et post te non sunt fornicate: in eo quod dares mercedes, et mercedes non sunt date tibi: et factum est in te peruersum. Hoc quod in LXX scriptum est, similis tui, in Hebraico non habetur, et lectionis conturbat ordinem, et facit non minimam questionem, que mulier, cuius similis sit: cum Ierusalem ipsa mulier adultera esse dicatur. Tulit igitur Ierusalem rerum omnium abundantiam, qua fuerat uiri liberalitate  donata, et dedit eam alienis, demonibus uidelicet et idolis, iuxta illud quod scriptum est in Osee: Et hec non cognouit, quia ego dedi ei triticum, et uinum, et oleum, et argentum multiplicaui ei: ipsa uero argentea et aurea fecit Baalim  Unde iratus statim infert: Propterea conuertam, et auferam triticum meum in tempore suo, et uinum meum in tempore suo; et tollam uestimenta mea, et linteamina mea, ut non [c 14Kb] operiam ultra ignominiam eius: et nunc reuelabo immunditiam eius in conspectu amatorum illius, et nemo eruet eam de manu mea. Cumque omnes mulieres fornicantes solean accipere mercedes ab amatoribus suis, Ierusalem fecit contrarium, ut magis daret quam acciperet. Et ut largitatem mercedis ostenderet: Onerabat , inquit, 174 eos ut uenirent ad se per  circuitum; ne quis esset uicinus qui eius ignominie non misceretur. Et quidem Ierusalem in hoc quoque uicit alias meretrices, ut non solum sua daret, que pro ritu turpitudinis labore quesiuerat; sed et munera maritalia amatoribus, et stupratoribus suis tribueret. Tantaque fuit expositio adultere ad omnem turpitudinis magnitudinem, ut non solum presentibus, sed etiam futuris meretricibus preferatur. Unde et nos iuxta Symmachum interpretati sumus: Et post te non erit fornicatio. Collatione enim tui, omnis deinceps fornicatio leuior  existimabitur. Quidquid de Ierusalem diximus, refertur ad Ecclesiam animasque credentium, que munera maritalia, aurum uidelicet in sensu, et argentum in eloquio, et uestimenta, quibus feditas nostra ac turpitudo uelatur, dant amatoribus suis; uel contrariis fortitudinibus, uel magistris dogmatum peruersorum, quando asserunt nichil nocere luxuriam, et passiuam libidinem, iuxta corporis genitalia, coitum naturali lege deposcere: cibis omnibus indifferenter utendum, qui ad hoc facti sunt, ut sumantur. Prudentiam in eo tantum necessariam, ut sibi prosit; nec iustitiam habere locum, que si ualeat, mendicandum sit, et cetera huiuscemodi. Que accipiens misera Ierusalem, in qua uisio pacis esse deberet, acumen ingenii et eloquii uenustatem uertit  in turpitudinem. Et pro amatoribus suis aduersum maritum ornata processit his ornamentis, in quibus in boni abusionem a uiro fuerat ornata. Quodque sequitur: Et donabas eis ut intrarent ad te undique ad fornicandum tecum, omne genus significat peccatorum, ut non uno sit contenta delicto, sed peccandi sustineat famem, et contra iura nature omnibus turpata membris usque ad uerticem polluatur.

 Propterea, meretrix, audi uerbum Domini. Hec dicit Dominus Deus: Quia effusum est es tuum, et reuelata est ignominia tua in fornicatione tua  super amatores tuos, et super idola abominationum tuarum in sanguine filiorum tuorum, quos dedisti eis. Ecce ego congregabo omnes amatores tuos, quibus commixta es, et omnes  quos dilexisti cum uniuersis quos oderas, 175 et congregabo eos super te undique, et nudabo ignominiam tuam coram eis et uidebunt omnem turpitudinem tuam. Et iudicabo te iudiciis adulterarum, et effundentium sanguinem, et dabo te in sanguine  furoris et zeli, et dabo te in manus eorum, et destruent lupanar tuum, et demolientur prostibulum tuum, et denudabunt te uestimentis tuis, et auferent uasa decoris tui, et derelinquent te nudam, plenamque ignominia. Et adducent super te multitudinem, et lapidabunt te lapidibus, et trucidabunt  te gladiis suis. Et comburent domos tuas igni, et facient in te iudicia in oculis mulierum plurimarum, et desines fornicari et mercedes ultra non dabis. Et requiescet indignatio mea in te, et auferetur zelus meus a te, et quiescam,  nec irascar amplius: eo quod non fueris recordata dierum adolescentie tue, et prouocasti me in omnibus his. Quapropter et ego uias tuas in capite tuo dedi, ait Dominus Deus, et non feci iuxta scelera tua in omnibus abominationibus tuis. LXX: Propterea, meretrix, audi uerbum Domini: Hec dicit Adonai Dominus: Quia effudisti es tuum, et reuelabitur ignominia tua in fornicatione tua ad amatores tuos, et in omnes cogitationes iniquitatum tuarum, et in sanguine filiorum tuorum, quos dedisti eis. Ideo ecce ego super te congregabo omnes amatores tuos, quibus commixta es, et omnes quos dilexisti cum uniuersis quos oderas, et congregabo eos super te per circuitum, et reuelabo malitias tuas ad eos, et uidebunt cunctam ignominiam  tuam. Et ulciscar te ultione adulterarum et effundentium sanguinem, et ponam te in sanguine furoris et zeli, et tradam te in manus eorum: et suffodient lupanar tuum, et destruent basim tuam, et nudabunt te uestimentis tuis, et tollent uasa gloriationis tue, et derelinquent te nudam et plenam ignominie, et adducent super te multitudinem, et lapidabunt te lapidibus, et truncabunt te gladiis suis. Et succendent domos tuas igni, et facient in te ultiones coram mulieribus plurimis: et auertam te a fornicatione, et mercedes ultra non dabis: et immittam furorem meum super te, et auferetur zelus meus a te, et requiescam, et non ero ultra sollicitus: quia non es recordata diei infantie tue, et contristabas me in his omnibus. Et ecce ego uias tuas in caput tuum dabo, dicit Adonai Dominus: et sic fecisti  iniquitatem super cunctis iniquitatibus tuis. Primum historie fundamenta iacimus. Quia hec et illa fecisti, que 176 superior sermo comprehendit: idcirco audi, meretrix, que feceris, et que passura sis. Effudisti es tuum quod a me acceperas, et dedisti mercedem amatoribus tuis, que accipere debueras, et interfecisti filios tuos, dum eos offerres idolis: ut non solum adultera, sed et parricida exstiteris. Idcirco congregabo super te omnes amatores tuos, cum quibus fornicata es, tam eos quos dilexisti, quam illos quos oderas, et adulterarum te lege nudabo, ut omnes uideant turpitudinem tuam, et genitalia propter que prius amoris amentia ferebantur. Hec autem omnia per metaphoram mulieris adultere et homicide, que non solum contra uirum suum fornicata  sit, sed et filios interfecerit, dicuntur ad Ierusalem, et quod congregande sint uniuerse gentes aduersum eam, quarum adorauerit idola, et omnia Dei munera in cultum eorum conuerterit, et destruatur templum Baal, et are omnis ciuitatis incendio subuertantur, nichilque in ea remaneat. Et sicut solent contra adulteram omnes lapides iacere, et trucidare meretricem, ut singulorum uulneribus occidatur: ita ut omnes mulieres penam uideant fornicarie: sic in conspectu aliarum in circuitu ciuitatum, et omnium nationum deserendam Ierusalem. Et hoc fieri, ut desinat fornicari, et non det ultra mercedes amatoribus suis, et requiescat indignatio Dei, nec irascatur ei quam amare desierit. Ex quo perspicimus grandem offensam esse, nequaquam cure  haberi a Deo, sed permitti hominem sceleribus suis atque peccatis. Auferetur, inquit, zelus meus a te, et requiescam, nec irascar amplius, quasi aliene, et que a me recesserit, et quam eterne tradiderim nuditati. Si autem hoc passa est Ierusalem, quia cum idolis fornicata est, quid eam passuram putamus, quando Dei Filium trucidarit? Et hec, ait, uniuersa fecisti, oblita beneficiorum pristinorum, et me ad iracundiam prouocasti, siue contristasti me, quem bonis operibus debueras ad gaudia prouocare. Propterea, et ego reddidi tibi opera tua in caput tuum. Et cum te subuertero, o adultera, tamen minus in te ire mee exercebo, quam meruisti: quo et in hoc diuina clementia demonstretur,  ut maiora sint peccata quam pene. Iuxta tropologiam, 177 omnis anima accipit a Deo pecuniam spiritualem, secundum illud Euangelii  quod dicitur in parabolis quinque et duum, et unius talentorum, et seruorum decem mnas singulas accipientium, qui cum egerint negligenter, debitores fiunt quinquaginta [Al. decem] denariorum et quingentorum, et propter hoc presentibus amatoribus, quos demones, contrariasque uirtutes intelligimus, reuelatur ignominia Ierusalem, uel in die iudicii, uel in tempore penitentie quando corripiuntur. Et prius quidem solus omnipotens Deus cernit occulta, dicente sermone Euangelico: Et Pater qui uidet in abscondito . Et in alio loco: Scrutans corda et renes Deus . Et  in Regum uolumine: Tu solus nosti corda cunctorum filiorum hominis . Quando uero fuerit expletum: Non est absconditum quod non manifestetur, et opertum quod non reueletur . Et in alio loco: Nolite ante tempus iudicare, donec ueniat Dominus, qui illuminabit abscondita tenebrarum, et manifestabit consilia cordium, et tunc laus unicuique erit a Deo ; et cum correptionis tempus aduenerit, tunc implebitur illud Osee: Nunc circumdederunt eos cogitationes sue . Et in alio loco: Inter se cogitationibus accusantibus, siue defendentibus, in die quando iudicabit Deus abscondita hominum . Et rursum: Ecce homo, et opera eius ante faciem illius. Et uidebunt omnes turpitudinem eius qui prius cum ea fuerant  fornicati, et dabit eam Deus in sanguine furoris et zeli. Plenus est enim furor uiri contra uxorem adulteram, et nullo pretio potest redimi. Sanguis autem filiorum sic intelligi potest, ut filios appellemus Ierusalem , id est, cogitationes bonas, que a Deo hominibus insite sunt; quos interficit adultera, quando ad mala opera declinauerit. Prodest quoque Ierusalem, ut suffodiatur lupanar eius, et omnis fornicationis eius seminarium destruatur. Cum enim hoc factum fuerit, mercedes ultra non dabit, et requiescet Dei indignatio, et nequaquam eam zelabitur, de illius castitate securus: uidelicet iuxta eos qui in bonam partem accipiunt que dicuntur. Alii uero, 178 ut supra diximus, ad contrariam partem referunt, ut magne ire Dei sit non  irasci, cum semel contempserit fornicantem, et de salute illius desperauerit. Sin autem heretici qui uetus non recipiunt Instrumentum, iuxta Septuaginta editionem, in hoc loco reprehenderint illud quod dictum est: Et contristabas me in omnibus istis; eo quod Deus non solum iram recipiat, sed et merori subiaceat atque tristitie, interrogemus eos quomodo illud suscipiant, quod certe boni Dei mandatum est: Nolite contristare Spiritum sanctum Dei, in quo signati estis in die redemptionis . Quidquid  enim dixerint in defensionem illius testimonii, hoc nos in satisfactionem presentis sermonis aptabimus.

 Ecce omnis qui dicit uulgo prouerbium, in te assumet illud, dicens: Sicut mater, ita et filia eius. Filia matris tue es, que proiecit uirum suum, et filios suos, et soror sororum tuarum tu, que proiecerunt uiros suos, et filios suos. LXX: Hec sunt omnia que dixerunt contra te in parabola, dicentes: Sicut mater, et filia. Filia matris tue tu es, que repulit uirum suum, et filios suos: et sorores sororum tuarum que repulerunt uiros suos, et filios suos. Post uitiorum et correptionis [Al. correptiones] Ierusalem, per quam retrahitur ad salutem, aptatur ei tritum uulgi sermone prouerbium, siue ut Septuaginta  transtulere, parabola: Qualis mater, talis et filia. Mater autem Ierusalem, sicut et supra et in consequentibus scriptum est, Chethea appellatur, interpretaturque insaniens, siue in amentiam uertens: per que seculi huius incentiua monstrantur, que captiuam animam ducunt ad interitum, et a uiro suo separant . Et soror sororum suarum, ut post paululum lecturi sumus, Sodoma uocatur, et Samaria: quarum altera gentilem uitam luxuriamque significat, altera hereticorum decipulas. Porro quod in Septuaginta legitur: [a 27Kb] sorores sororum tuarum, que repulerunt uiros suos, et filios suos, non habet sensum. Quas enim alias sorores habebant Sodoma et Samaria, que sorores sunt Ierusalem? Et hoc  querendum, 179 quos uiros Sodoma Samariaque dimiserint, et quos proiecerint filios? Nisi forte possimus hoc dicere, quod semper errantium fluctuent pedes, nec sint solida uestigia que [b 1Kb] contra ueritatem sunt; sed huc illucque discurrant, et circumferantur omni uento doctrine, dum de falsitate transeunt ad aliam falsitatem . Et cum in primis frustra se sudasse cognouerint, ad secunda tertiaque transcendant.

 Mater uestra Hethea , et pater uester Amorrheus, et soror tua maior Samaria: ipsa et filie eius que habitant ad sinistram tuam. Soror autem tua minor te, que habitat a dextris tuis, Sodoma et filie eius. Sed nec in uiis earum ambulasti, neque secundum scelera earum fecisti  paulo [uulg. pauxillum] minus: pene sceleratiora fecisti illis in omnibus uiis tuis. LXX: Mater uestra Chethea, et pater uester Amorrheus, soror uestra senior Samaria: hec et filie eius que habitant a sinistris tuis et soror tua iunior te, que habitat a dextris tuis, Sodoma et filie eius: et nec sic quidem in uiis eius ambulasti, neque secundum iniquitates illius egisti paulo minus, et transgressa es eas in omnibus uiis tuis. Supra dixerat: Pater tuus Amorrheus, et mater tua Chethea; hic ordine et numero commutato: Mater  uestra Chethea, et pater uester Amorrheus. Cum enim scelera profecerint, scinduntur in partes; et unione deserta, in turbam proficiunt ac multitudinem, que cum Iesu non ualet ad montana conscendere. Sorores autem Ierusalem Samariam, et Sodomam quarum altera a sinistris, altera a dextris est, etiam secundum intelligentiam corporalem si de templo Ierusalem Orientem aspicias, approbabis [a 1Kb] . Maiorque dicitur Samaria, quia prior peccauit, et ab Assyriis ducta est in captiuitatem: et minor ac iunior Sodoma, que refertur ad gentium turbam. Alioquin eo tempore Sodoma non erat, que prius quam in Scripturis legamus Ierusalem, cum Gomorra, Adama et Seboim, diuino fuerat igne deleta . Media autem inter duas sorores Ierusalem, que alio  nomine appellatur Iuda, a Chaldeis ducta est in Babylonem: multoque Ierusalem sceleratiora peccauit quam Samaria et Sodoma, in 180 templo adorans idolum Zeli, et postea Dei Filium interficiens. Porro secundum tropologiam, Samaria et Sodoma, id est, heretici et Ethnici, sepe leuiora committunt, quam hi qui putantur Ierusalem, hoc est, Ecclesiastici. Unde ad Corinthios dicitur, qui credebant quidem in Christum, sed malis operibus premebantur: Omnino auditur inter uos fornicatio, et talis fornicatio qualis nec inter gentes quidem, ita ut uxorem patris quis habeat , et cetera. Solent heretici, qui tamen uetus suscipiunt Instrumentum, tres naturas ex hoc loco intelligere, spiritualem, animalem, atque terrenam. Et spiritualem referunt ad Ierusalem;  animalem, ad Samariam; terrenam, ad Sodomam. Quos breuiter interrogemus, quomodo tres nature, spiritualis, animalis, et terrena, que utique inter se diuerse sunt, unam matrem et unum patrem habere dicantur? quod figmento eorum non congruit. Et quomodo animalis, et terrena natura, iuxta hunc eumdem prophetam restituantur in antiquum statum, id est in spiritualem? quod et ipsum eorum rationibus contrarium est. Quod autem Samaria intelligatur in heresibus, et in Osee propheta, et in multis aliis locis, precipueque illo testimonio comprobatur: ue qui despiciunt Sion, et qui confidunt in monte Samarie, uindemiauerunt principia gentium . Omnes enim heretici despiciunt Sion, que interpretatur, specula, et refertur  ad Ecclesiam; et confidunt sibi in monte Samarie, in superbia uidelicet dogmatum peruersorum, que putant esse sublimia, et per has predicationes fraudulentas, uindemiant atque populantur principia gentium; ut miraculo doctrinarum, potentes quosque gentilium ad errorem hereticum pertrahant.

 uiuo ego, dicit Dominus: quia non fecit Sodoma soror tua ipsa et filie eius, sicut fecisti tu et filie tue. Ecce hec fuit iniquitas Sodome sororis tue: superbia, saturitas panis, et abundantia, et otium ipsius, et filiarum eius; et manum egeno et pauperi  non porrigebant. Et eleuate sunt, et fecerunt abominationes coram me, et abstuli eas sicut uidisti [Al. uidi]. Et Samaria dimidium peccatorum tuorum non 181 peccauit; sed [b 1Kb] uicisti eam sceleribus tuis, et iustificasti sorores tuas in omnibus abominationibus tuis quas operata es. LXX: uiuo ego, dicit Adonai Dominus: sic fecit Sodoma soror tua hec, et filie eius sicut fecisti tu et filie tue. uerumtamen fuit iniquitas Sodome sororis tue superbia in saturitate panum, et in abundantia, Deliciis affluebat ipsa et filie eius ÷ hoc habebat ipsa et filie eius ** et manum pauperis et egeni non assumebant, et gloriabantur magnifice, et fecerunt iniquitates in conspectu meo, et abstuli eas sicut uidisti. Et Samaria dimidium peccatorum tuorum non peccauit, et multiplicasti iniquitates tuas super eas: et iustificasti  sorores tuas in omnibus iniquitatibus tuis, quas operata es. Quod posuere LXX, hoc habebat ipsa et filie eius, in Hebraico non habetur. In ueteri Testamento Dei iuramentum est: uiuo ego, dicit Dominus . In nouo autem: Amen, amen dico uobis . Sin autem hoc commune cum ceteris est: Deus Abraham, Deus Isaac, et Deus Iacob, non est Deus mortuorum, sed uiuentium . Et in alio loco: Placebo Domino in regione uiuentium : querimus, qua ratione commune uocabulum proprie sibi uindicet Deus. Sed quomodo dicitur, arbor bona, et bonus homo, et bonus pastor, et bonus seruus ; nemo autem absolute bonus, nisi solus Deus: sic cum angeli cetereque uirtutes, patriarche quoque et prophete, atque apostoli  sint uiuentes comparatione Dei omnipotentis, mortui appellantur. Quis est enim homo qui uiuit, et non uidebit mortem ? Unde et apostolus Paulus de Deo: Qui solus, inquit, habet immortalitatem, et lucem habitat inaccessibilem . Et de fonte uiuentium: uita, inquit, nostra abscondita est cum Christo in Deo . Iste igitur qui iurat, et loquitur: uiuo ego, dicit Dominus, describens Sodome, et filiarum eius scelera, primam superbiam posuit, proprium diaboli, primumque peccatum. Unde idem Apostolus: Ne inflatus, ait, superbia, in iudicium incidat diaboli , propter quam de celo corruit. Dixerat enim: Fortitudine faciam, et sapientia intelligentie auferam terminos gentium, et robur earum deuastabo, et commouebo  ciuitates habitatas, et orbem terrarum totum apprehendam manu sicuti nidum, et sicut confracta 182 oua auferam . Et: Superbis Deus resistit; humilibus autem dat gratiam . Legimus et in alio loco: Quid superbis, terra et cinis? Et Euangelium refert Pharisei superbiam, publicani humilitate superatam : cuius seminarium est saturitas panum, et rerum omnium abundantia, et otium; siue ut LXX transtulerunt, deliciarum luxurieque opulentia. Diues ille in Euangelio purpuratus  nichil aliud refertur habuisse criminis,  nisi quod opibus et diuitiis affluens, in tantam eruperat superbiam, ut manum egeno et pauperi Lazaro non porrigeret: et sic oblitus sit conditionis sue, ut ne hoc quidem misero daret, quod proiiciendum erat. Ob quam causam et in alio loco scribitur: Omnis qui se exaltat, humiliabitur; et qui se humiliat, exaltabitur . Superbia, saturitas panis, rerum omnium abundantia, otium et delicie, peccatum Sodomiticum est, et propter hoc sequitur Dei obliuio, que presentia bona putat esse perpetua, et numquam sibi necessariis indigendum. Quapropter et lege precipitur: Attende, ne comedens et bibens et saturatus, edificatis domibus optimis, habensque oues et boues, argentum, et aurum, obliuiscaris Domini Dei tui . Et in alio loco de  Isrel scriptum est: Manducauit et bibit, et saturatus est, et impinguatus, et calcitrauit dilectus . Quod sciens et sapientissimus omnium Salomon in Prouerbiis deprecatur: Tribue mihi necessaria et que sufficiant: ne saturatus mendax fiam, et dicam: quis me uidebit? aut pauper effectus, furer et peierem nomen Dei mei . Quodque sequitur: et iustificasti sorores tuas in cunctis abominationibus tuis, quas operata es, non simpliciter iustas Sodomam et Samariam esse decernit, sed comparatione deteriorum: quomodo et Publicanus, de quo supra diximus, non absolute iustus dicitur, sed collatione peioris. Et tamen cum tales sint Sodoma et Samaria, ne dimidium  quidem peccauerunt comparatione Ierusalem. Seruus enim qui  scit uoluntatem domini sui, et non facit eam, uapulabit multis . Et: Potentes potenter tormenta patientur . Porro quod pro deliciis  otium in Hebraico continetur, sciendum ad illum sensum pertinere: In 183 desideriis est omnis anima otiosi; quod uidelicet semper aliquid agendum sit: ne ager pectoris nostri, cessante manu, malarum cogitationum sentibus occupetur.

 Ergo et tu porta confusionem tuam, que uicisti sorores tuas peccatis tuis, sceleratius agens illis [Al. ab eis]: iustificate enim sunt a te. LXX: Et tu sustine tormentum tuum in eo quod corruperis sorores tuas in peccatis tuis, quibus inique egisti super eas, et iustificasti illas super te. Secunda post naufragium tabula est, cum peccaueris, erubescere; et non illi  subiacere increpationi, que contra Ierusalem dicitur: Facies meretricis facta est tibi: nescis erubescere . Portat autem tormentum suum, qui propria torquetur conscientia, et in isto seculo sustinet propria uoluntate cruciatum, ne eterna tormenta sustineat . Corrumpimusque fratres nostros, uel sorores peccatis nostris, quando per nostra peccata ad maiora scelera prouocantur. Quod dico,  ita fiet manifestius: Finge aliquem in sacerdotali culmine constitutum non bene uiuere, et deturpare operibus dignitatem. Nonne imitatione uitiorum eius, laicus frater corrumpitur? Nam et qui unum de minimis scandalizauerit, mola collo alligata, precipitatur in profundum . Sorores quoque Ierusalem Sodoma, et Samaria iustificantur: non quo per se iuste sint, sed ut diximus, comparatione peioris.

Ergo et tu confundere; et porta ignominiam tuam, que iustificasti sorores tuas. Septuaginta: Et tu confundere, et suscipe ignominiam tuam: eo quod iustificaueris sorores tuas. Confusionem sequitur ignominia: ignominiam correptio: correptionem consolatio: consolationem salus: iuxta illud Apostoli: Tribulatio  operatur patientiam: patientia probationem: probatio spem: spes autem non confundit . Haud dubium quin in futurum: quia in presentiarum sua per confusionem peccata deleuit. Tale quid et [a 1Kb] illud Euangelii sonat: Est confusio que ducit ad mortem, et est confusio que ducit ad uitam . Spiritus quoque sanctus peccatores hortatur in Psalmis: Confundantur et reuereantur omnes inimici mei: conuertantur retrorsum, et confundantur ualde uelociter . Scriptum est 184 et alio in loco: Dic tu primum peccata tua, ut iustificeris . Et rursum: Iustus accusator sui est in principio sermonis . Non igitur mirum si prouocetur Ierusalem ad confusionem, et ignominiam; que intantum peccauerit, ut iustificaret  sorores suas: cui deinceps dicitur: Et tu, et filie tue [b 1Kb] reuertimini in antiquum statum.

 Et conuertam restituens eas conuersione Sodomorum cum filiabus suis, et conuersione Samarie, et filiarum eius: et conuertam reuersionem [Al. conuersionem] tuam in medio earum, ut portes ignominiam tuam, et confunderis [Al. confundaris] in omnibus que fecisti consolans eas. LXX: Et conuertam conuersiones earum conuersione Sodomorum et filiarum eius, conuertam conuersionem Samarie, et filiarum eius, et conuertam conuersionem tuam in medio earum, ut portes tormentum tuum: et habeas ignominiam ex omnibus que fecisti, ut me ad iracundiam prouocares. Grandis profectus Ierusalem, ut post confusionem, et ignominiam, quam illatam sibi Dei iudicio libenter  excepit atque portauit dicens: Iram Domini sustinebo, quoniam peccaui ei, promittatur ei restitutio in antiquum statum. Sed tamen quoniam comparatione scelerum eius, iustificata est Sodoma, et Samaria, quarum altera a dextris, altera a sinistris est; primum restituitur conuersio, siue captiuitas Sodome, ut interpretatus est Aquila: secundo captiuitas Samarie, ut idem Aquila et Symmachus transtulerunt: et  nouissima restituetur Ierusalem, que maiore fuerat iniquitate depressa, et peccatrices sorores comparatione sui iustas esse monstrauerat. Cui enim dubium, quin inter tres peccatores, immo impios, gentilem, hereticum, ecclesiasticum, multo maioribus penis dignus sit, qui maioris fuerit dignitatis? Potentes enim, ut diximus, potenter tormenta patientur . Qui autem minimus fuerit, dignus est misericordia. Et seruus qui scit uoluntatem domini sui, et non facit eam, uapulabit multis . Unde et Petrus: Tempus, inquit, est ut incipiat iudicium a domo Domini . Et in hoc eodem propheta precipitur secures habentibus: A sanctis meis incipite , ut extrema Ierusalem, 185 sororibus ante conuersis et restitutis in pristinum  statum, portet ignominiam suam, et confundatur, et erubescat super his que peccauerat, et in omnibus consoletur sorores suas, dum grauiora sustinet . uel certe ideo confundatur et erubescat, quia Deum ad iracundiam prouocarit. Ex quo perspicuum est, non esse naturalem iram Dei, sed nostris uitiis clementissimum et mansuetissimum Deum ad iracundiam prouocari, dicente Apostolo: An diuitias bonitatis eius, et sustentationis, et patientie contemnis: ignorans quia bonitas Dei ad penitentiam te prouocat? Secundum duritiam autem tuam, et impenitens cor, thesaurizas tibi iram , quam Deus naturaliter non habet. Unde et in alio loco scriptum est: Emisisti iram tuam, que deuorauit eos sicut stipulam . Quod enim coniunctum  est, et in uno corpore copulatum, mitti non potest, sed illud quod extra corpus est. uerbi gratia, lancea, telum, sagitta, gladius. Legimus et in Euangelio , tolerabilius fore terre Sodomorum in die iudicii, quam ei que apostolos non receperit.

 Et soror tua Sodoma et filie eius reuertentur ad antiquitatem suam. Et Samaria, et filie eius reuertentur ad antiquitatem suam. Et tu et filie tue reuertemini [Al. reuertimini] ad antiquitatem uestram. LXX: Et soror tua Sodoma, et filie eius restituentur sicut fuerant a principio: et Samaria, et filie eius restituentur sicut fuerant a principio. Et tu et filie tue restituemini, sicut fuistis ab initio. Iudei inter ceteras fabulas, et interminabiles genealogias, et deliramenta que fingunt, etiam hoc somniant, in aduentu  Christi sui, quem nos Antichristum scimus, et in mille annorum regno, Sodomam esse restituendam, in antiquum statum, ita ut sit quasi paradisus Dei, et quasi terra Aegypti; et Samariam pristinam recipere felicitatem, ut de Assyriis reuertantur in terram Iudeam . Legimus enim decem tribus captas a Phul, et Salmanassar, et Teglathphalassar regibus Assyriorum, et usque hodie ibi esse captiuas. Ierusalem quoque tunc esse fabricandam, et omnes filias eius, urbes uidelicet, et uiculos, et castella, que sub ipsius futura sint potestate, florituras ut prius floruerunt, et ipsam Ierusalem auro et argento, et pretiosis lapidibus exstruendam, de qua 186 et Isaias uaticinetur: Constituam iudices  tuos sicut prius, et consiliarios tuos sicut a principio, et post hec uocaberis ciuitas iustitie, mater ciuitatum, fidelis Sion ; et nostra loquatur Apocalypsis : Et Dauid cantat: Bene fac, Domine, in bona uoluntate tua Sion, et edificentur muri Ierusalem . Et in alio loco: Aedificabuntur ciuitates Iude, et habitabunt, et commorabuntur ibi, et semen eorum in eternum dirigetur . Nos autem horum perfectam scientiam, Dei iudicio relinquentes, immo liquido confitentes [Al. confidentes], post secundum aduentum Domini Saluatoris, nichil humile, nichil futurum esse terrenum; sed regna celestia que primum in Euangelio promittuntur, hoc dicimus, quod in Ecclesie statu, cuncta completa sint, et quotidie compleantur. Sodoma reuertitur  in antiquum statum, quando nature sue reddita gentilis prius, et impia anima intelligit Creatorem. Samaria recipit antiquam beatitudinem, hereticorum errore contempto, et iuncta doctrine, et fidei Christiane. Cumque ille reuerse fuerint, et Ierusalem, uisio pacis, que interpretatur Ecclesia, reuertetur in pristinum statum. De qua scriptum est: Factus est in pace locus eius ; et: Ierusalem que edificatur ut ciuitas: cuius participatio eius in idipsum ; et in Apostolo: Que autem sursum est Ierusalem, libera est, que est mater nostra ; et in eodem: Accessistis ad Sion montem, et ad ciuitatem Dei uiuentis Ierusalem celestem, et millia angelorum frequentium [Al. frequentiam] . Et reuertitur cum filiabus suis,  que in toto orbe disperse sunt. De quo plenius in Isaie explanationibus disseruimus.

 Non fuit autem Sodoma soror tua audita in ore tuo in die superbie tue antequam reuelaretur malitia tua, sicut hoc tempore in opprobrium filiarum Syrie, et cunctarum in circuitu tuo filiarum Palestinarum, que ambiunt te per girum. Scelus tuum, et ignominiam tuam tu portasti, ait Dominus Deus. LXX: Nisi fuissent Sodoma soror tua ad audiendum in ore tuo in diebus superbie tue antequam reuelarentur malitie tue, sicut nunc est filiarum Syrie, et nisi hoc fuisset, quid factum esset tibi, et omnium in circuitu tuo filiarum alienigenarum, que circumdant te per girum? impietates tuas, et iniquitates tuas tu porta. Symmachus hunc locum ita interpretatus est:  187 Quia non fuit Sodoma soror tua in auditu per os tuum in die superbie tue, antequam reuelaretur ignominia tua, sicut in tempore opprobrii filiarum Syrie, et omnium que in circuitu tuo sunt filiarum Palestinarum, que te ambiunt per gyrum. Scelus tuum et nefas tuum tu portabis. Theodotio hoc modo: Et non erat Sodoma soror tua in auditu oris tui, in die superbie tue, antequam reuelaretur malitia tua: sicut tempus opprobrii filiarum Syrie, et omnium per circuitum eius filiarum alienigenarum, que abominantur te per gyrum. Fornicationem tuam, et contaminationes tuas, tu portasti, dicit Adonai Dominus. Editioni Aquile congruit nostra translatio; quas omnes posui, ut ex collatione cunctarum, alicuius sensus possimus reperire  uestigium, et interim absque aliorum preiudicio, sic nobis uidetur lectionis ordo reddendus: In diebus superbie tue, quando peccabas, non es recordata euersionis Sodome sororis tue, antequam pateret malitia tua, que hoc tempore reuelata est in tantum, ut cunctis urbibus Syrie et Palestine que in circuitu tuo sunt, fieres opprobrium. Quia igitur uicisti in scelere sororem tuam, nec eius exemplo territa es, ne similia sustineres, et prohiberes pedem tuum: nunc autem reuelata est ignominia tua, Dei ausculta sententiam. uel porta iuxta Septuaginta: uel portasti, iuxta Aquilam, et Theodotionem: uel portatura es, iuxta Symmachum, scelus et ignominiam tuam, ut postquam penas pro sacrilegio sustinueris, ueniam non ex pacto tuo, sed ex mea clementia  consequaris. Syria Hebreo sermone dicitur ARAM , que interpretatur, sublimitas. Et iuxta explanationem illius loci Isaie prophete, in quo Aram, et Ephraim consentiunt contra Iudam, et Ierusalem, ethnicoru arguta sapientia, et que sibi sublimitatem scientie repromittat, iuncta malitie hereticorum, impugnat Iudam, in quo uera confessio est, et non potest preualere. Hic quoque eadem arrogantia Syrie, id est, philosophorum cum filiabus alienigenarum, in quibus multiplex diuersorum in gentibus dogmatum error ostenditur, illudit Ierusalem, et opprobrio habet eam, cuius uitiis superata est.

 188 Quia hec dicit Dominus Deus: Et faciam tibi sicut despexisti iuramentum, ut irritum faceres pactum. Et recordabor ego pacti mei  tecum in diebus adolescentie tue: et suscitabo tibi pactum sempiternum. Et recordaberis uiarum tuarum, et confunderis cum receperis sorores tuas tecum maiores cum minoribus tuis: et dabo tibi eas in filias, sed non ex pacto tuo. Et suscitabo [a 1Kb] tibi pactum meum tecum, et scies quia ego Dominus, ut recorderis, et confundaris, et non sit tibi ultra aperire os pre confusione tua: cum placatus fuero tibi in omnibus que fecisti, ait Dominus Deus. LXX: Hec dicit Adonai Dominus: Et faciam in te sicut fecisti, sicut despexisti hec, ut preterires testamentum meum. Et recordabor ego testamenti mei, quod feci tecum in diebus adolescentie tue, et suscitabo tibi testamentum sempiternum, et recordaberis uie tue, et despicieris cum receperis sorores tuas te maiores cum iunioribus tuis, et dabo eas tibi in probationem,  et non ex testamento tuo, et suscitabo ego testamentum meum tecum, et cognosces quia ego Dominus: ut recorderis, et confundaris, et non sit tibi ultra aperire os a facie ignominie tue, cum propitius fuero tibi iuxta omnia que fecisti, dicit Dominus Deus. Ideo tibi dixi: scelus tuum et ignominiam tuam tu porta, siue portasti, aut portatura es; ut recipias quod mereris: quia despexisti iuramentum meum, et irritum fecisti pactum meum. Cum autem fuerit expletum, ego occidam, et ego uiuificabo: ego percutiam, et ego sanabo : tunc recordabor  pacti mei, quod olim tecum habui. Et suscitabo tibi pactum, nequaquam Legis quod preteriit, sed pactum Euangelii sempiternum: ut cum recordata fueris uiarum tuarum, et receperis sorores tuas maiores, uel minores Samariam et Sodomam earumque socias, tribuam tibi eas in filias, siue in probationem (oportet enim , non ex tuo merito, sed ex mea misericordia, et tunc scias quod ego sim Dominus; et recorderis beneficiorum meorum, et confundaris, et dicas iuxta Apostolum: Qui non sum dignus uocari Apostolus: quia persecutus sum Ecclesiam Dei . Et non sit tibi ultra aperire os pre confusione tua. Sanctorum enim est aperire os iuxta 189 Apostolum qui ait: Os meum ad uos patet, o Corinthii  : et Domini Saluatoris, qui aperiens os suum, docebat eos , dicens et in psalmo: Aperiam, inquit, in parabolis os meum . Peccatori autem dicitur: Peccasti: quiesce . Et: Ut quid tu assumis testamentum meum per os tuum ? Et: Non est pulchra laudatio in ore peccatoris . Sanctusque meretur audire: Aperi os tuum, et implebo illud . Ex quo intelligimus, etiam cum per misericordiam Dei receperimus pristinam gloriam, immo acceperimus pactum Euangelii sempiternum, postquam placatus fuerit nobis Dominus in omnibus que fecimus, memoriam preteriti nos habere peccati, et semper os claudere, quia non ex operibus nostris, sed ex Dei gratia saluati sumus.

  Et factum est uerbum Domini ad me, dicens: Fili hominis, propone enigma, narra parabolam ad domum Isrel, et dices: Hec dicit Dominus Deus: Aquila grandis magnarum alarum, longo membrorum ductu, plena plumis et uarietate uenit ad Libanum, et tulit medullam cedri. Summitatem frondium eius euellit, et transportauit eam in terram Chanaan, in urbe negotiatorum posuit illam. Et tulit de simine terre, et posuit illud in terra pro semine ut firmaret radices super aquas multas, in superficie posuit illud. Cumque germinasset, creuit in uineam latiorem humili statura: respicientibus ramis eius ad eam et radices eius sub illa erant. Facta est ergo uinea, et fructificauit in palmites, et emisit propagines. LXX: Et factus est sermo Domini ad me, dicens: Fili hominis,  narra narrationem, et dic parabolam ad domum Isrel, et dices: Hec dicit Adonai Dominus: Aquila magna magnarum alarum, longo ductu plena unguium que habet ductum intrandi in Libanum, et tulit electa cedri. Summitates teneritudinis auellit, et attulit eas in terra Chanaam. In ciuitate murata posuit illud, et tulit de semine terre, et dedit illud in campo plantationem super aquas multas: ut respiceretur, posuit illud: ortumque est, et factum in uineam infirmam et paruulam magnitudine, ut tantum apparerent 190 rami eius sub ea, et radices illius subter illam erant. Et facta est  in uineam magnam, et fecit propagines, et extendit ramos suos. Quando prophete dicitur: Propone enigma, narra parabolam, siue ut LXX transtulerunt: narra narrationem, et dic parabolam, ostenditur obscurum esse quod dicitur. Nulli enim dubium, enigma, et parabolam aliud proferre in uerbis, aliud tenere in sensibus. Et Saluator enim ad populum loquebatur in parabolis, quas secreto apostolis disserebat. Ergo enigma, et parabolam ita debemus intelligere, quasi enigma, et parabolam Due autem in presenti Ezechielis prophetia Aquile proponuntur. De prima nunc dicendum est: de altera in consequentibus disseremus. Et interim simplicem carpamus historiam. Aquila grandis magnarum alarum, longo membrorum ductu, plena plumis et uarietate,  siue ut uertere Septuaginta, plena unguium, Nabuchodonosor rex Chaldeorum est, de quo et Osee loquitur: Quasi aquila super domum Dei . Iste multis imperans nationibus, et innumerabili uallatus exercitu, uenit super domum Dei, haud dubium quin templum significet: siue ut nunc Scriptura dicit, ad Libanum, de quo loquitur Zacarias: Aperi, Libane, portas tuas, et comedat ignis cedros tuas. Ulula, abies, quia cecidit cedrus, quoniam magnifici uastati sunt . Et crebro templum quod erat inclytum atque [a 1Kb] sublime, in Scripturis sanctis Libanus appellatur. Tulitque medullam cedri, et summitatem frondium eius euellit, et transportauit eam in terram Chanaan, in urbe negotiatorum posuit illam. Pro negotiatoribus, siue negotiationibus, muratam Septuaginta  transtulerunt. Indicat autem Iechoniam regem Iuda, quem cepit Nabuchodonosor cum matre sua et principibus populi, cunctisque opibus Ierusalem, et uasis templi; et transtulit in Babylonem, que est in terra Chanaan, ibique consenuit. De cuius postea genere, sicut Matthei Euangeliste Scriptura testatur , Dominus et Saluator noster natus est per Salathiel 191 et Zorobabel. Qui protulit de semente eiusdem terre, id est, de stirpe regia, Matthanian patruum Iechonie, cuius uertit nomen, et uocauit eum Sedeciam, et posuit regem in Ierusalem, multisque prefecit populis. Et tamen in superficie posuit illum, nec potestatem eius alta imperii radice firmauit: sed posuit eum, ut respiceretur, et sub potestate esset Babylonia, siue humili statura, respicientibus  ramis eius ad eam: ut preesset quidem populis Iudeorum; sed respiceret ad Babylonii iubentis imperium. Hoc est enim quod Scriptura dicit: Humili statura, respicientibus ramis eius ad eam, subaudiatur, aquilam. Quod apertius uertere Septuaginta, ortumque est quod plantatum fuerat, et factum est in uineam infirmam et paruulam: ut tantum apparerent  rami eius, ut uideretur quidem habere regnum, sed ipsum regnum eius humile atque infirmum, Babylonii principis regeretur arbitrio. Hoc interim de presenti capitulo, cui subnectamus et reliqua.

 Et facta est aquila altera grandis, magnis alis, multisque plumis. Et ecce uinea ista quasi mittens radices suas ad eam, palmites suos extendit ad illam, ut irrigaret eam de areolis germinis sui. In terra bona, super aquas multas [b 1Kb] plantauit eam: ut faciat frondes, et portet fructum, et [uulg. ut] sit in uineam grandem. Dic: Hec dicit Dominus Deus: Ergone prosperabitur? Nonne radices eius euellet, et fructum eius distringet, et siccabit omnes palmites germinis eius, et arescet, et non in brachio grandi, neque in populis multis [uulg. populo multo] ut euelleret eam radicitus?  Ecce plantata est, ergone prosperabitur? Nonne cum tetigerit eam uentus urens, siccabitur, et in areis germinis sui arescet? LXX: Et facta est aquila altera grandis magnarum alarum, plurimis unguibus: et ecce uinea hec implicata erat ad eam, et radices eius ad illam, et ramos suos extendit ad illam, ut irrigaret eam cum gleba plantationis sue. In campo bono, super aquam multam ipsa impinguata est: ut faceret germina et afferret fructum, et esset in uineam grandem. Propterea dic: Hec dicit Adonai Dominus: Si dirigetur? Nonne radices teneritudinis eius, et fructus illius computrescent, et arescent omnia que ex ea orta sunt? Et non in brachio 192 magno, neque in populo multo, ut euellat eam a radicibus suis: et ecce impinguatur. Numquid dirigetur? Nonne statim ut tetigerit eam uentus  urens, arescet, ac siccabitur ariditate: cum gleba germinis sui arescet? Aquila secunda, id est, altera, et ipsa magna, plena plumis, multorum unguium, propter rapacitatem, et uastationem gentium plurimarum, rex Aegypti est Pharao. Et ecce uinea ista subauditur rex Sedecias, qui a Nabuchodonosor in Ierusalem fuerat constitutus, cepit, inquit, mittere propagines suas ad eam, id est, ad regem Aegyptiorum, legatos dirigere, et ab eo contra regem, cui subditus erat, auxilium postulare. Hoc est enim quod Scriptura nunc dicit, ut irrigaret eam de areolis germinis sui. Que in terra bona a Nabuchodonosor plantata erat, ut faceret frondes, et afferret fructum, et cresceret in uineam latiorem: propterea iubetur prophete, ut loquatur ad uineam, que a  Nabuchodonosor plantata fuerat, et ramos suos ad aquilam Aegyptiam miserat: numquid propserabitur quia hoc facere conata est, et non statim omnes propagines eius, et palmites siccabuntur? Et non, inquit, in brachio grandi, neque in populo multo? Fugiens enim Sedecias, et regis Aegyptii auxilio destitutus, a ducibus Nabuchodonosor in desertis Hierichontiis  [Al. Hierichuntis] comprehensus est: et cuncti eius socii huc illucque dispersi sunt, sicut in uolumine Regum et Paralipomenon, et Ieremie scriptum est .

 Et factum est uerbum Domini ad me, dicens: Dic ad domum exasperantem: Nescitis quid ista significent? Dic: Ecce uenit rex Babylonis Ierusalem, et assumet regem et principes eius, et adducet eos ad semetipsum in Babylonem. Et tollet de semine regni, ferietque cum eo fedus, et accipiet ab eo iusiurandum: sed et fortes terre tollet, ut sit regnum humile, et non eleuetur, sed custodiat pactum eius, et seruet illud. Qui recedens ab eo, misit nuntios ad Aegyptum, ut daret sibi equos et populum multum. Numquid prosperabitur, [a 1Kb] uel consequetur salutem, qui fecit  hec? Et qui soluit pactum, numquid effugiet? uiuo ego, dicit Dominus Deus: quoniam in loco regis qui constituit eum regem, cuius fecit irritum iuramentum, et soluit pactum quod habebat cum eo, in medio Babylonis morietur 193 Et non in exercitu grandi, neque in populo multo faciet contra eum Pharao prelium in iactu aggeris, et in exstructione uallorum, ut interficiat animas multas. Spreuerat enim iuramentum, ut solueret fedus. Et ecce dedit manum suam: et cum omnia hec fecerit, non effugiet. Hoc est enigma, hec est parabola, quod sub duabus aquilis et uinea, duos reges Babylonis et Aegypti Scriptura monstraret; et regem Sedeciam, qui contra iusiurandum, deserta amicitia Nabuchodonosor, se ad regem Aegyptium transtulit. Feriet, inquit, cum eo fedus, et accipiet ab  eo iusiurandum, ut custodiat pactum eius, et seruet illud. Qui dissoluit, ait, pactum, numquid effugiet? Ex quo discimus, etiam inter hostes seruandam fidem, et non considerandum cui, sed per quem iuraueris. Multo enim fidelior inuentus est ille, qui propter nomen Dei tibi credidit, et deceptus est, te qui per occasionem diuine maiestatis hosti tuo, immo iam amico, es molitus insidias. Quoniam, inquit, in loco regis qui constituit eum regem, cuius fecit irritum iuramentum, et soluit pactum quod habebat cum eo, in medio Babylonis morietur. Legimus enim Sedeciam captum, ductum esse in Reblatha, ibique interfectis filiis excecatum; et instar fere clausum cauea, translatum in Babylonem . Unde et Scriptura cum uideatur sibi esse contraria,  tamen in utroque uerissima est. Dictum enim erat ad Sedeciam: Et intrabis Babylonem, et non uidebis eam . Intrauit enim, quia ductus est Babylonem, et non uidit, quia fuerat excecatus. Hoc autem quod sequitur: Et non in exercitu grandi, neque in populo multo faciet contra eum Pharao prelium; in iactu aggeris, et in exstructione uallorum, ut interficiat animas multas: dupliciter intelligitur, siue rex Aegyptius contra Nabuchodonosor regem Babylonis ueniens, non poterit preliari, neque cum paruo exercitu tante resistere multitudini: siue ipse Sedecias expugnabitur a Pharaone, a quo sperauit  auxilium: non quo Pharao eum expugnauerit, uel hoc alicubi Scriptura testetur; sed quo expugnatio Nabuchodonosor, per occasionem sit facta regis Aegyptii: nec iste uisus sit expugnare Ierusalem, qui obsidebat, sed ille in quo Sedecias frustra sperauerat. Ecce, inquit, 194 dedit manum suam regi Aegypti, et tradidit se; et periurii contra Deum commisit sacrilegium. Numquid, ait, proderit ei? Et cum omnia hec fecerit, non effugiet.

 Propterea hec dicit Dominus Deus: uiuo ego, quoniam iuramentum quod spreuit, et fedus quod preuaricatus est, ponam in caput eius. Et extendam [uulg. expendam] super eum rete meum, et comprehendetur sagena mea: et adducam eum in Babylonem, et iudicabo illum ibi in preuaricatione  qua despexit me. Et omnes profugi eius, cum uniuerso agmine [uulg. addit suo] in gladio cadent, residuique in omnem uentum dispergentur: et scietis quia ego Dominus locutus sum. Sententia secularis est:

. . . . . dolus, an uirtus, quis in hoste requirat?
Quam solent nobis opponere, qui dicunt hostes fraude decipiendos. Cui ut acquiescamus, multo peius fecit Sedecias: non enim hostem decepit, sed amicum, cui federe Domini fuerat copulatus. Ergo quamdiu non iures, et pactum non ineas sub nomine Domini, prudentie est, et fortitudinis, uel decipere, uel superare aduersarium utcumque potueris. Cum autem te constrinxeris iuramento, nequaquam aduersarius, sed amicus est qui tibi credidit: et sub occasione iusiurandi, id est Dei nuncupatione, deceptus  est. Propterea Scriptura nunc dicit: Iuramentum quod spreuit, et fedus quod preuaricatus est, ponam in caput eius. Ac ne putaremus iuramentum et fedus, et pactum, regis esse Babylonii, uel Sedecie qui fecerat, sequitur: In preuaricatione qua despexit me. Ergo qui contemnit iuramentum, illum despicit per quem iurauit: illique facit iniuriam, cuius nomini credidit aduersarius. Propter quam causam expandam, inquit, super eum rete meum, et comprehendetur sagena mea, et adducam eum in Babylonem, et iudicabo eum illic. Quidquid igitur contra Sedeciam fecit Nabuchodonosor, non suis fecit uiribus, sed ira Dei, in cuius nomine fuerat peieratum. Secundum an agogen, licet uiolenta uideatur interpretatio, hoc sciendum, quod quomodo  cetera animantia, et ad bonam et ad malam partem referri solent; ita et de aquila, et de leone. In bonam partem dicitur: Catulus leonis Iuda . In contrariam: Aduersarius noster diabolus quasi leo rugiens circuit . Et illud in psalmo: Insidiatur in 195 absconditis, sicut leo in cubili suo: insidiatur ut rapiat pauperem . In bonam partem de aquila dicitur, quod iustus diues effectus faciat sibi alas sicut aquile, ut possit reuerti in domum precessoris sui. Et in Isaia scriptum est, quod iusti pennas afferant sicut aquile : currant et non lassentur: ambulent, et non esuriant.  Recte autem ille qui dixerat: Fortitudine faciam, et sapientia intelligentie auferam terminos gentium, et uires earum depredabor: et commouebo ciuitates que habitantur, et orbem terrarum uniuersum apprehendam manu quasi nidum, et sicut confracta oua , nunc sub persona aquile describitur: quod nequaquam uelit de Libano, qui interpretatur candor, et refertur ad thymiama, paruula atque humilia uirgulta perstringere, sed summitates cedrorum, et de principibus, ac de stirpe regia, iuxta illud Abacuc: Esce eius electe . Ponitque testamentum, cum his quos ceperit, ut regi Babylonio colla submittant, et impleant illud quod Apostolus loquitur: Quos tradidi Satane, ut discant non blasphemare . Et in alio loco: Quos tradidi,  inquit, Satane in interitum carnis, ut spiritus saluus fiat . Non debemus ergo, si forsitan ob aliquod peccatum de congregatione fratrum et de domo Dei eiicimur, reluctari: sed equo animo latam in nos ferre sententiam, et dicere cum Propheta , Iram Domini sustinebo, quoniam [Al. qui] peccaui ei, donec iustificet causam meam, et cetera. Et frequenter euenit, ut alteri subditi ad alterum transeamus, qui nobis suum repromittat auxilium; nec faciat in pristina sententia permanere. Quod omni ratione uitandum est, ne siccentur palmites nostri et germina arescant: et contra pactum Dei facere credamur.

 Hec dicit Dominus [uulg. addit Deus]: Et sumam ego de medulla cedri sublimis, et  ponam de uertice ramorum eius; tenerum distringam, et plantabo super montem excelsum et eminentem: in monte sublimi Isrel plantabo illud. Et erumpet in germen, et faciet fructum, et erit in cedrum magnam, et habitabunt sub ea omnes uolucres: uniuersum uolatile sub umbra frondium eius nidificabit. Et scient omnia ligna regionis, quia ego Dominus humiliaui lignum sublime, et eleuaui [uulg. exaltaui] lignum humile, et siccaui lignum uiride, et frondere feci lignum aridum, ego Dominus locutus sum 196 et feci. LXX: Quia hec dicit Adonai Dominus: Et auferam ego de electis cedri de uertice + et dabo de capite ramorum eius ** de corde eorum auferam, et plantabo super montem excelsum, et suspendam illud in monte sublimi Isrel, et plantabo, et afferet germen, et faciet fructum, et  erit in cedrum magnam, et requiescet sub ea omnis auis, et omne uolatile sub umbra eius requiescet ÷ et rami eius restituentur ** et scient omnia ligna campi, quia ego Dominus qui humilio lignum excelsum, et exalto lignum humile: et arefacio lignum uiride, et germinare  facio lignum aridum. Ego Dominus locutus sum et facio. Hoc quod in Septuaginta legitur: Et dabo de capite ramorum eius, de Theodotionis editione additum est. Rursumque quod sequitur: Et rami eius restituentur, obelo prenotandum est, quia in Hebraico non habetur. uerus Nabuchodonosor propterea sumit de medulla cedri sublimis, de uertice ramorum eius, ut sit regnum eius humile, et non eleuetur. Dominus autem Deus Pater omnipotens, qui locutus est ad Ezechielem, tollit de stirpe regia, et de genere Dauid; et plantat super montem excelsum et eminentem, qui loquitur in psalmo: Ego autem constitutus sum rex ab eo super Sion montem sanctum eius . Defecerat enim princeps de Iuda, et dux de Isrel, donec ueniret cui  repositum est: et ipse erit exspectatio gentium . Iste erupit in germen, et fecit fructum, et cedros omnes sua sublimitate superauit: ita ut habitent sub eo omnes uolucres celi, et cuncta uolatilia illius protegantur umbraculo. De quo dicit Abacuc: Cornua in manibus eius, ibi abscondita est fortitudo eius ; et qui congregare desiderat quasi gallina pullos suos sub alas suas : ut omnia regionis ligna cognoscant quod ipse sit Dominus. Tropologice de credentibus loquens: Iste est qui Isrel quondam sublime lignum humiliauit, et exaltauit humilem gentium populum, qui exsiccauit lignum uiride Iudeorum, florens et germinans in Lege et Prophetis; et frondere fecit lignum aridum nationum: ut quod semper locutus  est, opere compleret. Hoc idem significant [Al. significans] Simeonis in Euangelio uerba dicentis: Ecce hic positus est in ruinam, et resurrectionem multorum . Et granum sinapis, quod cum minimum sit omnibus seminibus, postquam 197 creuerit auium habitaculum est . Quidam aliter interpretantur, lignum sublime humiliatum, et humile exaltatum, referentes ad passionem Domini Saluatoris. Qui cum in forma Dei esset, non est rapinam arbitratus equalem se esse Deo: sed exinaniuit se, formam serui accipiens ; et post resurrectionem, ipsum lignum postea sublimatum est, quod 198 prius uirens, morte siccatum, et postea reuiuiscens, pristinum receperit uirorem. Alii Iudaice utrumque referunt ad Isrel: quod primo aduentu  humiliatus sit et arefactus: et secundo restituatur in pristinum statum, impleto illo quod dicit Apostolus Paulus: Cum intrauerit plenitudo gentium, tunc omnis Isrel saluus fiet .



LIBER SEXTUS.


 197-198 Putabam quod, medio serpente confosso, non reuiuiscerent hydre nouella plantaria, et iuxta fabulas petarum, Scylla mortua, nequaquam in me Scyllei seuirent canes, qui latrare non cessant:  et hereticis Dei percussis manu, ne tentarentur, si fieri potest, etiam electi Dei , heresis ipsa non moritur, hereditariis contra nos odiorum suorum catulis derelictis, qui nostra simulantes,  genitricis antique, et pellacis Ulyssis uenena non deserunt: labiaque tantum melle circumlinunt; et iuxta eloquia Scripturarum , mollierunt uerba sua super oleum: ipsi autem sunt iacula, et iacula ignita, que scuto fidei repellenda simul et exstinguenda sunt. Hec dixi, filia Eustochium, ut laborantem me in opere prophetali, et hereticis resistentem, orationibus iuues, et sextum uolumen Explanationum in Ezechiel, meo ore, suo sensu Dominus explicet; eiusdemque Spiritus gratia, quo prophetis reuelata sunt que scripta legimus, nobis quoque disserentibus reuelentur, ut possimus dicere: Os meum aperui, et attraxi spiritum .

  Et factus est sermo Domini ad me, dicens: Quid est quod inter uos parabolam uertitis in prouerbium istud in terra Isrel, dicentes: Patres comederunt uuam acerbam, et dentes filiorum obstupuerunt [uulg. obstupescunt]? LXX: Et factus est sermo Domini ad me, dicens: ÷ Fili hominis ** que est parabola hec in filios Isrel, dicentium: Patres comederunt uuam acerbam, et dentes filiorum obstupuerunt? Hoc quod Septuaginta dixerunt, fili hominis, in Hebraico non habetur. Monet autem diuina Scriptura illud quod in Exodo dictum est: Ego sum Dominus Deus tuus. Deus emulator, qui reddo peccata patrum super filios, usque ad tertiam et quartam generationem his qui oderunt me, et facio misericordiam in millia his qui diligunt me, et custodiunt precepta mea  . Et iterum: Descendit Dominus in nube et astitit iuxta Moysen, et inuocauit Moyses nomen Domini, et transiit Dominus ante faciem eius, et inuocauit [a 1Kb] eum, dicens: Domine Deus miserator et misericors, patiens et multe misericordie, et uerax, et iustitiam seruans, et misericordiam in millia, auferens iniquitates, et iniustitias, et peccata: et non emundabit 199 iniquitates patrum super filios et super filios filiorum, in tertiam et quartam generationem , sic accipi debere, quasi prouerbium, et parabolam, ut aliud in uerbis sonet, aliud in sensu teneat; quod in parabola quoque duarum aquilarum supra diximus. Unde et Dominus in septuagesimo septimo psalmo: Aperiam, inquit, in parabolis os meum: loquar propositiones ab initio . Et in Euangelio parabolam sementis, et lolii, et sinapis, quod cum sit minimum omnium seminum, in magnam consurgit arborem , ita proponit, ut aliud pretendat in uerbis, aliud in sensibus teneat. Et nos usque in presentem diem putabamus duo testimonia Exodi, que supra  posuimus non esse parabolam, sed simplicem explicare sententiam. Et quamquam non auderemus quidpiam dicere, nec uas fictile loqui contra figulum, quare ita, uel ita me fecisti: tamen scandalum patiebamur occultum, quod iniustitia uideretur Dei,  alium peccare, et alium luere peccata. Si enim reddit peccata patrum super filios in tertiam et quartam generationem, iniustum uidetur ut alius peccet, et alius puniatur. Sed ex eo quod sequitur: his qui me oderunt, comminationis, siue precepti scandalum soluitur. Non enim ideo puniuntur in tertia et quarta generatione, quia deliquerunt patres eorum, cum patres potius qui fuerunt peccatores puniri debuerint; sed quia patrum exstiterunt emulatores, et oderunt Deum hereditario malo, et impietate in ramos quoque de radice crescente. Solent in hoc loco heretici, qui uetus non recipiunt Instrumentum, contra creatorem dicere: Quam bonus et iustus Deus Legis et Prophetarum, qui quiescens, et silens ad peccata patrum, reddit his qui non peccauerunt;  immo quanta in eo crudelitas, ut iram suam usque ad tertiam et quartam extendat [b 1Kb] generationem! Quibus nos respondebimus, et in hoc Dei Creatoris clementiam demonstrari. Non enim truculentie est, et seueritatis, iram tenere usque ad tertiam et quartam generationem, sed signum misericordie penam differre peccati. Quando enim dicit: Domine Deus miserator, et misericors, patiens et multe miserationis; et infert: 200 reddens iniquitatem patrum super filios, et filios filiorum, hoc indicat, quod tante misericordie sit, ut non statim puniat, sed sententiam differat puniendi. Sin autem uindicta peccantium differtur in tertiam et in quartam generationem, cum iustis sanctisque quid amplius facit. Sequitur: Et seruans iustitiam et misericordiam in multa millia, his  qui custodiunt mandata eius, et faciunt precepta illius. Scriptum est in Prouerbiis: Sicut uua acerba dentibus noxia est, et fumus oculis: sic iniquitas his qui utuntur ea . Ex quo perspicuum est, non aliorum dolere dentes et obstupescere, sed eorum qui uuam acerbam comederint. Est autem loci istius hic sensus: quomodo si quis uelit dicere: Patres uuam acerbam comederunt, et dentes filiorum obstupuerunt, ridiculum est, et nullam habens consequentiam: sic iniquum est atque peruersum peccare patres, et filios nepotesque cruciari. Sunt qui hoc quod in Exodo scriptum est: Reddens iniquitates patrum super filios in tertiam et quartam generationem, ita edisserant, ut ad animam humanam sententiam referant, patrem in nobis leuem [Al. lenem] punctum  sensuum et incentiua uitiorum esse dicentes; filium uero, si cogitatio peccatum conceperit; nepotes, si quod cogitaueris atque conceperis, opere perpetraueris; pronepotem autem, hoc est, quartam generationem, si non solum feceris quod malum est et scelestum, sed in tuis sceleribus glorieris, secundum illud quod scriptum est : Impius cum in profundum malorum uenerit, contemnit [Al. contemnet]. Deus igitur primos et secundos stimulos cogitationum, quas Greci uocant, sine quibus nullus hominum esse potest, nequaquam punit; sed  si cogitata quis facere decreuerit, aut ipsa que fecerit, noluerit corrigere penitentia. Unde scriptum est: Nullus hominum sine peccato, nec si unius quidem diei fuerit uita eius. Numerabiles autem anni uite illius . Et in alio loco: Quis gloriabitur castum se habere cor? Et rursum: Astra quoque non sunt munda in conspectu eius: et aduersus Angelos suos peruersum quid excogitauit . Sin autem sublimis illa natura peccato non caret, quid dicendum est de hominibus, qui fragili carne circumdati, debent loqui cum Apostolo: 201 Miser ego homo, quis me liberabit de corpore mortis huius ? Et illud, ut cum omnia fecerimus, debeamus dicere: Serui inutiles sumus: quod debuimus facere, fecimus . Et: Nisi Dominus edificauerit domum,  in uanum laborauerunt qui edificant eam: nisi Dominus custodierit ciuitatem, frustra uigilat qui custodit eam . Ad probationem autem huius rei, quod nequaquam primus pulsus cogitationis, immo paruus mentis instinctus puniatur a Deo, sed si quod mente conceperis, opere consumes, illud de Genesi proferendum est: Cham peccauit, irridens nuditatem patris; et sententiam non ipse qui risit, sed filius eius suscepit Chanaam: Maledictus, ait, Chanaan; seruus erit fratrum suorum . Que enim iustitia est, ut pater peccauerit, et in filium sententia proferatur? Necnon quod in contrariam partem ponit Apostolus , saluam esse mulierem, si filii eius permanserint in fide, et sanctitate, et pudicitia, uidetur sententia iustitiam non  habere, ut si filii boni fuerint et nepotes, saluentur parentes. Quanti enim parentes sancti sunt, et malos habent filios: et e contrario quanti parentes peccatores, iustos et sanctos filios generant? Ergo secundum hunc sensum cuncta accipienda que supra diximus, peccata parentum atque generantium, in ramis, non in radice puniri. Hoc interim de prouerbio siue parabola dixisse sufficiat: quod Lex et Prophete, hoc est, Exodus et Ezechiel, immo ipse Deus qui et hic et ibi locutus est, nequaquam in sententiis discrepare uideatur, aut hic corrigere, quod ibi male dixerit. Si quis autem uel meliorem, uel alterum sensum potuerit reperire, qui contrariorum inter se testimoniorum scandalum tollat, illius magis acquiescendum sententie est.

  uiuo ego, dicit Dominus, si erit uobis ultra parabola hec in prouerbium in Isrel. Ecce omnes anime mee sunt: ut anima patris, ita et anima filii mea est. Anima que peccauerit, ipsa morietur. LXX: uiuo ego, dicit Adonai Dominus, si fuerit ultra, ut dicatur hec parabola in Isrel: quia omnes anime mee sunt. Quomodo anima patris, ita anima filii 202 mea est. Anima que peccauerit ipsa morietur.  Quid significet, uiuo ego, dicit Dominus, et parabola, uel prouerbium, supra plenius diximus: que nequaquam dicetur in Isrel, sed in his qui Dei notitiam non habent, nec possunt perspicere ueritatem. Omnes, inquit, anime mee sunt; iuxta creaturam, non iuxta meritum: ut Moyses appellabatur homo Dei, de quo scriptum est: Oratio Moysi hominis Dei . Et Elias qui ad quinquaginta militum principem loquebator: Et si homo Dei ego sum, descendat ignis de celo super te, et super quinquaginta [a 1Kb] uiros . Homo uero peccati et filius iniquitatis, non uocatur homo Dei, sicut seruus et famulus Dei hi appellantur, de quibus dici non potest: Omnis qui facit peccatum, seruus est peccati . Et iterum: A quo enim quis uincitur,  eius et seruus est . Sicut peccata filiorum non nocent patribus, sic peccata patrum ad filios non redundant; sed anima que peccauerit, ipsa morietur: non abolitione substantie, sed ex eius consortio, qui dicit: Ego sum uita . Et alibi loquitur: Omnis qui uiuit et credit in me, non morietur in eternum . Et: Amen, amen dico uobis: qui sermonem meum custodierit, mortem non uidebit in sempiternum. uita enim nostra abscondita est cum Christo in Deo : quia [Al. qua] uicturi sumus quando Christus apparuerit uita nostra in gloria ; et implebitur illud quod scriptum est: Amen amen dico uobis: qui sermonem meum audit, et credit ei qui misit me, habet uitam eternam: et in iudicium non uenit, sed transibit  de morte in uitam . Illud autem quod a Balam dicitur: Moriatur anima mea in animabus iustorum : hunc habet sensum, ut cupiat mori seculo atque peccato, ac uiuere cum iustorum animabus, quorum uita Christus est, et possunt canere: Placebo Domino in regione uiuentium . Non est enim Deus mortuorum, sed uiuorum . Et si Balaam, ut [b 1Kb] uerisimile est, in linguam nostram translatum, uanum populum sonat: perspicuum est quod uanus prius gentium populus desideret habere consortium cum animabus iustorum, Abraham, Isaac et Iacob, qui , id est, recti et 203 iusti nuncupantur. Unde et Geneseos liber, ex eorum uocabulo [c 7Kb] nomen accepit.

  Et uir si fuerit iustus, et fecerit iudicium et iustitiam; in montibus non comederit, et oculos suos non leuauerit ad idola domus Isrel; et uxorem proximi sui non uiolauerit, et ad mulierem menstruatam non accesserit; et hominem non contristauerit; pignus debitori reddiderit; per uim nichil rapuerit; panem suum esurienti dederit; et nudum operuerit uestimento; et ad usuram non commodauerit;  et amplius non acceperit; ab iniquitate auerterit manum suam; iudicium uerum fecerit inter uirum et uirum; in preceptis meis ambulauerit, et iudicia mea custodierit, ut faciat ueritatem: hic iustus est, uita uiuet, dicit Dominus Deus. LXX; Homo autem qui fuerit iustus, qui facit iudicium et iustitiam; super montes non comederit, et oculos suos non leuauerit ad cogitationes domus Isrel; et uxorem proximi sui non contaminauerit, et ad mulierem fluentem sanguine non accesserit; et hominem non oppresserit; pignus debitori reddiderit; et rapinam non rapuerit, panem suum esurienti dederit; et nudum operuerit uestimento; et pecuniam suam ad usuram non dederit; et amplius non acceperit; ab iniquitate auerterit manum suam; iustum iudicium fecerit inter uirum et inter proximum  eius; in preceptis meis ambulauerit, iustificationes meas custodierit, ut faciat eas: hic iustus est, uita uiuet, dicit Adonai Dominus. uultis, ait, scire hoc quod dictum est: Peccata patrum reddam in tertiam et quartam generationem , non id sonare quod plerique existimant; nec esse simile huic sententie: Patres comederunt uuam acerbam, et dentes filiorum obstupuerunt : audite que illaturus sum: si fuerit pater iustus, qui hec fecerit, et illa non fecerit, et habuerit filium pessimum, qui, desertis uirtutibus patris, se flagitiis manciparit; nonne et iste uita uiuet quia iustus est; et ille morte morietur, quia omnia perpetrarit, que pater uitando iustus effectus est? uideamus catalogum uirtutum patris, que mihi uidentur in decem et septem partes  diuidi. Quarum primum est, fecisse iudicium; secundum huic simile, iudicio copulasse iustitiam; tertium, non comedisse in montibus; 204 quartum, oculos non leuasse ad idola, siue ut LXX transtulerunt, ad cogitationes domus Isrel; quintum, uxorem proximi sui non uiolasse. Sextum, menstruate uxoris uitasse complexus. Septimum, hominem non contristasse, siue, ut LXX ediderunt, oppressisse per potentiam; octauum, pignus debitori reddidisse; nonum, per uim nichil rapuisse, uel, iuxta LXX, rapinam non rapuisse; decimum, panem suum esurienti dedisse; undecimum, nudum operuisse uestimento; duodecimum, ad usuram pecuniam non dedisse; tertium decimum, nichil ex his que dederit amplius accepisse; decimum quartum, ab iniquitate auertisse manum  suam; decimum quintum, quod simile uidetur primo, sed in parte diuersum est, iudicium uerum fecisse inter uirum et uirum, siue proximum suum; decimum sextum, in preceptis Domini ambulasse; decimum septimum, iudicia et iustificationes illius custodisse. Quorum singula quid uelint, dicemus in consequentibus. Si fuerit, ait, uir iustus et fecerit iudicium. Scriptum est in Prouerbiis: Cogitationes iustorum iudicia . Qui hanc uirtutem possederit, ut nichil sine ratione faciat et iudicio, potest illud propheticum dicere: Iudicia Domini uera, iustificata in semetipsis , et cum recte omnia  iudicarit, ut non accipiat personam pauperis in iudicio, implebit preceptum Domini: Sicut minorem, sic et maiorem iudicabis , audacter dicens: Desiderauit anima mea desiderare iudicia tua in omni tempore . Et iterum: uiam ueritatis elegi, iudicia tua non sum oblitus . Et in eodem psalmo: Cognoui quia iustitia [Al. iusta] iudicia tua ; et in tantam proficiet beatitudinem, ut intelligat iudicia Domini, que sunt abyssus multa; et dicat cum Apostolo: O profundum diuitiarum sapientie et scientie Dei, quam inscrutabilia sunt iudicia eius, et inuestigabiles uie illius . Et in oratione commemoret: Quoniam iudicia tua iucunda . Post iudicium sequitur iustitia, quam qui habuerit, Christum liquido possidebit,  qui iuxta Apostolum factus est nobis iustitia, et sanctificatio, et redemptio ; ut faciat iustitiam ueram, nec personas [a 1Kb] recipiat in iudicio; sed de sua sciat in aliorum iudicio iustitia iudicandum. 205 Tertium est in montibus non comedere, quod Iudei existimant ad idololatrie pertinere peccatum. Crebro enim legimus in Regum et Paralipomenon libris: uerumtamen ab excelsis non recessit. Adhuc populus immolabat in excelsis, et adolebat incensum in sublimibus , hoc Scriptura significante, quod in montibus lucisque, idolis hostias immolauerint, et thura succenderint. Nos autem dicemus comedere eum in montibus, qui dicit cum Phariseo: Gratias ago tibi, Deus, quod non sum huic similis publicano:  ieiuno bis in sabbato: decimas do omnis substantie mee , etc. Et e contrario Publicanus audiens eum, qui dixerat: Discite a me, quia mitis sum et humilis corde , percutiebat pectus suum manu, hoc est, pessimarum cogitationum thesaurum, et oculos ad celum non audebat extollere. Sed et illud quod alibi dicitur: Maiora te non requiras, et fortiora te non scruteris , omnes hereticos arguit in montibus comedere superbie, et Ecclesiasticam despicere simplicitatem, et nescire de se scriptum: Deus superbis resistit, humilibus autem dat gratiam . Quarto loco ponitur, et oculos suos non leuauerit ad idola domus Isrel, pro quibus Septuaginta cogitationes transtulerunt. Idola autem, id est, simulacra  que de suo corde finxerunt, omnes heretici faciunt, ad que leuant cordis oculos, qui falsitatem eorum atque mendacium putauerint ueritatem. Domus autem Isrel simulacra dicuntur, que reperiuntur in Ecclesia; et per occasionem falsi nominis scientie, simplices quosque seducunt, ut philosophorum dogmata introducant in domum Isrel, eorum scilicet qui Deum mente conspiciunt. Quinto loco ponitur: et uxorem proximi sui non uiolauerit, siue contaminauerit, quod aperte adulterium quidem prohibet; sed ex eo quod additur, proximi sui, nisi omnis homo proximus intelligatur, uidetur  esse preceptum, ut ab amicorum nos abstineamus 206 uxoribus; inimicorum uero, et ignotorum coniuges libere polluamus. Proximus ergo omnis homo hominis accipiendus, iuxta parabolam Euangelii, que a Saluatore proponitur, cuiusdam hominis qui Iericho [Al. Hierichum] descendens, a latronibus uulneratus est: quando interrogat Phariseus, quis fuerit proximus eius, docens illum esse proximum, qui bene fecerit. Potest iuxta mysticos intellectus uxor intelligi sancti uiri, sapientia, dicente Salomone: Ama illam, et amplexabitur te: dilige illam, et custodiet te . Quam contaminare desiderat, qui aliorum benedicta reprehendit, et facibus accensus inuidie, sancta uiolat, casta corrumpit, pura contaminat. Sextum est: Et  ad mulierem, siue uxorem menstruatam non accesserit. Per singulos menses, grauia atque torpentia mulierum corpora, immundi sanguinis effusione releuantur. Quo tempore si uir coierit cum muliere, dicuntur concepti fetus [a 31Kb] uitium seminis trahere: ita ut leprosi et elephantiaci ex hac conceptione nascantur, et feda in utroque sexu corpora, paruitate [Al. prauitate] uel enormitate membrorum, sanies corrupta degeneret. Precipitur ergo uiris, ut non solum in alienis mulieribus, sed in suis quoque, quibus uidentur lege coniungi Scriptura dicente: Crescite et multiplicamini, et replete terram , certa concubitus norint tempora, quando ceundum, quando ab uxoribus abstinendum sit. Quod quidem et Apostolus et Ecclesiastes sonant: Tempus  amplexandi, et tempus longe fieri a complexibus . Caueat ergo et uxor, ne [b 1Kb] forte uicta desiderio ceundi illiciat uirum, et maritus, ne uim faciat uxori, putans omni tempore subiectam sibi esse debere coniugii uoluptatem. Unde et Paulus: Ut nouerit, inquit, unusquisque possidere uas suum in sanctitate et pudicitia . Pulchre in Xysti Pythagorici sententiolis dicitur: Adulter est [c 1Kb] uxoris proprie, amator ardentior. Quem librum quidam in Latinam linguam 207 transferens, martyris Xisti nomine uoluit illustrare: non considerans in toto uolumine, quod in duas partes frustra diuisit, Christi nomen et Apostolorum omnino reticeri. Nec mirum, si gentilem philosophum in martyrem et Romane urbis episcopum transtulerit: cum Eusebii  quoque Cesariensis primum pro Origene librum, Pamphili martyris uocabulo commutarit, ut facilius tali laudatore libros impiissimos  Romanis conciliaret auribus. Sequitur in loco septimo: Et hominem non contristauerit, siue, ut LXX transtulerunt, non oppresserit per potentiam. Quo uitio atque peccato nescio quis alienus sit. Et Aegyptii enim opprimebant Hebreos per potentiam. Unde et Abacuc queritur, quare impius opprimat iustum . Atque utinam de solis his diceretur qui foris sunt, et non de his qui intus. Solent enim et principes Ecclesiarum opprimere plebem per superbiam. De quibus scriptum est: Principem te constituerunt, ne eleueris: esto inter eos quasi unus ex ipsis . Et Saluator precepit: Qui uult inter uos esse primus, sit omnium minimus [Al. nouissimus] . Quod autem iuxta Hebraicum dicitur, et hominem non contristauerit,  Apostolico congruit testimonio: Nolite contristare Spiritum sanctum, qui habitat in uobis . Et in Euangelio quod iuxta Hebreos Nazarei legere consueuerunt, inter maxima ponitur crimina, qui fratris sui spiritum contristauerit. Si autem tristitia alterius interficit contristantem, quid de iniquitate et tyrannica mente dicendum est, cui illud conuenit: Quid gloriatur terra et cinis ? ut oblitus conditionis sue quomodo plenus pituitis, felle, stercoribus, et post paululum uermibus exarandus, ponat in celum os suum, et lingua eius pertranseat usque in terram, et dicat cum uero Nabuchodonosor: Ascendam in celum, super sidera celi ponam thronum meum, et ero similis Altissimo . Octauum est: Pignus debitori reddiderit. Non omni  debitori, alioquin multis occasio recipiendorum pignorum, fiet diuitiarum materia: sed ei debitori, de quo in lege scribitur, quod pauper sit, et proprium opposuerit uestimentum, et ante solis occasum operimentum recipere debeat , 208 ne cruciatus frigore, clamet ad Dominum, qui ultor est eius iniurie. Sin autem iuxta ea que sequuntur, panem esurienti dare debemus, et nudum operire uestimento : quanto magis suum reddere, si tamen debitoris indubitata paupertas est? Possumus quoque pignus reddere debitori, quando ei, cui dilectione coniungimur, et qui nobis debet mutuam caritatem, reddimus pignus suum, nichil debiti eius apud nos ultra retinentes. Nonum possidet locum: Per uim nichil rapuerit, siue iuxta  Septuaginta, rapinam non rapuerit. De raptoribus et Apostolus loquitur, quod inter ceteros peccatores ne uescendum quidem cum huiuscemodi sit: omnisque rapina mixta uiolentie est . Nisi  enim uis fuerit illata, rapina non proficit. Est autem et sancta uiolentia, rapinaque optabilis, de qua scribit et Euangelium: A diebus Ioannis Baptiste regnum celorum uim patitur, et uiolenti diripiunt illud . De qua et Iudas frater Iacobi loquitur: Et alios quidem de igne [a 1Kb] rapite: aliorum uero qui iudicantur miseremini . Et e contrario aduersarie potestates in perniciem eorum quos rapiunt, predam rapere festinant. Quod significat et Iacob, dicens: Bestia mala comedit eum: bestia mala rapuit Ioseph . Unde et oues Domini que sequuntur eum, no rapiuntur de manibus eius. Et ipse dicit: Pater quod dedit mihi, omnibus maius est, et nemo potest rapere de manu [Al. addit mea] Patris mei . Ex quo  perspicitur, una Patris Filiique potestas, uirtus atque substantia. Si enim de Filii manu, que dedit Pater, nemo potest rapere, et hec eadem in Patris manu sunt que non rapiuntur ab eo, liquido comprobatur, omnia Patris et Filii esse communia, et in Filii manu tenere Patrem, sicut Patris manu tenentur que Filii sunt. Decimum est: Panem suum esurienti dederit. Per quod docemur eleemosynam non saturis faciendam, sed esurientibus: nec dandum panem his qui ructant plenitudine, sed his qui inanitate cruciantur. In pane autem omnis continetur cibus. Et significanter dicitur, suum: ne de rapinis, et usuris et alieno malo quesitum panem, uertamus in misericordiam: Redemptionem enim anime uiri ,  209 proprie diuitie. Quod multos facere conspicimus, clientes et pauperes, et agricolas; ut taceam de militantium et iudicum uiolentia, qui opprimunt per potentiam, uel furta committunt, ut de multis parua pauperibus tribuant, et in suis sceleribus glorientur. Publiceque diaconus in Ecclesiis recitet offerentium [b 1Kb] nomina: tantum offert illa, tantum ille pollicitus est, placentque sibi ad plausum populi, torquente eos conscientia. Damusque materiam miseris, ut gaudeant, ad ea que tribuunt, et non lugeant ad ea que rapuerint. Metius autem est ut intelligamus panem iusti eum esse qui dicit: Ego sum panis uiuus, qui de celo descendi ; et quem in oratione nobis tribui deprecamur: [c 1Kb] Panem nostrum substantiuum, siue superuenturum da nobis ;  ut quem postea semper accepturi sumus, in presenti seculo quotidie mereamur accipere. Hunc panem iustus esurientibus tribuit, de quibus scriptum est: Beati qui esuriunt et sitiunt . Quia qui iustus est, communem omnium panem, suum facit proprium, qui defecerat in Iudea, propheta dicente: Auferam ab eis fortitudinem, siue baculum  panis. Hoc quod loquimur, si tamen Christi sumus immo quod propheta commemorat, panis credentium est et esurientium. Qui omnino non dandus est his, qui manducauerunt et biberunt et saturati sunt, et incrassati calcitrauerunt, de quibus dicitur: ue qui saturati estis nunc, quia esurietis , ne euomant illum, dicente Salomone: Euomet enim et contaminabit sermones tuos bonos . Quod aliis uerbis Saluator loquitur: Ne detis sanctum canibus: neque mittatis margaritas uestras ante porcos . Undecimum possidet locum: Et nudum operuit uestimento. Qui sermo iuxta superioris uersiculi explanationem, dupliciter disserendus est: ut et nudis tribuamus operimentum, Saluatore dicente: Nudus eram, et operuistis me , et  nudis fide atque uirtutibus tribuamus uestimentum Christi, de quo scriptum est: Quotquot enim in Christo baptizati estis, Christum induistis . Hoc uestimento nudus 210 erat, qui uestem non habens nuptialem, proiectus est de conuiuio. De hac nuditate, et ad Ierusalem Dominus loquitur: Tu autem eras nuda et confusione [Al. confusionis] plena . Duodecimum numerum tenet: Et ad usuram non commodauerit, siue ut LXX transtulerunt, pecuniam suam ad usuram non dederit. In Hebraico cunctarum specierum usura prohibetur; in LXX tantum pecunie. Iuxta quod et in quarto decimo psalmo scriptum est: Qui pecuniam suam non dedit ad usuram . Et quomodo dicitur: Fatri tuo non fenerabis, alieno autem fenerabis  . Sed uide profectum: In principio Legis a fratribus tantum fenus tollitur; in propheta ab omnibus usura prohibetur, dicente Ezechiele: Pecuniam suam non dedit ad usuram. Porro in Euangelio uirtutis augmentum est, precipiente Domino: Feneramini his a quibus non speratis recipere . Sequitur in tertio decimo loco: Et amplius non acceperit. Putant quidam usuram tantum esse in pecunia. Quod preuidens Scriptura diuina, omnis rei aufert superabundantiam, ut plus non recipias quam dedisti. Solent in agris frumenti et milii, uini, et olei, ceterarumque specierum usure exigi, siue ut appellat sermo diuinus, abundantie: uerbi gratia, ut hyemis tempore demus decem modios, et in messe recipiamus quindecim, hoc est,  amplius partem mediam. Qui iustissimum se putauerit, quartam plus accipiet portionem, et solent argumentari ac dicere: Dedi unum modium, qui satus fecit decem modios. Nonne iustum est, ut medium modium de meo plus accipiam, cum ille mea liberalitate, nouem et semis de meo habeat? Nolite errare, inquit Apostolus, Deus non irridetur . Respondeat enim nobis breuiter fenerator misericors: utrum habenti dederit, an non habenti? Si habenti, utique dare non debuerat, sed dedit quasi non habent. Ergo quare plus exigit quasi ab habente? Alii pro pecunia fenerata solent munuscula accipere diuersi generis, et non intelligunt [a 2Kb] usuram appellari et superabundantiam, 211 quidquid illud est, si ab eo quod dederit, plus acceperint. Quartus decimus gradus: Ab iniquitate, ait, auerterit manum suam, ut omni opere fugiat iniquitatem. Non enim solum manu, sed et aliis membris committitur iniquitas, dicente Salomone: Iniqua labia procul a te remoue . Et in Psalmis: Iniquitatem in excelso locuti sunt . Pes quoque currit ad iniquitatem, et oculus si alienam mulierem concupiscat,  nec sit eius imitator, de quo dicitur: Iniquitatem non fecit, et dolus non est inuentus in ore eius . Unde et de iniquo mammona iubemus facere nobis amicos, qui nos in eterna recipiant tabernacula. Quintum decimum est: Iudicium uerum fecerit inter uirum et uirum, siue proximum suum. Quod uidetur idem sonare quod primum, ubi scriptum est: Si fuerit iustus, et fecerit iudicium; sed addita ueritate iudicii: quod facit inter uirum et uirum, siue proximum suum, cernitur habere uirtutum. Unde et in Prouerbiorum exordio, post multa precepta, correptio infertur iudicii. Scire, inquit, sapientiam et disciplinam, et intelligere uerba prudentie, suscipere uersutias sermonum, et nosse iustitiam ueram, et post omnia corrigere iudicium .  Quamobrem et Apostolus  reprehendit eos qui in Ecclesia constituti sunt, quod habeant inter se iudicia, minimusque eligitur, atque contemptus, qui iuxta Euangelium primus est, ut iudicet inter uirum et uirum, qui destruxit ea que paruuli sunt, et peruenit usque ad perfectum uirum; et tamen maiori sententia indiget, ut possit ad ueritatem iudicii peruenire. Sequitur in sexto decimo loco: In preceptis meis ambulauerit. Et in decimo septimo: Iudicia et iustificationes meas custodierit, ut faciat ea, factaque custodiat. Quorum utrumque multiplicem habet intelligentiam, si uelimus omnia legis mandata replicare, in quibus precepta Domini, et in quibus iustificationes esse dicuntur. 212 Plenus est preceptorum et iustificationum centesimus octauus decimus  psalmus, et ex parte octauus decimus, in quo scriptum est: Iustitie Domini recte, letificantes corda,  et preceptum Domini lucidum, illuminans oculos . In quo queritur, quomodo in hoc eodem propheta dixerit Deus: Dedi eis iustificationes non bonas, in quibus non uiuant in eis . Facilisque responsio est et plenior in consequentibus, non uiuere Iudeos sequentes occidentem litteram, et uiuere Christianos intelligentes spiritum uiuificantem. Longum est, si uoluerimus probare testimoniis, ubi precepta Domini, et ubi iustificationes esse dicantur, et quibus singula, uel diuersitatibus, uel obscuritatibus inuoluantur. Unde et in presenti loco infertur: Hic iustus est, uita uiuet, ait Dominus Deus. Qui hec fecerit, et illa non fecerit, nequaquam punietur delictis patris, sed suis uiuet uirtutibus.

 Quod si genuerit filium latronem,  effundentem sanguinem, et fecerit unum de istis , et hec quidem omnia non facientem, sed in montibus comedentem, et uxorem proximi sui polluentem, egenum et pauperem contristantem , rapientem rapinas, pignus non reddentem, et ad idola leuantem oculos suos, abominationem facientem, ad usuras dantem, et amplius accipientem, numquid uiuet [b 1Kb] ? Cum uniuersa detestanda hec fecerit, morte morietur: sanguis eius in ipso erit. Pro latrone in Hebraico scriptum habet PHARIS , quod Aquile secunda editio, peccatorem; Symmachus, transgressorem, Septuaginta et Theodotio pestilentem interpretati sunt. Quomodo autem pestilentia morbos creat, et passim regiones in quibus incubuerit,  uastare consueuit, sic pestilens homo uniuersa populatur. Dicamusque primum iuxta historiam, ut sciatis iniquitates patrum non redundare ad filios. Si iustus fecerit que superior sermo per ordinem texuit, uita 213 uiuet. Quod si genuerit filium recedentem a Domini seruitute, et patris uirtutes uitiis commutantem, ut faciat que ille non fecit, et non faciat que ille operatus est: numquid uiuere poterit? Certe non uiuet, sed erit reus sanguinis sui. Porro iuxta intelligentiam spiritualem, iustus uir Ecclesiasticus, si fidem Euangelicam predicauerit, et filius eius atque discipulus heretico fuerit errore deceptus, uocabitur pestilens. De quo et in primo psalmo scribitur: Et in cathedra pestilentie non sedit . Et in prouerbiis confidens  et procax, et superbus pestilens appellatur . Iste effudit sanguinem deceptorum, et omnia  in se peccata congeminat; comedens in montibus superbie, et Ecclesiam proximi sui polluens, egenos et pauperes in scientia Scripturarum contristans, opprimens atque supplantans: rapinam rapiens, cos quos de Ecclesia seduxerit: pignus non reddens, quod a magistro acceperat, ut impleret quod scriptum est: Gratis accepistis, gratis date . Et ad idola atque simulacra, que de suo corde finxit, leuans oculos suos, cunctasque faciens abominationes: et dans ad usuram pecuniam, ut errorem magistri [a 1Kb] discipulorum augeat diligentia; et repetens ab his quibus tribuit, amplius quam dederat: certe uiuere non poterit, sed in suo sanguine morietur.

 Quod si genuerit filium, qui uidens  omnia peccata patris sui que fecit, timuerit, et non fecerit similiter [uulg. simile eis]: super montes non comederit, et oculos suos non leuauerit ad idola domus Isrel, et uxorem proximi sui non uiolauerit, et uirum non contristauerit, pignus non retinuerit, et rapinam non rapuerit, panem suum esurienti dederit, et nudum operuerit uestimento, a pauperis iniuria auerterit manum suam, usuram et superabundantiam non acceperit, iudicia mea fecerit, in preceptis meis ambulauerit: hic non morietur in iniquitate patris sui, sed uita uiuet. Pater eius, [b 1Kb] qui calumniatus, et uim fecit fratri, et malum operatus est in medio populi sui: hic mortuus est in iniquitate sua. Nec, inquit, miremini, si iusti uiri filius declinans ad uitia atque peccata, morte moriatur. Cum econtrario filius peccatoris et  impii, 214 si uiderit peruersitatem uiarum patris sui, et conuerterit se, ut mala non faciat et faciat bona, reus paternorum scelerum non teneatur. Quod et in nobis accipi potest, quibus in Psalmis dicitur: Audi, filia, et uide, et inclina aurem tuam, et obliuiscere populum tuum, et domum patris tui: et concupiscet rex decorem tuum . Et qui de gentium sumus stirpe generati, ut relinquamus parentum crimina, et faciamus iudicium atque iustitiam, et uiuamus in ea. Repetit itaque que supra latius prosecuti sumus. Et ideo breuiter cuncta percurrimus, ad illa que obscuriora et noua sunt transire cupientes.

 Et dicitis: Quare non portauit [Al. portabit] filius iniquitatem patris? uidelicet, quia filius iudicium et iustitiam operatus est, omnia precepta  mea custodiuit et fecit illa: uita uiuet. Anima que peccauerit, ipsa morietur. Filius non portabit iniquitatem patris: et pater non portabit iniquitatem filii. Iustitia iusti super eum erit, et impietas impii erit super illum. Soluit questionem, quam e contrario poterat auditor opponere. Soletis, ait, dicere: Quare filius iustus non portauit iniquitatem patris? Ad que ipse respondet: uidelicet, quia filius bene operatus est, et patris delicta non fecit. Iustumque  est, ut quomodo peccator in suo scelere moritur; sic iustus in suis uiuat uirtutibus: et moriatur anima que peccauerit; et uiuat que Dei precepta custodierit.

 Si autem impius egerit penitentiam ab omnibus peccatis suis que operatus est, et custodierit uniuersa precepta mea, et fecerit iudicium et iustitiam: uita uiuet, et non morietur. Omnium iniquitatum eius quas operatus est, non recordabor. In tantum, ait, peccata patrum ad filios non redundant, nec iustum filium sceleratus pregrauat pater: neque alii pro aliorum sceleribus puniuntur, ut ipse unus atque idem qui prius impius fuit atque peccator, si postea egerit penitentiam, et ad meliora conuersus pristina peccata deleuerit, non iudicetur uetustate peccati:  sed in meum suscipiatur gregem, innouatione uirtutis. Simulque considerandum, qualem impium et peccatorem suscipiat penitentem. Si ab omnibus, inquit, 215 peccatis suis que operatus est, auerterit se, et custodierit uniuersa precepta Domini, quo scilicet omnia crimina derelinquat, et cunctas uirtutes sequatur: si omnia bona fecerit, et cuncta deseruerit mala; et ego omnium iniquitatum eius, quas operatus est, obliuiscar.

 In iustitia sua, quam operatus est, uiuet. Non tam mea quam sua uiuet iustitia: licet iustitie mee sit, bonis bona, et malis mala reddere.

Numquid uoluntatis mee est mors impii, dicit Dominus Deus: et non ut conuertatur a uiis suis, et uiuat? . Ergo Domini uoluntatis est, omnes saluos  fieri, et ad notitiam ueritatis uenire. Ubicumque autem Dei uidetur seuera et truculenta sententia, non homines, sed peccata condemnat.

 Si autem auerterit se iustus a iustitia sua, et fecerit iniquitatem secundum omnes abominationes quas operari solet impius: numquid uiuet? Omnes iustitie eius quas fecerat non erunt in memoria [uulg. recordabuntur]. In preuaricatione qua preuaricatus est, et in peccato suo quo [uulg. quod] peccauit, in ipsis morietur. Sicut iustum antea peccatorem non pregrauant antiqua delicta: sic peccatorem qui prius iustus fuerit, non iuuant ueteres iustitie. Unusquisque enim in quo inuenietur, in eo iudicabitur.

 Et dixistis: Non est equa uia Domini. Audite [uulg. addit ergo], domus Isrel: Numquid  uia mea non est equa: et non magis uie uestre praue sunt? Reddit causas quare Domini iusta sententia sit. Putatis me, ait iniquum, ut peccata patrum reddam filiis ; et aliis comedentibus uuam acerbam, aliorum dentes obstupescant ? Ecce unusquisque in suo peccato moritur, et in sua iustitia uiuificatur: in utroque non preterita, sed presentia [iudicatur] [c 1Kb] . Quin potius uestra iniqua sententia est, qui putatis parabolam non esse parabolam:  sed sic eam accipitis, quasi historie ueritatem, ut aliorum scelera in aliis puniantur.

 Cum enim auerterit se iustus a iustitia sua et fecerit iniquitatem, morietur in eis. In iniquitate [uulg. iniustitia] quam operatus est morietur. Potest et hoc intelligi: Iustus prius populus Isrel, auertit se a iustitia sua, quia iustitie reliquit auctorem, et fecit iniquitatem, Dei Filium 216 denegando. In peccato atque scelere quod operatus est morietur: non in pluribus, sed in uno, heredem interficiens, ut perderet hereditatem.

 Et cum auerterit se impius ab impietate sua quam operatus est, et fecerit iudicium atque iustitiam, ipse animam suam uiuificabit. Considerans enim uertit [uulg. et auertens] se ab omnibus  iniquitatibus suis quas operatus est, uita uiuet, et non morietur. E contrario, ait, gentium populus non habens notitiam Dei, et impius, si se auerterit ab impietate sua, quam prius operatus est in idololatria, et fecerit ea que Isreli lege precepta sunt: ipse prius mortuus uiuificabit animam suam. uidensque se interisse in iniquitatibus quas operatus est, credet in eum qui dicit: Ego sum uia, ueritas et uita : uita uiuet, et non morietur.

 Et dicunt filii Isrel: Non est equa uia Domini. Numquid uie mee non sunt eque, domus Isrel: et non magis uie uestre praue? Usque hodie Isrel blasphemat Deum, cur populum suum reliquerit, et gentium assumpserit multitudinem. Quos arguit Dominus, quod uie eorum praue sint, Domini  autem iusta sententia, ut perditis colonis prioribus, alios in uineam suam mittat agricolas. Quod intelligentes in Euangelii parabola, dixere Iudei: Non erit istud .

 Idcirco unumquemque iuxta uias suas iudicabo, domus Isrel, ait Dominus Deus. Siue de gentium multitudine, siue de Isrel populo sint qui iudicantur: Non est personarum acceptio apud Deum , sed unusquisque sua coronabitur fide: et impietate atque infidelitate damnabitur.

 Conuertimini et agite penitentiam ab omnibus iniquitatibus uestris, et non erit uobis in ruinam iniquitas. Proiicite a uobis omnes preuaricationes uestras, in quibus preuaricati estis. Proprie ad Isrel  iste sermo dirigitur, ut agant penitentiam, et relinquant iniquitates, siue preuaricationes suas, quibus in Deum preuaricati sunt. Potest autem et ad utrumque populum intelligi: ut et Isrel, et gentium turba, sua uitia derelinquens, conuertatur ad eum qui possit sanare contritiones suas.

Et facite uobis cor nouum, et spiritum 217 nouum. Ut uetustatem littere deserentes, uiuatis in nouitate spiritus. Cor nouum Isrelis, est credere in eum quem prius negauerat. Cor nouum gentium, est idola derelinquere, et mortuorum cultura contempta, credere in eum qui est Deus uiuentium.

Et quare moriemini, domus Isrel? Melius est, ut supra diximus, exhortationem hanc in qua scriptum  est: Conuertimini, et agite penitentiam, super persona accipere Iudeorum, quos non uult mori, et quibus nunc loquitur: quare moriemini, domus Isrel, qui habetis patres Abraham, Isaac et Iacob, de quibus scriptum est: Deus uiuorum, et non mortuorum . Cur uestro uitio moriemini, qui patrum merito, et mea debetis uiuere misericordia?

 Quia nolo mortem morientis , dicit Dominus Deus: reuertimini, et uiuite. Nolo, inquit, uos mori, quos in salutem genui. Filios enim genui, et exaltaui: ipsi autem spreuerunt me . Reuertimini ergo, et uiuite. Non dicitur reuertimini, nisi his qui prius cum Deo fuerant, et postea eius deseruere comitatum. Et uiuite per  penitentiam qui estis mortui per peccatum. Igitur Isrel, quia non reuertitur ad pristinum statum, mortuus esse credendus est.

 Et tu assume planctum super principes Isrel, et dices: Quare mater tua leena inter leones cubauit? in medio leunculorum enutriuit catulos suos. Et eduxit unum de leunculis suis, leo factus est: et didicit capere predam, hominemque comedere. Et audierunt de eo gentes, et non absque uulneribus suis ceperunt eum, et adduxerunt eum in catenis in terram Aegypti. Que cum uidisset quoniam infirmata est, et periit expectatio eius, tulit unum de leunculis suis, leonem constituit eum. Qui incedebat inter leones, et factus est leo. Didicit capere predam, et homines deuorare. Didicit uiduas facere, et  ciuitates eorum in desertum adducere, et desolata est terra, et plenitudo eius, a uoce rugitus illius. Et conuenerunt aduersum eum gentes undique de prouinciis et expanderunt super eum rete suum: in uulneribus earum captus est. Et miserunt eum in caueam, in catenis adduxerunt eum ad regem Babylonis, miseruntque eum in carcerem ne audiretur uox eius ultra super montes Isrel. LXX: Et tu accipe lamentum super principem Isrel, et dices: Quid mater tua catulus 218 in medio leonum facta est? in medio leonum multiplicauit catulos suos. Et exsiliuit unus de catulis eius: leo factus est, et didicit rapere rapinas: homines comedit, et audierunt contra eum gentes. In corruptione earum captus est, et adduxerunt in chamo in terram Aegypti. Et uidit quoniam ablatus esset ab ea, et perisset  substantia eius, et tulit alium de catulis suis, leonem constituit eum: et conuersabatur in medio leonum. Leo factus est, et didicit rapere rapinas: homines comedit, et pascebatur in audacia sua, et ciuitates eorum ad desertum adduxit, et uastauit terram et plenitudinem eius a uoce rugitus sui. Et dedit super eum gentes per circuitum de regionibus: et expanderunt super eum retia sua. In corruptione earum captus est, et posuerunt eum in chamo, et in cauea uenit ad regem Babylonis, et introduxerunt eum in carcerem: ut non audiretur uox eius ultra super montes Isrel. Scio me in hoc loco multiplicem legisse explanationem, et tantis obscuritatibus impeditam, ut non tam aperuerit, quam inuoluerit lectionem, dum uniuersa  que scripta sunt, refert ad contrarias fortitudines, et in celesti Ierusalem leones et bella describit: quomodo alter eorum captus sit, et rursum in locum eius alius constitutus, multaque ponit testimonia: diabolum, et comites eius, leones appellari solere, ut est illud de apostolo Petro: Aduersarius noster diabolus quasi leo rugiens circuit, et querit quomodo possit intrare ; et de Psalmis: Ne tradas bestiis animam confitentem tibi . Certe ubi ad historiam uenit, dicit Iohanan filium Caree ductum in Aegyptum: qui quomodo fugiens cum paucis leo appellatus sit, scire non possum: et alterum leonum Sedeciam, qui et ipse ductus in Babylonem sit. Nos autem istiusmodi explanationes lectoris arbitrio relinquentes, dicemus  captiuitate uicina, prophetam non tam futura uaticinari, quam narrare preterita. Post sextum enim Sedecie annum  assumitur planctus super principes, uel principem Isrel, et dicitur: Quare mater tua leena inter leones cubauit? Planctus igitur super principes est, omnes uidelicet qui de Iosie stirpe generati sunt. Mater principum Ierusalem leena appellatur, que leunculos 219 genuit et nutriuit: unumque de leunculis suis eduxit, et fecit leonem, Ioachaz significans filium Iosie, quem Nechao Pharao duxit in Aegyptum, et pro eo constituit Ioacim. Quo mortuo, Iechonias filius eius rex constitutus, cum matre et optimatibus ciuitatis a Nabuchodonosor  ductus est in Babylonem: de quo nascitur Salathiel, pater Zorobabel, qui ex eo quod in Babylone natus est, nomen accepit . Perspicuumque est sub metaphora leene, leunculorum, et leonis, rursumque alterius leonis, illa describi que eo tempore iam facta erant, quo hec propheta dicebat. Postquam enim Ierusalem eduxit de stirpe regia Ioachaz filium Iosie, et constituit in regem, tam crudelis in breui exstitit tempore, ut tropologice cepisse predas, et homines deuorasse memoretur. Ad quem cum uenisset Aegyptius, cepit eum non absque uulneribus, siue in fouea, ut proprie in Hebraico continetur: ut conseruet tropologicam captionem leonum, qua semper in foueis capi solent. Et adduxit eum in chamo siue in  catenis in terram Aegypti, ibique mortuus est. Quod cum uidisset mater eius Ierusalem, que eum genuerat, que nutrierat, que constituerat in regnum, quod perisset expectatio eius, tulit de aliis regibus Iechoniam, filium Ioacim, et constituit in regem. Qui et ipse precessoris imitatus crudelitatem, sub leonis feritate describitur, quod homines deuorarit, multas uiduas fecerit, ad desertum adduxerit ciuitates; et ad uocem rugitus eius territa sit uniuersa prouincia, ita ut conuenirent ad eum gentes, et expanderent super eum rete suum,  et in fouea caperent, et mitterent eum in caueam, et in catenas, non quod hoc Iechonie factum sit, ipse enim se tradidit regi Babylonio, et in Chaldeam asportatus est; sed ut leonis seruetur translatio, qui capitur in foueis, catenisque constringitur, et in caueis reseruatur. Alioquin iuxta historiam: hoc de Sedecia legimus, qui post Iechoniam rex Ierusalem constitutus est. Et hec fecit occasio, ut quia catene leguntur, et cauee, et carcer nominatur, Sedeciam potius quam Iechoniam plerique intelligant. Seruatus igitur in carcere est, 220 nec interfectus, et tantummodo sublatus e regno. Ceterum Sedeciam cecum ductum in Babylonem, ibique statim occisum, narrat historia.

 Mater tua quasi uinea in sanguine  tuo super aquam plantata: fructus eius et frondes eius creuerunt ex aquis multis. Et facte sunt ei uirge solide in sceptra dominantium, et exaltata est statura eius [a 8Kb] in frondes. Et uidit altitudinem suam in multitudine palmitum suorum: et euulsa est in ira, in terramque proiecta, et uentus urens siccabit fructum eius: emarcuerunt, et arefacte sunt uirge roboris eius, ignis comedit eam. Et nunc transplantata est in desertum in terra inuia et sitienti. Et egressus est ignis de uirga ramorum eius, qui fructus eius comedit, et non fuit in ea uirga fortis, sceptrum dominantium: planctus est, et erit in planctum. LXX: Mater tua quasi uinea, sicut flos in malis granatis in aqua plantata. Fructus eius et germen illius factum est ex aqua multa. Et facta est ei uirga fortitudinis in tribum ducum:  et exaltata est magnitudine sua in medio propaginum. Et uidit magnitudinem suam in multitudine palmitum suorum, et confracta est in furore: in terram proiecta est, et uentus urens arefecit electa eius. uindicati sunt, et arefacta est uirga fortitudinis eius. Ignis consumpsit eam, et nunc plantauerunt eam in deserto in terra sine aqua, et exiuit ignis de uirga electorum eius, et comedit eam, et non erat in ea uirga fortitudinis. Tribus in parabolam lamentationis est, et erit in planctum. Diuersis sermonibus una res dicitur. Et quomodo in superioribus legimus Ierusalem pulchre mulieri comparatam, et rursum leene que in cubili suo leones nutrierit, sic nunc uiti uel uinee pulcherrime comparatur, que super aquas plantata sit multas, et idcirco humore nutriti palmites in tantum  increuerint, ut unus palmes, quem Scriptura uirgam solidissimam, siue fortissimam nuncupat, profecerit in sceptra dominantium. Pro quo uertere Septuaginta, in tribum ducum, ut scilicet reges ex ea fierint. Tante autem erat ipsa uinea pulchritudinis, ut splendor uiroris eius, floribus mali punici cequaretur, quod in Hebraico dicitur quasi uinea in sanguine tuo, rubore florum sanguini comparato, exaltata 221 ergo uinea erecta: Quia superbis Deus resistit, humilibus autem dat gratiam , euulsa est in furore Domini in terramque proiecta, ut ruinas  Ierusalem, elegans uitis translatio custodiret. Quamuis enim pulchra sit uinea, et longis propaginibus extendatur, si hastilia calamosque subtraxeris, terre iuncta, arescit calore, maxime si uentus urens, quem Greci uocant, siccauerit fructum eius, ut emarcescat, et quasi ignis cremetur ardoribus. Quod autem in Septuaginta additum est: uindicati sunt, pro eo quod in Hebraico scriptum est, emarcuerunt, quam consequentiam habere possit, scire non ualeo. Illa igitur uinea tante ubertatis, et fructuum, tanteque pulchritudinis, quomodo nunc transplantata est in desertum, in terra inuia et sitienti? Significat autem terram Babylonis ad quam translati sunt, uel Aegyptum, quo confugerunt, aut ipsam terram Iudeam, in qua pauci pauperes remanserunt,  quibus prefectus erat Godolias [Al. Gotholias], ut congregaret et regeret reliquias populi . Contra quem surrexit de stirpe regia, et de uirga ramorum uinee Ismel, qui interfecit eum in Maspha [Al. Masepha], et comedit omnem fructum uinee, et exinde non fuit in ipsa uinea uirga fortis, et sceptrum dominantium . Nullus enim remansit de regibus qui populum gubernaret, sed cum Ioannam filio Caree ad Aegyptum confugerunt. Idcirco planctus est, et parabola lamentationis, ut plangatur regium genus quod in Iudea ultra cessauit, donec ueniret cui repositum est: Et ipse erat exspectatio gentium . Ex quo perspicuum est, et superiorem lectionem, in qua dicitur: Quare mater tua leena inter leones cubauit?  et hanc in qua scriptum est: Mater tua quasi uinea in sanguine tuo super aquam plantata, ad Ierusalem pertinere, que perdidit leones et palmites suos, et non remansit in ea uirga que consurgeret in tribum, siue in sceptra dominantium. A planctu enim incipit, et finitur in planctu. Assume planctum super principes Isrel. Hoc est, in principio et nunc in fine, planctus est; et lamentatione, planctuque parabole stirps regia prosequenda. Porro secundum 222 anagogem, quod alii ad celestem referunt Ierusalem, ut dicant ex ea in istam uallem lacrymarum plurimos corruisse, et reges esse desisse, et uineam quondam pulcherrimam uento urente siccatam, ita ut nullus in ea uirentium palmitum remanserit, quam postea sub urbis figura plangat Ieremias, nos  intelligimus  super Ecclesiam, eo quod in nouissimo tempore multiplicata iniquitate, refrigescat [Al. refrigescet] caritas multorum: ita ut probentur si fieri potest etiam electi Dei, et principes eius capiantur retibus diaboli, qui non sit unius regis captione contentus, sed quotidie reges et principes capere festinet, secundum illud quod scriptum est: Esce eius electe . Palmites quoque Ecclesie qui dudum floribus et rubori sanguinis equabantur, postea uento [a 1Kb] siccentur. Quam expositionem et Euangelii quoque parabola sonat,  in qua sole orto, ea que germinauerant, estuaueuunt, et repente siccata sunt ; ita ut uix remaneat unus e palmitibus qui consurgat in uirgam, et dignus populi princeps fiat. Quod aliis uerbis loquitur Amos: Inducam famen et sitim super terram: non famem panis et sitim aque, sed famem audiendi sermones Dei . Unde debemus plangere, et lamentari super principes Isrel, quorum uitio et superbia Iudea deserta, et capta est Ierusalem.

 Et factum est in anno septimo, in quinto, in decima mensis, uenerunt uiri de senioribus Isrel, ut interrogarent Dominum, et [b 1Kb] sedebant coram me. Post undecim menses, et quinque dies superioris uisionis, rursum sermo fit ad prophetam,  postquam uenerunt uiri de senioribus domus Isrel, ut interrogarent Dominum et sederunt coram eo. Hanc autem fuisse consuetudinem populi Isrel, ut quidquid scire cupiebant a Domino, quererent per prophetas, multa exempla testantur. Saul querens asinas, pergit ad Samuelem, accepitque consilium a puero ut offerat prophete quartam partem sicli. Aegrotante filio Ieroboam, mittitur in Sylo ad Achiam [Al. Abiam] prophetam uxor eius, deferens munuscula, panes et colliridas, uuas et lagunculam mellis, ut de filii infirmitate cognosceret . Dauid quoque propheta alium interrogat 223 prophetam Nathan, utrum templum Domino edificare debeat . Et Achab sciscitatur, ascendat an non in Ramoth Galaad .  In Isaia quoque , et in Regum uolumine , que Sennacherib uentura sint nuntiantur. Nec mirum si in ueteri Testamento, singulis que uentura sunt prophete annuntient, cum Agabum legerimus que Paulo uentura sunt, prophetare . Scriptum est in Deuteronomio: Gentes quas perditurus est Dominus in conspectu tuo, iste [c 12Kb] somnia et diuinationes audient: tibi autem non sic dedit Dominus Deus tuus . Gentium enim est adire Chaldeos, harialos, aruspices, diuinos, sortilegos, oracula demonum, quibus errori earum illuditur. Unde et nunc seniores Isrel prophetam adeunt, ut interrogent per eum Dominum, et tamen de interrogatione silent, ipso qui interrogandus erat sciente quid interrogarent, ut et in eo miraculum  sit scire cur uenerint, et ad ea respondere que tacitus sermo in animo continebat.

 Et factus est sermo Domini ad me, dicens: Fili hominis, loquere senioribus Isrel, et dices ad eos: Hec dicit Dominus Deus: Numquid ad interrogandum me uos uenistis? uiuo ego, quia non respondebo uobis, ait Dominus Deus. Sanctis et congrua interrogantibus datur promissio, adhuc loquente te dicam: Ecce adsum. Peccatoribus autem, quales fuerunt seniores Isrel, et quorum scelera in consequentibus propheta describit, non datur responsio;  sed increpatio pro peccatis: et addit iusiurandum: uiuo ego, ut firmior sit sententia denegantis. Quod autem dixere LXX, si respondero uobis: Symmachus manifestius transtulit, non respondebo uobis.

 Si iudicas eos: si iudicas, fili hominis. LXX: si ultus eos fuero ultione, fili hominis: Illi quidem ad interrogandum me uenerunt, cupientes de his, quibus ambigunt, et futura cognoscere; tu autem, fili hominis, iudica eos, ut non prophete sit responsio, sed sententia iudicantis pro iniquitatibus que fecerunt, et patrum secuti sunt scelera. uel certe, si ultus eos fuero ultione, ut sit sensus: Tanta iniquitate cooperti sunt, ut ne emendatione quidem, et 224 correptione sint digni, secundum illud quod  in propheta dicitur: Non uisitabo [a 1Kb] ultra filias uestras, et nurus uestras, cum mechate fuerint . Unde et peccatores, qui in profundum uenere peccati, dimittuntur ut faciant desideria cordis sui .

Abominationes patrum suorum ostende eis, et dices ad illos. LXX: Iniquitates patrum eorum contestare eis, et dices ad eos. Si peccata patrum non redundant ad filios, quomodo abominationes, et iniquitates patrum nunc senioribus ponuntur? Hac uidelicet causa, ut ostendantur similia parentibus agere, et hereditario malo, longissimum funem trahere peccatorum, ut quorum imitantur uitia, eorum supplicia pertimescant.

 Hec dicit Dominus Deus: In die qua  elegi Isrel, et leuaui manum meam pro stirpe domus Iacob, et apparui eis in terra Aegypti, et leuaui manum meam pro eis, dicens: Ego Dominus Deus uester. In die illa leuaui manum meam pro eis, ut educerem eos de terra Aegypti in terram quam prouideram eis, fluentem lacte et melle: que est egregia inter omnes terras. LXX: Hec dicit Dominus Deus: Ex qua die elegi domum Isrel, et notus factus sum semini domus Iacob, et cognitus eis in terra Aegypti, et suscepi eos dicens: Ego Dominus Deus uester: in die illa apprehendi eos manu mea, dicens: ut educerem eos de terra Aegypti in terram quam paraui eis, terram fluentem lacte et melle: fauus est ultra omnem terram. Pro eo quod dixere Septuaginta, fauus est ultra omnes terras, pro quo nos interpretati sumus, egregia est inter omnes  terras, Aquile prima editio posuit, firmamentum; secunda, inclytum; Symmachus, [b 7Kb] regionem; Theodotio, fortitudinem; quod uidelicet omnium terrarum ista sit fundamentum, quod in ea Dei religio sit, et templum, et ceremonie, et notitia Dei; et in tantum populus Isrel in Aegypto constitutus ignorabat Deum, ut missus ad eos Moyses: Si interrogauerint, ait, me, quis misit te? quid dicam eis? Dic, inquit,  ad eos: Qui est, misit me . In Aegypto igitur notus factus est populo, et semini domus Iacob: 225 quando leuauit manum suam pro eis contra Aegyptios, et dixit: Ego sum Dominus Deus uester, et elegit eos ut educeret de terra Aegypti, ad terram fluentem lacte et melle. Necdum enim capere poterant solidum cibum: sed quasi paruuli atque lactentes, melle et lacte indigebant infantie. Iuxta litteram uero inclytam esse terram Iude, et cunctis terris fertiliorem, dubitare non poterit, qui a Rinocorura usque ad Taurum montem, et Euphratem fluuium cunctam considerauerit terram, et urbium potentiam amenitatemque regionum, Palestinam uidelicet et Phenicen, Arabiam, Syriam Celen, Ciliciam, et ceteras regiones, quas  Isreli, si Dei precepta seruasset, Dominus repromisit, quas [c 83Kb] quia non accepit, uitium fuit incredulitatis eius. Nam et in ipsa Palestina Iudeaque prouincia gentes plurime remanserunt, que non sunt eiecte. Neque enim sponsor in crimine est, si ille cui repromittitur, indignum se fecerit sponsione: presertim cum proponatur optio promittentis: Si uolueritis et audieritis me, que bona sunt terre comedetis. Sin autem nolueritis, gladius deuorabit uos. Eliguntur ergo presentia: nec statim qui eligitur, tentari non potest, nec perire; quia et Saul electus in regem, et Iudas in Apostolum, suo postea uitio corruerunt. Eleuatio autem manus, siue extensio, habitum percutientis ostendit: ut percuteret pro eis Aegyptios, et populum Isrel de Aegypto liberaret.

  Et dixi ad eos: Unusquisque offensiones oculorum suorum abiiciat, et in idolis Aegypti nolite pollui: ego Dominus Deus uester. LXX: Et dixi ad eos: Unusquisque abominationes oculorum suorum proiiciat, et in adinuentionibus Aegypti non polluatur: ego Dominus Deus uester. Pro offensionibus, que Hebraice dicuntur SECUSE , Symmachus interpretatus est, nauseas, Aquile secunda editio, abscissiones, ut significarent abiiciendas ab oculis lippitudines, et quasi nauseas, que non solum aspectum impediunt; sed et contra cernentibus uomitum creant. GELULE  quoque uerbum Hebraicum, est, quod LXX adinuentiones; Aquile prima editio, inquinamenta; 226 secunda, Symmachusque et Theodotio, idola interpretati sunt: quos et nos in presentiarum  secuti sumus. Precipit autem exeuntibus primum de Aegypto, ut obliuiscantur idolorum, quibus multo tempore seruierunt, immo abiiciant ea ab oculis suis, ut ne aspectu quidem digna habeant: et quibus multo tempore polluti sunt, ultra non acquiescant. Ego, inquit, Dominus Deus uester; non portenta Aegyptia, non uariorum figmenta monstrorum. Sed et nobis, quando eximus de Aegypto, iubetur ut  offensiones oculorum nostrorum abiiciamus: ne scilicet his delectemur, quibus antea delectabamur in seculo, ne simulacris Aegypti polluamur, adinuentionibus uidelicet philosophorum atque hereticorum, que recte idola nominantur. A spectaculis quoque, immo offensionibus Aegypti, remoueamus oculos, arene, circi, theatrorum, et omnibus que anime contaminant puritatem, et per sensus ingrediuntur ad mentem; impleturque quod scriptum est: Mors intrauit per fenestras uestras .

 Et irritauerunt me. LXX: Et recesserunt a me. Siue ut Symmachus interpretatus est: Non acquieuerunt mihi. Statimque uocati recedunt a Deo, ut nullum sit spatium inter uocationem, et recessionem. Et hoc notandum, quod nemo recedit a Deo,  nisi qui ante cum eo fuerit. Unde et draco in Iob uolumine, apostata, preuaricator, et recedens appellatur .

Nolueruntque audire me. Unusquisque abominationes oculorum suorum non proiecit, nec idola Aegypti reliquerunt. LXX: Et noluerunt audire me. Abominationes oculorum [a 13Kb] non proiecerunt, et adinuentiones Aegypti non reliquerunt. Propterea, inquit, irritauerunt me, et recesserunt a me, quia noluerunt audire me, dum liberum homini seruatur arbitrium: et fecerunt omnia, que ne facerent lege precepi: statim desperantes salutem, et mussitantes contra Moysen, Deique repromissionibus diffidentes. Unde sequitur:

Et dixi ut effunderem indignationem meam super  eos, et implerem iram meam in eis in medio terre Aegypti. Statim ut precepi eis relinquere, siue abiicere 227 offensiones oculorum suorum, et in idolis Aegypti nequaquam pollui, irritauerunt me, et noluerunt audire que dixi, sed e contrario fecerunt que nonfacienda precepi. Ideo decreueram, ut effunderem in eos furorem et indignationem meam, et implerem iram meam quam mente conceperam in medio Aegypti. quia necdum egressi fuerant de Aegypto. Sequitur enim infra: Eieci ergo eos de terra Aegypti, et eduxi in desertum. Ex quo ostenditur, nec dum eos fuisse egressos de Aegypto, quando effundere uoluit indignationem suam, et implere iram suam super eos, et percutere eos in medio terre Aegypti.

 Et feci propter nomen meum, ut non uiolaretur  coram gentibus, in quarum medio erant, et inter quas apparui eis ut educerem eos de terra Aegypti. Quod facere cogitabam propter iustitiam, non feci propter clementie magnitudinem, ne pollueretur nomen meum, et uiderer non potuisse complere quod Isrel repromiseram. Peperci igitur nomini meo, ne haberent occasionem blasphemandi nationes, inter quas notus factus sum eis in terra Aegypti. Hucusque quid eis promiserit in terra Aegypti constitutis, et quomodo statim offenderint, et quid contra eos Dominus cogitauerit, et tamen non fecerit, propheta  describit. Que sequuntur, egressis de Aegypto locutus est.

 Eieci ergo eos de terra Aegypti, et eduxi in desertum, et dedi eis precepta mea, et iudicia mea ostendi illis, que faciat homo, et uiuat in eis. Insuper et sabbata mea dedi eis, ut esset signum inter me et eos, et scirent, quia ego Dominus sanctificans eos. Et irritauerunt me domus Isrel in deserto: in preceptis meis non ambulauerunt, et iudicia mea proiecerunt, que faciet homo et uiuet [uulg. faciens homo uiuet] in eis, et sabbata mea uiolauerunt uehementer. Dixi ergo ut effunderem furorem meum super eos in deserto, et consumerem eos et feci propter nomen meum ne uiolaretur coram gentibus, de quibus eieci eos in conspectu earum. Hec ad eos dicuntur  qui educti sunt de Aegypto in desertum: ut Aegyptiorum uitiis liberati facilius in solitudine precepta 228 Dei complerent, et iudicia eius facerent, et sabbata custodirent. Que in signum data sunt inter eum qui dedit, et eos quibus data sunt, Scriptura dicente: Et locutus est Dominus ad Moysen, dicens: Et tu precipe filiis Isrel, dicens: uidete, et sabbata mea custodite, quod est signum inter me et uos in generationibus uestris; ut sciatis quod ego sum Dominus qui sanctifico uos, et custodite sabbatum, quoniam sanctum est uobis. Qui uiolauerit illud, morte morietur. Omnis qui fecerit in eo opus, interficietur anima illa de medio populi sui . Ergo sabbatum et circumcisio in signum data sunt ueri sabbati, et uere circumcisionis: ut sciamus nobis in perfecto, et eterno  sabbato requiescendum a seculi operibus, et non preputium, sed cor circumcidamus. Unde in sex diebus operantes, die septimo requiescimus, ut nichil aliud die ac nocte faciamus, nisi omne quod uiuimus, deberi Domino nouerimus, et redeunte hebdomade, totos nos eius nomini consecremus, ut per sanctificationem diei, recordemur Domini qui sanctificat nos. Hec precepta et iustificationes, et obseruantiam sabbati dedit Dominus in deserto, ut facientes illa uiuerent in eis: non de illis ad maiora transirent, sicut in Euangelio promissum est. Que illi uiolauerunt, non semel nec parum. Sed uehementer, ut uiolationis monstraretur. Dixit ergo et in sua mente decreuit, ut effunderet furorem suum super eos in deserto, et consumeret eos, quando  locutus est ad Moysen: Dimitte me, et iratus furore contra eos, delebo illos . Sed noluit facere, parcens Aegyptiis, et ceteris gentibus, ne scandalizarentur, et ipsis quorum misertus est, exspectans penitentiam conuersorum. Notandumque quod quando [b 1Kb] constitutis in Aegypto loquebatur post offensam: Feci, ait, propter nomen meum, ut non uiolaretur coram gentibus [c 1Kb] de quibus eieci eos in conspectu earum. Tunc enim adhuc in medio erant, quia necdum exierant. Nunc autem postquam egressi sunt, dicitur, de quibus eieci eos in conspectu earum.

  Ego igitur leuaui manum meam super eos 229 in deserto, ne [a 1Kb] educerem eos in terram quam dedi eis, fluentem lacte et melle: precipuam terrarum omnium, quia iudicia mea proiecerant, et in preceptis meis non ambulauerant, et sabbata mea uiolauerant. Post idola enim cor eorum gradiebatur, et pepercit oculus meus super eos, ut non interficerem eos, nec consumpsi eos in deserto. LXX: Et ego leuaui manum meam super eos in deserto, ut omnino non introducerem eos in terram quam dedi eis: terram fluentem lacte et melle: fauus est ultra omnem terram: eo quod iustificationes meas repulerunt, et in preceptis meis non ambulauerunt, et sabbata mea uiolauerunt, et post cogitationes cordium suorum ambulauerunt. Et pepercit oculus meus super eos, ne delerem eos, et non interfeci eos, in consumptionem  in deserto. Decreueram quidem ut totum furorem meum effunderem super eos, et delerem illos atque consumerem: sed feci propter nomen meum ne uiolaretur in gentibus, Amalecitis uidelicet et reliquis , que contra eos in solitudine dimicarunt, ut nequaquam inducerem eos in terram, quam eis pollicitus sum fluentem lacte et melle, que precipua terrarum omnium est, siue fauus. Causa autem pene est istiusque sententie, quia iudicia mea proiecerant, et in preceptis meis non ambulauerant, et sabbata mea uiolauerant. Ipsiusque cause hec causa est, ut ista non facerent, quia cor eorum Aegypti idola sequebatur. Pepercit autem, ait, oculus meus ne interficerem eos atque delerem, nec omnino consumerem. In quo queritur, quomodo  eis pepercerit, quorum cadauera in solitudine corruerunt, et excepto Iesu Naue, et Caleb filio Iephone, terram repromissionis nullus ingressus est. Ex quo intelligimus uiuere eos, nec eternis suppliciis reseruatos, nec deletos esse de libro uiuentium, nec consumptos ante faciem Domini. Si enim ex eo quod non sunt introducti in terram repromissionis, perisse credendi sunt: ergo et Moyses periit, qui uidit tantum terram repromissionis, et non est ingressus in eam. De quo in libro Iesu Dominus loquitur: Moyses famulus meus mortuus est . Et in Malachia: Mementote Legis Moysi serui mei . Et in 230 Ieremia, quasi de amico, et familiarissimo suo loquitur Deus: Si steterint Moyses et Samuel in conspectu meo . Alioquin et  Moysi preces exauditas esse credendum est, quando pro populo interpellans, ait: Si dimittis eis peccatum, dimitte; sin autem non uis, me dele de libro tuo quem scripsisti . Ut autem sciamus sententiam Dei in filios et famulos, non ad perditionem, sed emendationem fieri, audiamus testimonia Scripturarum. Fili, ne contristeris ad disciplinam Domini, neque deficias quando ab eo argueris . Quem enim diligit Dominus, corripit: flagellat autem omnem filium quem recipit . Et in alio loco: Cum interficeret eos, tunc querebant eum . Et in Deuteronomii Cantico:  Ego interficiam, et ego uiuificabo . Possumus et hoc iuxta litteram dicere quod non deleuerit eos, neque consumpserit cum stirpe sua atque progenie, sed interfectis patribus, pepercerit filiis, quos in terram repromissionis induxit.

 Dixi autem ad filios eorum in solitudine: In preceptis  patrum uestrorum nolite incedere, nec iudicia eorum custodiatis, nec idolis  eorum polluamini. Ego Dominus Deus uester. In preceptis meis ambulate, et iudicia mea custodite, et facite ea, et sabbata mea sanctificate, ut sit signum inter me et uos, et sciatur  quia ego sum Dominus Deus uester. Post interfectionem patrum qui in eremo corruerunt, precepta dat filiis, in quorum salute misertus est  patrum. Et pepercit, inquit, oculus Domini super eos: ne omnino interficeret eos atque deleret, sed patres in filiis reseruaret: eademque testatur, que et patribus est locutus; ut postquam in preceptis illius ambulauerint, et iudicia illius custodierint, et sanctificationem sabbati quod signum datum est, reseruauerint: tunc sciant quia ipse sit Dominus Deus eorum. Precepta autem, et legitima patrum, et iudicia eorum, errorem inolitum significat: ne peccata eorum imitentur, quorum tormenta perspiciunt.

 Et exacerbauerunt me filii, in preceptis meis non ambulauerunt, et iudicia mea non custodierunt, ut facerent ea, que cum fecerit homo uiuet in eis, et sabbata mea uiolauerunt. Et comminatus  sum ut effunderem furorem meum super eos, 231 et implerem iram meam in eis in deserto. Auerti autem manum meam, et feci propter nomen meum, ut non uiolaretur coram gentibus de quibus eieci eos in oculis earum. Sed et filii, inquit, parentum scelera sunt secuti, feceruntque omnia que illi fecerant: unde et similem meruere sententiam; sed eadem qua et patres eorum misericordie mee magnitudine reseruati sunt, et ob easdem causas, quibus et patrum misertus sum: ut unus atque idem Creator amborum, simili iram meam patientia mitigarem. Manifesta percurrimus, et ad obscuriora transimus.

 Iterum leuaui manum meam in eos in solitudine, ut dispergerem illos in nationibus [uulg. nationes], et uentilarem in terras: eo quod iudicia  mea non fecissent, et precepta mea reprobassent, et sabbata mea uiolassent, et post idola  patrum suorum fuissent oculi eorum. Ergo et ego dedi eis precepta non bona, et iudicia in quibus non uiuent, et pollui eos in muneribus suis cum offerrent  omne quod aperit uuluam propter delicta sua : et scient quia ego Dominus. Ubi in ueteri Testamento contra filios eorum, qui in solitudine corruerunt, Dominus leuauerit manum suam, uolens eos dispergere in nationes, Scriptura non dicit: sed ex eo quod hic refert,  factum esse credendum est. Siue hoc significat, quod postquam terram repromissionis intrauerint, uariis temporibus ob multa peccata diuersis traditi sunt gentibus regibusque, et eo tempore que natura sua bona erant precepta Domini, et iudicia in quibus possent credentes uiuere, facta sint eis non bona, dum nequaquam ualent in captiuitate legis precepta seruare, et facere que diuinus sermo mandauit. Neque dixit, dedi eis precepta mala: sed, non bona. Non enim statim sequitur, ut quod bonum non est, sit malum: sicut et 232 Apostolus docet, bonum esse homini uxorem uel mulierem non tangere; sed propter incontinentiam [a 1Kb] unumquemque possidere uas suum in sanctificatione et castitate . Quod si non fecerit, nec bonum nec malum est.  Dedit ergo eis Deus dispersis in gentibus precepta non bona, hoc est, dimisit eos cogitationibus, et desideriis suis, ut facerent que non conueniunt. Et polluit eos in muneribus suis: sicut Sacerdos leprosos de populo separans, et eos pollutos esse demonstrans; dum idolis offerunt que Deo offerre deberent. Et transducunt omne quod aperit uuluam per ignem [b 1Kb] Baali, id est, primogenita; ut postquam deserti fuerint a Deo, et idolorum cultui traditi, tunc intelligant quod ipse sit Dominus, quem suo uitio ad iracundiam concitauerunt. Hunc locum manifestius interpretatus est Symmachus, pro preterito ponens futurum. Igitur et ego dabo eis precepta non bona, et iudicia propter que non uiuent, et polluam eos propter munera sua, quia consecrant, et transducunt omne quod  aperit uuluam, ut deleam eos, et scient quia ego Dominus. Et est sensus: Quia uidi filios patrum sceleribus adequari, et eadem facere propter que illi offenderant Deum, uolui illos diuidere in nationes, et in toto orbe dispergere, et dare illis precepta non bona; et iudicia in quibus non uiuerent, ut polluerem illos in muneribus suis, quia omnia primogenita idolis consecrabant, et delerem eos in perpetuum, et scirent quod ego essem Dominus. Per que ostendit non se dedisse [c 1Kb] eis precepta non bona qui in eremo morabantur, sed his quos dispergere uoluit in nationes,  et facere in toto orbe peregrinos, dare cogitasse [d 1Kb] que non dedit: ut ibi Dei precepta bona, uitio suo non bona facerent, dum idolis exhibent que Deus sibi preceperat exhibenda. Potest et hoc dici, quod ante [e 11Kb] offensam, decalogum tantum acceperint; post idololatriam uero, et 233 blasphemiam multiplices legis ceremonias, ut Deo potius offerrent uictimas, quas demonibus offerebant, et comparatione sacrilegii, leuius fieret quod non erat per se bonum, et nequaquam malum, quia Deo offerebatur, et tamen non bonum, quia boni auctorem offenderant.

 Quamobrem loquere ad domum Isrel, fili hominis, et dices ad eos: Hec dicit Dominus Deus: Adhuc et in hoc blasphemauerunt me patres uestri, cum spreuissent me contemnentes, et induxissem  eos in terram super quam leuaui manum meam, ut darem eis [uulg. addit illam]: uiderunt omnem collem excelsum, et omne lignum nemorosum, et immolauerunt ibi uictimas suas, et dederunt ibi irritationem oblationis sue, et posuerunt ibi odorem suauitatis sue, et libauerunt ibi [uulg. tacet ibi] libationes suas. Et dixi ad eos: Quid est excelsum ad quod uos ingredimini? Et uocatum est nomen eius excelsum usque in hunc diem. LXX: Idcirco loquere ad domum Isrel, fili hominis, et dices ad eos: Hec dicit Adonai Dominus: Usque ad hoc me ad iracundiam prouocauerunt patres uestri in delictis suis, quibus corruerunt in me, et introduxi eos in terram super quam leuaui manum meam ut traderem eam illis. uideruntque omnem collem excelsum, et omne lignum nemorosum, et immolauerunt ibi diis suis,  et posuerunt ibi furorem munerum suorum, et posuerunt ibi odorem fragrantie eorum, et libauerunt ibi libamina sua. Et dixi ad eos: Quid est abbana, quia uos intratis illuc? Et uocauerunt nomen eius abbana usque in hodiernum diem. uolui, inquit, eos in solitudine delinquentes in cunctas dispergere nationes, et dare illis precepta non bona, ut quod mihi offerre debuerunt, idolis immolarent, et omne primitiuum [Al. primogenitum] suum consecrarent eis per ignem, ut interficerem eos atque delerem. Quando autem dicit, uolui, ostendit  se non fecisse quod uoluit. Illudque quod sequitur: Et scient quia ego sum Dominus, in LXX non habetur. Non enim eis uidebatur consequens post interfectionem nosse, quod 234 ipse sit Dominus. Sed tu, fili hominis, rursum loquere ad eos, hoc est, ad seniores domus Isrel, qui te interrogare uenerunt: Patres uestri, de quorum uos stirpe descendistis, etiam in hoc blasphemauerunt me, et duxere pro nichili; postquam introduxi eos in terram quam mea fortitudine possederunt, quam ego ad possidendum dederam, illi uerterunt ad exasperandum me. Cum enim uidissent omnem collem excelsum, lignumque nemorosum, sacrificabant in montibus, et in lucis et saltibus, et idolis uictimas immolabant, et liba fundebant, quod cum uidissem, dixi ad eos:  Quid est, BAMA? hoc enim interpretatur excelsum: aut cur ingredimini istiusmodi locum quem uobis in cunctis collibus elegistis, ita ut usque hodie istiusmodi loca appellentur BAMOTH, et antiquus error nomen pristinum teneat? Pro BAMA, quod nos in excelsum uertimus, in Septuaginta editione error obtinuit, ut scribatur [a 30Kb] , quod Hebraico sermone nil resonat. Potest BAMA , si utramque syllabam in duo diuidas uerba, significare, in quo; sed presenti loco sensus iste non congruit. Ubicumque autem in Regum, et Paralipomenon libris scribitur: Adhuc populus adolebat incensum, et immolabat in excelso: BAMA singulariter, et BAMOTH  pluraliter excelsa significat.

 Propterea dic ad domum Isrel:  Hec dicit Dominus Deus [uulg. preponit Certe]: In uia patrum uestrorum uos polluimini, et post offendicula eorum uos fornicamini. Et in oblatione donorum uestrorum, cum traducitis filios uestros per ignem, uos polluimini in omnibus idolis uestris usque hodie, et ego respondebo uobis, domus Isrel? uiuo ego, dicit Dominus Deus, quia non respondebo uobis. Patrum uestrorum imitamini uitia, et per easdem inceditis uias, ut delicta similia similem mereantur et penam, et in tantum scelus profecistis, ut filios uestros per ignem demonibus consecretis: nec semel hoc fecisse sufficiat, sed usque in presentiarum 235 agatis eadem. Non quod hec seniores in captiuitate faciant, sed quod illi qui Ierosolymis morabantur, et quibus captiuitas imminebat, hec omnia facere non cessent.  Et cum tantis flagitiis obligati sitis, responsionem, inquit, meam queritis? uiuo ego, dicit Dominus Deus, et iuro per memetipsum, quia non respondebo uobis, quodque sequitur:

 Neque cogitatio mentis uestre fiet, dicentium, erimus sicut gentes, et sicut cognationes terre, ut colamus ligna et lapides. uiuo ego, dicit Dominus Deus, quoniam in manu forti, et in brachio extento, et in furore effuso regnabo super uos. Hunc habet sensum: Ne putetis cogitationes uestras quibus contra me basphematis posse compleri; dicitis  enim: Nolumus esse sub Domino, nec populus illius appellari: sed sicut cuncte in toto orbe sunt nationes, et unaqueque gens suo uiuit arbitrio, ut colat ligna, et lapides, et idolis seruiat, etiam nos una gens erimus e pluribus. Ad que respondet Deus, iuratque per semetipsum et dicit: Non uos relinquam neque contemnam, ut fugaces seruos domini negligentes solent contemnere, sed ad meum retraham imperium, et brachio extento ac percutiente ac furore effuso, in pristinam uos redigam seruitutem, et regnabo super uos: ut uelitis nolitis, me habeatis regem, et sentiatis regem iratum, cuius clementiam neglexistis.

 Et educam uos de populis, et congregabo uos de terris in quibus dispersi estis: in manu ualida  et brachio extento, et in furore effuso regnabo super uos. Nec uos, ait, patiar esse in gentibus, nec eterna captiuitate retineri, sed educam de populis, et congregabo de terris in quas uos ad seruiendum hostilis necessitas huc illucque dispersit. Hec autem faciam, non ut perdam uos et deleam, sed ut rex uester sim. Ex quo intelligimus etiam eam quam appellant heretici Creatoris crudelitatem, sonare clementiam: dum ad hoc irascitur, et deseuit, et totum effundit furorem, ut retrahat eos ad regnum suum, qui demonum tyrannidem ad seruiendum elegerunt.

 Et adducam uos in desertum populorum, et iudicabor uobiscum ibi facie ad faciem. Sicut iudicio contendi aduersus patres [b 1Kb] 236 in deserto  terre Aegypti, sic iudicabo uos, dicit Dominus. Et subiiciam uos sceptro meo, et inducam uos in uinculis federis, et eligam de uobis transgressores et impios: de terra incolatus eorum educam illos, et in terram Isrel non ingredientur, et scietis quia ego Dominus. Faciam, ait Dominus, uobis qui estis in Babylone, et nunc seruitis idolis, quod feci patribus uestris in Aegypto, ut educam uos in desertum populorum, et ibi iudicer uobiscum facie ad faciem, sicut aduersus illos iudicio contendi, quando egressi sunt de Aegypto. Et postquam uos iudicauero, subiiciam uos sceptro meo et imperio, et inibo pactum uobiscum, et inducam uos in terram uestram in uinculis caritatis, ut ligati amore meo, nequaquam a me possitis recedere. Transgressores autem et impios,  qui cordis duritia in malis operibus perseuerant, eligam de uobis, non ad possidendum, sed ad abiiciendum. Et educam quidem eos de terra incolatus eorum, ut educti non ingrediantur terram Isrel; sed in diuersis pereant regionibus: et distinctione bonorum et malorum, cognoscatis quia ego sum Dominus, qui facio cuncta iudicio. Ad reliqua festinat oratio, breuiterque percurrimus singula, ut sensum tantum legentibus prebeamus.

 Et uos, domus Isrel, hec dicit Dominus Deus: singuli post idola uestra ambulate, et seruite eis.  Quod si et in hoc non audieritis me, et nomen meum sanctum pollueritis ultra in muneribus uestris, et in idolis uestris. LXX: Et uos, domus Isrel, hec dicit Adonai Dominus: Unusquisque adinuentiones suas auferat: et post hec si uos audieritis me, et nomen meum sanctum non pollueritis ultra in muneribus uestris, et in studiis uestris. Hunc locum manifestius interpretatus est Symmachus: Unusquisque idolis suis euntes seruite, quia noluistis audire me: nomen autem meum sanctum nolite ultra polluere per munera uestra atque simulacra. In monte uero sancto meo, in monte excelso Isrel, ait Dominus Deus, ibi seruiet mihi omnis domus Isrel. Symmachi translatio hunc habet sensum: Quia mihi seruire non uultis, ite et seruite idolis, et simulacrorum uestrorum calcate uestigia. Me enim audire non uultis, ut nequaquam mihi hostias immoletis,  237 nec adoleatis incensum, nec meus populus appellemini. Mihi enim nequaquam in lucis, et fanis, et idolorum locis seruient cultores mei, quod uos facitis: sed in monte sancto meo, in monte excelso Isrel. Porro Septuaginta proprium explicant sensum. Derelinquite cogitationes uestras pristinas, et malarum adinuentionum auferte peccata: et si post hec audieritis me, et nomen meum non pollueritis in muneribus uestris atque simulacris: tunc in monte meo sancto offeretis mihi uictimas, et seruietis, o omnis domus Isrel. Aquila uero Symmacho ex parte consentiens, in parte discordat: Ite, inquit, post idola uestra, et seruite eis, quia indigni estis meo imperio, nec me uestra cultura delectat. Quod si et  in hoc nequaquam audieritis me, sed nomen sanctum meum pollueritis, dum mihi offerre simulatis que offertis idolis, et nomini meo tantum blasphemiam facitis, ut qui idolorum cultores estis, meos uos esse dicatis; hoc scitote, quod in monte sancto meo, in monte excelso Isrel, ibi seruitura sit mihi omnis domus Isrel, non uos qui seruitis idolis: sed omnis domus Isrel que postea creditura est.

 In monte uero [uulg. silet uero] sancto meo, in monte excelso Isrel, ait Dominus Deus: ibi seruiet mihi omnis domus Isrel: omnes inquam in terra in qua placebunt mihi, et ibi requiram primitias uestras, et initium decimarum uestrarum, in omnibus sanctificationibus uestris, in odore suauitatis suscipiam uos, cum eduxero uos de populis, et congregauero de  terris in quas uos dispersi estis, et sanctificabor in uobis in oculis nationum, et scietis quia ego Dominus. De hoc monte in quo seruitura est Deo omnis domus Isrel, Isaias et Micheas pari uoce cecinerunt: In nouissimis diebus erit manifestus mons domus Domini in uertice montium, et eleuabitur super colles, et fluent ad eum omnes gentes, et ibunt populi multi, et dicent: uenite ascendamus in montem Domini, et in domum [Al. montem] Dei Iacob, et docebit nos uias suas, et ambulabimus in semitis eius. De Sion enim exibit lex, et uerbum Domini de Ierusalem . Et rursum Isaias: In montem, inquit, excelsum  ascende qui annuntias Sion: eleua et exalta uocem tuam qui euangelizas Ierusalem . Quem montem Sion, aut Ecclesiam intelligimus 238 que interpretatur specula, et in altitudine sanctorum dogmatum constituta est: aut ipsum Dominum Saluatorem, in quo et primitie, et decime, et omnis cultura in odorem uertitur suauitatis: ut omnes in circuitu nationes uidentes populum Domini esse saluatum, glorificent Deum, et cognoscant qui saluati fuerint, quod ipse sit Dominus.

 Cum induxero uos ad terram Isrel: in terram pro qua leuaui manum meam, ut darem eam patribus uestris. Tunc scietis quod ego sim Dominus, quando induxero, ait, uos in terram Isrel, pro qua leuaui manum meam, ut inducerem in eam patres uestros, quam illi suo uitio perdiderunt, et uos non  tam uestro merito, quam mea clementia recepistis.

 Et recordabimini [uulg. interserit ibi] uiarum uestrarum, et omnium scelerum uestrorum, quibus polluti estis in eis: et displicebitis uobis in conspectu uestro in omnibus malitiis uestris quas fecistis, et scietis quia ego Dominus, cum benefecero uobis propter nomen meum: non secundum uias uestras malas, et secundum scelera uestra pessima domus Isrel, ait Dominus Deus. Non possumus recordari scelerum nostrorum atque uitiorum, nisi inducti fuerimus in terram Isrel, ibique positi dicamus cum Apostolo: Qui non sum dignus uocari Apostolus, quia persecutus sum: Ecclesiam Dei . Et displicebitis, ait, uobis in conspectu uestro in omnibus malitiis uestris quas fecistis.  Siue ut interpretatus est Symmachus. Et paruuli uobis uidebimini propter omnes malitias uestras quas estis operati , ut postquam excelsi fuerint, humiles se esse credant: quia Dominus humilibus dat gratiam. Et in alio loco scriptum est: Ante contritionem [a 8Kb] exaltabitur cor uiri, et ante altitudinem humiliatur . Superbiam enim contritio, et humilitatem sequitur exaltatio. Et scietis quia ego Dominus, cum benefecero uobis. Et Dominum Saluatorem tunc magis cognouimus, quando benefecit nobis, et passus est pro peccatis nostris, et portauit iniquitates nostras, et pro nobis doluit; non pro aliquo merito eorum qui saluantur, sed propter nomen suum. Alioquin uie nostre, et scelera pessima, non misericordiam meruere, sed penam. Quidquid autem  de populo diximus Isrel, qui liberatus de Aegypto, in solitudine multa commisit, et offendit Deum, et postea in terram repromissionis inductus, ueneratus est idola, lignaque et lapides coluit, et postea Dei clementia conseruatus est: referamus ad eos qui de Aegypto seculi huius manu excelsa Domini liberati sunt, et introducti in uitiorum solitudinem, rursum Aegyptum suspirarunt, et fecerunt ea, per que puniri debuerant: sed nichilominus per penitentiam non suo merito, sed Domini clementia conseruati sunt.



LIBER SEPTIMUS.


 239-240. Olim [a 1Kb] pueri legimus: Nihil tam facile est, quin difficile fiat, quod inuitus facias. Fateor me explanationes in Ezechiel multo ante tempore promisisse, et occupatione de toto huc orbe uenientium, implere non posse: dum nulla hora, nullumque momentum est, in quo non fratrum occurramus turbis, et monasterii solitudinem, hospitum frequentia commutamus: intantum ut aut claudendum sit nobis ostium, aut Scripturarum, per quas aperiende sunt fores, studia relinquenda. Itaque lucratiuis, immo furtiuis noctium horis, que hyeme propinquante, longiores esse ceperunt, hec ad lucernulam qualiacumque sunt dictare conamur, et estuantis animi tedium interpretatione digerere. Nec iactamus, ut quidam forsitan suspicantur, fratrum  susceptionem, sed morarum causas simpliciter confitemur: presertim cum Occidentalium fuga, et sanctorum locorum constipatio, nuditate atque uulneribus indigentium, rabiem preferat Barbarorum. [b 1Kb] Quod absque lacrymis et gemitu uidere non possumus, illam quondam potentiam et [c 1Kb] ignorationem diuitiarum ad tantam inopiam peruenisse, ut tecto et cibo, et uestimento indigeat; et tamen nequaquam duri quorumdam [d 1Kb] atque crudeles animi molliuntur, dum pannulos eorum et sarcinulas discutiunt, aurum in captiuitate querentes. Accedit ad hanc dictandi difficultatem, quod caligantibus oculis senectute, et aliquid sustinentibus beati Isaac , ad nocturnum lumen nequaquam ualeamus Hebreorum uolumina relegere, que etiam ad solis dieique  fulgorem, litterarum nobis paruitate cecantur. Sed et Grecorum commentarios, fratrum tantum uoce cognoscimus. Nullique dubium, quod alienis dentibus commoliti cibi, uescentibus nauseam faciant. Unde obsecro te, filia Eustochium, ut ista que notariorum stylo cudimus, et ad que emendanda spatium uix habemus, id est, septimum incipias, 241 et ut ante iam dixi, si librorum breuitas uel longitudo inter se fuerint inequales, uisionum, immo breuitati imputes ac longitudini, dum et iuncta nolumus separare, et dissonantia in unam coarctare congeriem.

 Et factus est sermo Domini ad me, dicens: Fili hominis, pone faciem tuam contra uiam  Austri, et stilla ad Africum, et propheta ad saltum agri meridiani. Et dices saltui meridiano: Audi uerbum Domini: hec dicit Dominus Deus: Ecce ego succendam in te ignem, et comburam in te omne lignum uiride, et omne lignum aridum: non exstinguetur flamma succensionis, et comburetur in ea omnis facies ab Austro usque ad Aquilonem. Et uidebit uniuersa caro quia ego Dominus succendi eam, nec exstinguetur. Et dixi, ah, ah, ah, Domine Deus: ipsi dicunt de me: Numquid non per parabolas loquitur iste? LXX: Et factus est sermo Domini ad me, dicens: Fili hominis, obfirma faciem tuam super Theman, et respice ad Darom, uaticinare super saltum ducem Mageb, et dices saltui Nageb: Audi sermonem Domini, hec dicit Dominus: Ecce ego succendam in te ignem, et deuorabit  in te omne lignum uiride, et lignum aridum. Non extinguetur flamma succensa, et ardebit in ea omnis facies a meridie usque ad Aquilonem: et cognoscet omnis caro quia ego Dominus succendi illam: non exstinguetur. Et dixi: Nequaquam, Domine, Domine: ipsi dicunt ad me: Nonne parabola est que dicitur hec? Quid significet pone, uel obfirma faciem tuam, supra plenius diximus. Obfirmatione enim uultus opus est, et frontis duritia, ut que imperantur Prophete, loquatur intrepidus, maxime cum ad totam populi multitudinem tristia nuntiata sint. Theman autem et Darom et Nageb; et rursum Nageb, pro quo LXX interpretati sunt, quid sonent in Hebreo, expressit nostra translatio. Quodque dixere, ducem Nageb, melius habet in Hebreo agri, uel regionis  meridiane. Non enim SARE , ut putauerunt LXX, quod uerbum ducem et principem sonat, sed SADE scriptum est, quod proprie agrum, regionemque signat, et propter DALETH et RES litterarum similitudinem, error inoleuit. Loquitur autem sermo diuinus per metaphoram saltus contra Ierusalem, que bestiarum, 242 et ferocium hominum habitatio est: quod succendat eam [Al. eum], omniaque ligna illius concrementur: nequaquam arbores uocans que fructibus indigebant, sed ligna quasi incendio preparata. Primumque comburit in eo lignum uiride, secundum quod in hoc eodem Propheta legimus: Et a sanctis meis incipite; et postea aridum, quod nichil in se poterat habere uitale: sanctos uidelicet simul et peccatores, ut alii captiuitatis mala, morte effugiant;  alii suppliciis tradantur eternis. Quodque infert: Ab Austro usque ad Aquilonem, hoc indicat, ab Ierusalem usque ad Babylonem: ut omne iter pergentium in captiuitatem, gladio, fame, pestilentia ruentium compleatur. His enim qui in Babylone sunt, Ierusalem ad Austrum sita est; quomodo e contrario olla in Ieremia que significat Ierusalem, a facie Aquilonis, id est, Babylonis succenditur . Et pulchre in principio: stilla, inquit, ad Africum; ut non tota Dei ira uideatur effusa, sed stilla quedam et pars. Sin autem stilla tante seuitie est: quid in totis imbribus estimandum est: Ut omnis caro, que uisura est salutare Dei, per siluarum incendium et flammam, que nullius exstinguitur auxilio, cognoscat quod ipse sit Dominus.  Quod intelligens Propheta respondit, ah, ah, ah, Domine Deus: uel ut Septuaginta transtulerunt, nequaquam, Domine, Domine. Et infert: Et ipsi dicunt ad me: Numquid non per parabolas loquitur iste? uel parabola est ista que dicitur? Et est sensus: Planius loquere, non intelligimus per parabolam quid loquaris: aperto sermone Dei nobis pande sententiam. Potest autem tropologice Theman et Nageb et Darom, [a 1Kb] Aegyptus intelligi: legimus enim in Daniel crebro Austrum pro Aegypto accipi , Aegyptus autem refertur ad mundi istius angustias. Prophetat igitur Ezechiel que mundo uentura sint mala, quem saltum uocat, pomiferas arbores non habentem, sed habitaculum bestiarum. De quo et in uigesimo 243 octauo psalmo dicitur: uox Domini perficientis  ceruos, et reuelabit condensa siluarum . Iste sunt silue, et saltus, qui plus deuorauerunt in prelio de exercitu Abessalon, quam interfecit gladius . Succenditurque in saltibus primum lignum uiride, et sic aridum, hi qui uiuunt in malo, et hi qui iustitie mortui sunt. Quodque dicitur: Et comburetur in ea omnis facies ab Austro usque ad Aquilonem, hoc dicit: Ab his qui feruente spiritu uidebantur, usque ad eos qui crescente iniquitate, et refrigerata caritate multorum, calorem pristinum perdiderunt; ita ut omnis caro perspiciat flammam Domini non exstingui. Precaturque propheta ne fiat quod Dominus comminatus est: hoc est, ne succendatur saltus, et ligna omnia concrementur; ut aut adhuc accipiant locum penitentie,  aut sibi non imponatur necessitas tristia nuntiandi: presertim cum populus ea non intelligat, et obscuritate dictorum, magis ad insaniam prouocetur.

 Et factus est sermo Domini ad me, dicens: Fili hominis, pone faciem tuam ad Ierusalem, et stilla ad sanctuaria, et propheta contra humum Isrel, et dices terre Isrel: Hec dicit Dominus Deus: Ecce ego ad te, et eiiciam gladium meum de uagina sua, et occidam in te iustum et impium. Pro eo autem quod occidi in te iustum et impium: idcirco egredietur gladius meus de uagina sua ad omnem carnem, ab Austro usque ad Aquilonem. Et sciet  [uulg. Ut scias] omnis caro, quia ego Dominus eduxi gladium meum [Al. abest meum] de uagina sua irreuocabilem. LXX: Et factus est sermo Domini ad me, dicens: Idcirco uaticinare, fili hominis: et obfirma faciem tuam contra Ierusalem, et aspice ad sancta eorum, et propheta super terram Isrel, et dices ad terram Isrel: Hec dicit Dominus Deus: Ecce ego ad te, et educam gladium meum de uagina sua, et interficiam ex te iniquum et iniustum. Sic egredietur gladius meus de uagina sua super omnem carnem a Meridie usque ad Aquilonem, et cognoscet omnis caro quia ego Dominus eduxi gladium meum de uagina sua: non reuertetur ultra. Quia supra dixerat: Ipsi dicunt de me, numquid non per parabolas loquitur iste? et apertam populus flagitabat sententiam: idcirco id  quod Dominus per metaphoram siue parabolam, et ut alii uertere, prouerbium, 244 est locutus, nunc manifestius loquitur, saltus Nageb et Darom et Theman esse Ierusalem, et templum illius, sancta sanctorum, et omnem terram Iudee; flammamque que combustura sit saltum, intelligi gladium deuorantem, qui eductus sit de uagina sua, ut interficiat iustum et impium. Hoc est enim lignum uiride et lignum aridum. Unde et Dominus: Si in ligno, ait, uiridi tanta faciunt: in sicco quid facient ? Pro quo, nescio quid uolentes, LXX iniquum et iniustum interpretati sunt: quasi non idem utrumque significet. Quodque ibi dixerat: Et uidebit uniuersa caro, quia ego Dominus succendi eam, hoc est, siluam, siue flammam, nec exstinguetur, hinc aliis  uerbis loquitur: Ut sciat omnis caro, quia ego Dominus eduxi gladium meum de uagina sua irreuocabilem. uere enim contra Ierusalem non est flamma sopita, nec exstinctum incendium, nec reuocatus gladius, quia modicum tempus in medio, et Ierusalem cum templo suo, Babylonio igne succensa est.

 Et tu, fili hominis, ingemisce in contritione lumborum, et in amaritudinibus ingemisce coram eis. Cumque dixerint ad te: Quare tu gemis? dices: Pro auditu, quia uenit, et tabescet omne cor, et dissoluentur uniuerse manus, et infirmabitur omnis spiritus, et per cuncta genua fluent aque. Ecce uenit et fiet, ait Dominus [uulg. addit Deus]. LXX: Et tu, fili hominis, ingemisce in contritione lumborum tuorum, et in doloribus geme in conspectu eorum. Eritque  si dixerint ad te: Quare tu gemis? et dices: Propter nuntium, quia uenit, et comprehendetur pauore omne cor, et dissoluentur uniuerse manus, et exanimabitur omnis caro et omnis spiritus, et omnia femora polluentur humore. Ecce uenit et erit, dicit Dominus Deus. Primum dixerat: uaticinare, uel stilla ad Austrum, Africum et Meridiem, et ad saltum meridianum. Quod quia uidebatur obscurum, et dicta prophete populus nesciebat, secundo ponitur manifestius, saltum meridianum esse Ierusalem, et omnes infructuosas arbores ad quarum radices securis posita sit , intelligi habitatores eius: gladiumque interpretari  pro incendio. Tertio iubetur prophete, ut tacentibus illis nec interrogantibus, cur ista uaticinatus sit faciat per que interrogetur, et respondeat que Dominus locutus est. Ingemisce, 245 inquit, eiulare, non leui uoce, nec dolore moderato, sed in contritione lumborum, ut gemitus tuus ex imis uisceribus et amaritudine animi proferatur. Et hoc facies coram eis: ut cum te interrogauerint cur tanto gemitu conteraris, et quid tibi mali acciderit ut sic ingemiscas, tu eis meo sermone respondeas: Idcirco plango, et dolorem cordis mei dissimulare non ualeo, quia auditus qui semper meis auribus insonuerat, opere completur et uenit: imminens uidelicet Babylonii furentis exercitus. Qui cum uenerit et uallauerit Ierusalem, tunc tabescet omne cor, et dissoluentur  uniuerse manus: ut, occupante pauore mentes hominum, nullus audeat repugnare. Infirmabitur enim omnium bellatorum spiritus, et tanta cunctos occupabit trepidatio atque formido, ut, timore cogente, artus et uiscera dissoluantur, et uesica humorem tenere non ualeat: ita ut urina genua polluantur. Naturale est enim, ut timore cogente, uesica laxetur, et aduersus hominis uoluntatem humor defluat. Quod quidem et in morborum magnitudine accidere solet, ut postquam uires defecerint egrotantium, non solum genua, sed et lectuli polluantur. Ecce, inquit, uenit, quod sepe predixi, et opere completur ac fiet quod non ego, sed Dominus locutus est. Scio quemdam in contritione lumborum, et fluentibus aquis, multa testimonia replicasse, ut  prophete castitas impleretur, et amaritudo animi et dolor mentis internus, quod aque seminum genua polluant. Sed hec expositio ad presentem non pertinet locum.

 Et factus est sermo Domini ad me, dicens: Fili hominis, propheta, et dices: Hec dicit Dominus Deus, loquere: Gladius, gladius exacutus est et limatus, ut cedat uictimas, exacutus est, et ut splendeat, limatus est: qui moues sceptrum filii mei, succidisti omne lignum. Et dedi eum ad leuigandum, ut teneatur manu: iste exacutus est gladius, et iste limatus est, ut sit in manu interficientis. Clama et ulula, fili hominis, quia hic factus est in populo meo, hic in cunctis ducibus Isrel.  Qui fugerant, gladio traditi sunt cum populo meo: idcirco plaude super femur, quia probatus est, et hoc cum sceptrum subuerterit, et non erit, dicit Dominus Deus. Tu ergo, fili hominis, 246 propheta, et percute manu ad manum, et duplicetur gladius ac triplicetur gladius interfectorum. Hic est gladius occisionis magne, qui obstupescere eos facit, et corde tabescere, et multiplicat ruinas. In omnibus portis eorum dedi conturbationem gladii acuti et limati ad fulgendum: amicti ad cedem. Exacuere, uade ad dexteram siue ad sinistram, quocumque faciei tue est appetitus. Quin et ego plaudam manu ad manum, et implebo indignationem meam, ego Dominus locutus sum. Multum est si utramque ponam editionem, et librorum extenditur longitudo:  maxime ubi aut nulla aut parua distantia est. Ponam igitur nonnulla que discrepant. Pro eo quod nos diximus: Qui moues sceptrum filii mei, succidisti omne lignum, illi transtulerunt: Interfice, contemne, repelle omne lignum. Rursum ubi nos diximus: Qui fugerant, gladio traditi sunt, et illi et alii transtulerunt: Hospites mei, siue habitatores. Et ubi nos diximus: Plaude super femur, illi posuerunt: Percute manu. Et ubi transtulimus: Et hoc cum sceptrum subuerterit, illorum habet editio: Tribus repulsa est. Loquitur autem ad gladium Nabuchodonosor, ut ueniat contra Ierusalem, ut exacuatur atque limetur, multos enim esse cedendos; et ad ipsum apostropham facit. Tu es qui moues atque subuertis sceptrum filii mei, imperium uidelicet populi Isrel,  et omne lignum succidis, uniuersam populi multitudinem. Dedi, inquit, istum gladium, ut teneatur manu Nabuchodonosor; et sit in manu uiri robustissimi. Unde, o propheta, clama et ulula, et mala instantia uocis lamentatione testare. Hic gladius nulli pepercit, nec aliquem imminentium malorum reliquit expertem. Factus est in populo, factus est in ducibus Isrel, factus in hospitibus meis ac sacerdotibus, qui habitabant in templo meo. Idcirco percute femur, siue manum, et habitum plangentis assume. Hic enim gladius probatus est mihi, et hoc cum sceptrum meum regnumque subuerterit, quod ultra non erit, et in Sedecia rege finietur. Iterum tibi, propheta, iubeo, ut qui femur percusseras pro stupore et miraculo, percutias et manus, ut non  solum semel, sed secundo ac tertio gladius ueniat ad interficiendum. Primo enim uenerat Nabuchodonosor, quando tulit Iechoniam: et secundo, quando regnabat 247 Ioacim: tertio, quando Sedecias. Et hic est gladius triplicatus, quando facta est magna occisio, et intantum multiplicauit ruinas, ut obstupescerent animo, et corde tabescerent, et in omnibus portis eorum daret conturbationem. Precipitur ergo illi, hoc est, gladio acuto et limato ad fulgendum, amictoque et expedito, et parato ad cedem, ut uadat siue ad dexteram uoluerit, siue ad sinistram. Quocumque, ait, faciei tue placuerit, audacter ingredere, me habens ducem, me adiutorem. Ego plaudam manu ad manum, ut seuientem te contra aduersarios meos, quasi fautor tuus et exhortator  instigem. Ne dubites, ne formides, et pati timeas quod passus est Sennacherib: ego Dominus sum locutus, mee minister es uoluntatis, meam comple sententiam . Possumus iuxta anagogen, gladium acutum paratumque ad cedem accipere diabolum, de quo ait Apostolus: Tradere huiuscemodi Satane in interitum carnis, ut spiritus saluus fiat . Et in alio loco: Hymeneus et Alexander: quos tradidi Satane, ut discant non blasphemare . Et in Psalmis scriptum est: Misit furorem, et iram, et angustiam, immissionem per angelos pessimos . Hunc quidam putant gladium et in manu fuisse angeli, quando sub Dauid percutiebatur Ierusalem .  Alii autem et de illo dici gladio suspicantur, de quo in Euangelio scriptum est: Non ueni pacem mittere super terram, sed gladium ; et diuidere inter se omnem consanguinitatis affectum, ut mali corruant, et sancti resurgant. Sed hoc impium est credere de gladio Saluatoris, et non potius de diabolo, qui Domini in Ecclesia sceptra subuertit, qui interficit cunctos in populo, et duces, et hospites Dei: et tunc a Domino comprobatur, quando Iudam proditorem et similes eius subuerterit . Qui postquam comedit buccellam, intrauit in illum Satanas. Duplicaturque et triplicatur gladius interfectorum, ut soluatur peccatum Ierusalem, quia suscepit de manu Domini duplicia peccata sua. Gaudet autem Dominus et exsultat, et hortator est  gladii seuientis, ut uadat siue ad dexteram, siue ad sinistram, et quocumque eum faciei sue tulerit appetitus, ut interfectis malis, remaneant boni, et impleatur illud quod scriptum 248 est: Quid paleis ad frumentum? dicit Dominus .

 Et factus est sermo Domini ad me, dicens: Et tu, fili hominis, pone tibi duas uias, et [uulg. ut] ueniat gladius regis Babylonis. De terra una egredientur ambo [uulg. ambe], et manu capiet coniecturam: in capite uie ciuitatis coniiciet. uiam pones, ut ueniat gladius ad Rabbath filiorum Ammon, et ad Iudam, et ad Ierusalem [uulg. in Ierusalem] munitissimam. Stetit enim rex Babylonis in biuio, in capite duarum uiarum diuinationem querens, commiscens  sagittas. Interrogauit idola, exta consuluit. Ad dexteram eius facta est diuinatio super Ierusalem, ut ponat arietes, ut aperiat os in cede, ut eleuet uocem in ululatu, ut ponat arietes contra portas, ut comportet aggerem, ut edificet munitiones. Eritque quasi consulens frustra oraculum in oculis eorum, et sabbatorum otium imitans, ipse autem recordabitur iniquitatis ad capiendum. Idcirco hec dicit Dominus Deus: Pro eo quod in memoriam reuocastis iniquitates uestras [uulg. recordati estis iniquitatis uestre], et reuelastis preuaricationes uestras, et apparuerunt peccata uestra in omnibus cogitationibus uestris; pro eo, inquam, quod in memoriam reuocastis [uulg. recordati estis], manu capiemini. Scio me in hoc loco iuxta Septuaginta interpretes, cuiusdam multiplicem legisse expositionem,  Rabbath filiorum Ammon, referentis ad gentium populum: Iudam uero et Ierusalem ad eos qui sub Christi nomine congregantur, et factis dent nominis dignitatem, regemque confusionis diabolum stare in omni uiarum capite, et insidiari in occulto; implerique illum uersiculum: Iuxta semitam scandalum posuerunt mihi ; et stare eum in biuio, uel eos qui sui sunt tenere cupientem, uel nouum sibi acquirere seruitium; et ad dexteram semper pergere, ad eos scilicet qui in dextera parte sunt positi, ut expugnet eos, ut exsultet in cede, ut arietibus et congestione operum terrenorum capiat miseram  Ierusalem; et primo quidem, ut uideatur ei nichil agere, et frustra conari. Illo uero recordante iniquitates eorum, qui in Ecclesia commorantur, immo malis operibus reducunt aduersarias potestates in memoriam scelerum pristinorum, patefiunt omnia peccata populi et cogitationes eorum, et idcirco capiuntur, quia nouis uetera delicta cumularunt. Hec alius dixerit, nobis cepte historie ueritas 249 persequenda est. Cum, inquit, dixisset mihi sermo diuinus: Propheta, fili hominis, et loquere ad gladium et dic: Gladius, gladius, et cetera que prophetia gladii continentur; secundo factus est ad me sermo Domini, dicens: uis, fili hominis, scire quis iste sit gladius, et apertius personam discere gladii seuientis? Ausculta que dico: pone duas  uias, ut per illas gladius ueniat regis Babylonis, qui egredietur quidem uno itinere Chaldeorum, sed cum uenerit per desertum et solitudinem ad biuium terre Arabie, que appellatur filiorum Ammon, quarum una uia Ierusalem ducit ad dexteram partem, sinistra uero ad Rabbath filiorum Ammon, que est ciuitas metropolis, et hodie Philadelphia nominatur: memor, inquit, internecionis que accidit regi Assyrio quando centum octoginta quinque millia, una nocte sunt cesa, formidabit ad partem dexteram declinare, et ire contra munitissimam Ierusalem; sed stabit in ipso compito, et ritu gentis sue oraculum consulet, ut mittat sagittas suas in pharetram, et commisceat eas inscriptas, siue signatas nominibus singulorum, ut uideat cuius sagitta  exeat, et quam prius ciuitatem debeat oppugnare. Hanc autem Greci , siue nominant. Interrogauit igitur idola; exta consuluit. Ad dexteram facta est diuinatio eius, ut pergeret contra Ierusalem, et oppugnaret eam, aggeres comportaret, arietes poneret, edificaret munitiones, urbemque concluderet, et in cede aperiret os suum, et fremitum exsultantis et ululantis exercitus concitaret. Hoc, inquit, faciens, uidebitur habitatoribus Ierusalem oraculum frustra consulere; et quasi sabbatorum otium [a 1Kb] terere, ludere uidelicet, et nichil operis perpetrare. Rex autem Babylonis, non in sua fortitudine, sed in iniquitate populi confisurus est, qua eos scit offendisse Deum, et peccata patrum nouis cumulasse [Al. cumulare]  delictis, et preuaricationes eorum omnibus patuisse; et idcirco non dubitabit de uictoria, quia confidet de iniquitate Ierusalem. Hec iuxta Hebraicum, a quo Septuaginta non tam sensu quam uerbis in plerisque discordant.

 250 Tu autem, profane, impie dux Isrel, cuius uenit dies in tempore iniquitatis prefinita. Hec dicit Dominus Deus: Aufer cidarim: tolle coronam. Nonne hec est que humilem subleuauit, et sublimem humiliauit? Iniquitatem, iniquitatem, iniquitatem ponam eam: et hoc non [b 1Kb] fiet donec ueniat [uulg. ueniret] cuius est iudicium, et tradam ei.  LXX: Et tu, profane, inique dux Isrel, cuius uenit dies, in tempore iniquitatis finis. Hec dicit Dominus Deus: Abstulisti cidarim, et posuisti coronam. Hec non erit similis. Humiliasti excelsum, et subleuasti humilem. Iniquitatem, iniquitatem ponam eam: nec hec talis erit, donec ueniat cui debetur: et dabo ei. Symmachus hunc locum ita interpretatus est: Tu autem, profane, inique dux Isrel, cuius uenit dies in tempore iniquitatis constitutus: Hec dicit Dominus Deus: Abstulit cidarim, et tulit coronam: neque hoc neque illud: humilem subleuabit, et sublimem humiliabit. Iniquitatem, iniquitatem, iniquitatem faciam illud. Et hoc non fuit iste, cuius iudicium est, quem daturus sum. Post urbis Ierusalem subuersionem et captiuitatem populi, ad ducem Isrel sermo dirigitur,  quem nemini dubium est significari Sedeciam, in quo regum Isrel de stirpe Dauid imperium finitum est. uenit, inquit, tibi dies, que longo tempore prefinita est in te, et propter te sacerdotium et regnum interiit populi Iudeorum. Cidaris enim insigne pontificis est: corona, hoc est, diadema, regis indicium. Nonne hec est cidaris, et hec corona que nichil fecit iudicio; sed ad imitationem regis Babylonii, quos uolebat exaltabat, et quos uolebat humiliabat? Propterea non semel, nec iuxta Septuaginta bis, sed tertio iniquitatem ponam tibi in perpetuum, que non statim tibi reputata est, sed donec ueniat Christus, cuius est iudicium, et tradat ei Pater regnum et sacerdotium, uel Ecclesiam de gentibus congregatam: Non enim iudicat Pater  quemquam; sed omne iudicium dedit Filio . Et in alio loco: Deus, ait, iudicium tuum regi da, et iustitiam tuam filio regis . Iste est cui repositum est imperium, et sacerdotium sempiternum, de quo loquebatur et Iacob: Non deficiet princeps ex Iuda, neque dux de 251 femoribus eius, donec ueniat cui repositum est: et ipse erit exspectatio gentium . In eo loco ubi nos interpretati sumus: Nonne hec est, pulchre transtulit Symmachus, neque hoc, neque illud. Quia enim dixerat: Aufer cidarim, tolle coronam, subiunxit, neque hoc neque illud, id est, regnum cessabit, et sacerdotium. Unde qui postea usque ad aduentum Christi reges fuerunt pariter et sacerdotes, quorum unus Hyrcanus pontifex diadema capiti suo imposuit,  frustra sibi et hoc et illud uoluit uindicare, cum regnum ei non deberetur post Sedeciam, sed illi cui repositum erat, et qui fuit exspectatio gentium, de quibus loquitur et Malachias: uos, sacerdotes, qui contaminatis nomen meum . Et post paululum: Non est uoluntas mea in uobis, et uictimas non suscipiam de manibus uestris. Ab ortu enim solis usque ad occasum, magnum est nomen meum in gentibus: et in omni loco sacrificatur et offertur nomini meo oblatio munda. Que munda oblatio, sine sanguine hircorum, arietum, atque taurorum , in Christi completur aduentu, quando uenit desideratus gentibus, et ortus est sol iustitie, in cuius pennis est sanitas .

  Et tu, fili hominis, propheta, et dic: Hec dicit Dominus Deus ad filios Ammon, et ad opprobrium eorum. Et dices: Mucro, mucro, euagina te ad occidendum: lima te ut interficias et fulgeas. Cum tibi uiderentur uana, et diuinarentur mendacia, ut dareris super colla uulneratorum impiorum, quorum uenit dies in tempore iniquitatis prefinita. Reuertere ad uaginam tuam, in locum in quo creatus es: in terra natiuitatis tue iudicabo te. Et effundam super te indignationem meam, in igne furoris mei sufflabo in te: daboque te in manibus hominum stultorum, et fabricantium corruptionem [uulg. interitum]. Ignis eris cibus; sanguis tuus erit in medio terre: obliuioni traderis, quia ego Dominus locutus sum. Gladium regis Babylonis stetisse in capite duarum  uiarum, in compito dextere et sinistre, quarum altera ducebat Ierusalem; altera ad Rabbath filiorum Ammon, et exisse sortem, ut pergeret prius contra Ierusalem, supra legimus. Qua expugnata et capta, regnum quoque et sacerdotium eius in eternum perisse prenuntiat. Residuum erat filiis Ammon, et ipse diuisionis ordo poscebat, quid de sinistra uia factum esset. 252 Unde imperatur prophete, ut loquatur ad filios Ammon, et ad opprobrium eorum, quod et ipsi capiendi sint, et ad eumdem gladium sermonem dirigit: O mucro, mucro, qui paratus es ad cedem, qui limatus, ut fulgeas et interficias: licet tibi idola responderint, et uanum sit omne quod a demonibus respondetur, ut uidelicet uulneratorum ceruicibus immineres, et per te compleretur  quod multo Dominus tempore fuerat comminatus; tamen expleto opere tuo, quod egisti contra filios Ammon, reuertere ad uaginam tuam, id est, in Babylonem, ad locum in quo factus es et creatus: ut in terra natiuitatis tue iudicem te, et effundam super te indignationem meam, et Medorum atque Persarum uirtute capiaris. Quod plenius in Isaie uolumine dicitur, in uisione contra Babylonem: Ecce ego suscitabo super eos Medos. Et post paululum: Et erit Babylon illa gloriosa in regnis, inclyta in superbia Chaldeorum, sicut subuertit Deus Sodomam et Gomorrham: non habitabitur usque in finem . Et quia semel sub persona gladii de rege, immo regno Babylonis loquebatur, seruat . In igne, inquit, furoris mei sufflabo in te;  ut faciam te igne consumi, et tradam te in manibus hominum stultorum et imperitorum, qui artem non habent cudendi gladios et acuendi; ut nequaquam ultra acuaris, limeris, et fulgeas ad occidendum; sed sis ignis cibus, sanguisque tuus, quem fudisti cunctis spectantibus, in te potius redundet; et tradaris eterne obliuioni, et pereas in perpetuum, quia ego Dominus locutus sum, cuius dixisse, fecisse est.

 Et factum est uerbum Domini ad me, dicens: Et tu, fili hominis, nonne iudicas [Bis est in uulg. nonne iudicas] ciuitatem sanguinum, et ostendis ei omnes abominationes suas? Et dices: Hec dicit Dominus Deus: Ciuitas effundens  sanguinem in medio sui, ut ueniat tempus eius, et que fecit idola contra semetipsam, ut pollueretur. In sanguine tuo qui a te effusus est, deliquisti, et in idolis tuis que fecisti, polluta es, et appropinquare fecisti dies tuos, et adduxisti tempus annorum tuorum: propterea dedi te opprobrium gentibus, et irrisionem uniuersis terris. Que iuxta sunt, et que procul a te, triumphabunt de te , sordida nobilis, grandis interitu. Ecce principes Isrel, singuli in 253 brachio suo fuerunt in te ad effundendum sanguinem. Patrem et matrem contumeliis affecerunt in te . Aduenam calumniati sunt in medio tui. Pupillum et uiduam contristauerunt  apud te: sanctuaria mea spreuistis [uulg. spreuisti et polluisti], sabbata mea  polluistis. uiri detractores  fuerunt in te ad effundendum sanguinem, et super montes comederunt in te. Scelus (siue ut significantius in Hebreo habet ZEMMA  operati sunt in medio tui. uerecundiora patris discooperuerunt in te, et immunditiam menstruate humiliauerunt in te, et unusquisque in uxorem proximi sui operatus est abominationem, et socer nurum suam polluit nefarie. Frater sororem suam, filiam patris sui, oppressit  in te. Munera acceperunt apud te, ad effundendum sanguinem. Usuram et superabundantiam accepisti, et auare proximos tuos calumniata es ; meique oblita es, ait Dominus Deus. Ecce complosi manus meas super auaritiam tuam quam fecisti,  et super sanguinem qui effusus est in medio tui. Numquid sustinebit cor tuum, aut preualebunt manus tue in diebus quos ego faciam tibi? Ego Dominus locutus sum, et faciam. Et [a 12Kb] disperdam te in nationes, et uentilabo te in terras, et deficere faciam immunditiam tuam a te, et possidebo te in conspectu gentium : et scies quia ego Dominus. Et tu, ait, fili hominis , iudica ciuitatem sanguinum, et ostende illi omnes abominationes suas, ut sciat se imminentem captiuitatem merito sustinere, et in multis sanguinibus adduxisse tempus ruine sue. Primum omnium scelerum, pro Deo idola uenerata es; et  adorasti opera manuum tuarum, et appropinquare fecisti tempus annorum tuorum, quod multo tempore dicebatur, et differebatur, ut ageres penitentiam. Tu autem secundum impenitens cor tuum, thesaurizas tibi iram in die ire . Idcirco dedi te opprobrium gentibus, et illusionem uniuersis terris, que in circuitu tuo sunt, 254 tam iuxta, quam procul: que triumphabunt de te, siue illudent tibi. Sordida, nobilis, grandis interitu. Sordida, quia munda esse desisti. Nobilis in malo, que quondam in bono cunctas urbes nobilitate superabas. Grandis interitu: ut quanto sublimior eras, tanto fortius  rueres. Et interim, ut cetera pretermittam, pauca numerabo que in te fuerint. Principes tui non iustitia, sed roboris et brachii fortitudine iudicantes, fuderunt in te innoxium sanguinem. Alii patrem et matrem contumeliis affecerunt, siue maledixerunt parentibus, Scriptura dicente: Qui maledixerit patri et matri, morte moriatur . Aduenam et peregrinum oppresserunt in medio tui: quasi non illis sufficeret pro omni angustia peregrinatio et exsilium patrie. Pupillum et uiduam contristauerunt, siue oppresserunt apud te: ut quorum omne predium est in legum iustitia, non solum contristarentur, sed opprimerentur a te. Sanctuaria mea, siue sancta contempsistis, et sabbata mea polluistis: ut non discerneretis inter sanctum et pollutum, inter  decretum religioni diem, otiumque sabbati ad culturam Dei, et ceteros dies, quibus operari et seruire carnis necessitatibus lege permissum est. uiri detractores, siue iuxta Symmachum et Theodotionem, dolosi, quod in Hebreo dicitur RACHIL , et homicide erant in te, ut blasphemarent Deum, siue cuncta dolo agerent, aut uiolentia. Et comederunt in montibus alta sapientes, et eleuati contra Deum superbia, scelus, siue incestum, operati sunt in medio tui: ut quod in angulis quoque et secreto raro fit, quando a malis conscientie hominum deuitantur, hoc tu in propatulo feceris. Quid sit autem incestus, sequens sermo significat: uerecundiora patris nudauerunt in te, nouerce contra fas et licitum copulati, et immunditiam menstruate humiliauerunt in  te, non parcentes nature, nec inducias dantes turpitudini, et ad uxorem proximi sui adhinnientes. Quodque hoc sceleratius est, socer exarsit in nurum, et frater sororis iura nesciuit: ut non uterinam, sed de eodem patre uiolaret sororem. Acceperunt munera; ut innocentem 255 sanguinem funderent. Necessitatem pauperum uerterunt in lucrum, ut usuram acciperent, et superabundantiam; et propter auaritiam amicos calumniati sunt. Hoc autem, inquit, fecisti, o Ierusalem, quia mei oblita es. Memoria enim Dei excludit cuncta flagitia. Unde habitum Domini irascentis assumpsi, et complosi manus meas contra auaritiam tuam, et contra sanguinem qui effusus est in medio tui; ut intelligas, et mente cognoscas, utrum uel animo, uel manibus possis  meam iracundiam sustinere. Ego enim Dominus locutus sum, et ego faciam: et postquam capta fueris, Ierusalem, dispergam te in nationes, et uentilem in erem, quasi inutiles paleas huc illucque rapiendas: tanteque clementie sum, ut seuitia mea uertatur in misericordiam. Omnia enim faciam, ut deficiat immunditia tua a te, et recipias pristinam puritatem. Quam cum receperis, possidebo te in conspectu omnium gentium: ut cum a me possessa fueris, tunc intelligas quod ipse sim Dominus. Sin autem interpretationem Symmachi et Theodotionis sequimur, quorum alter ait: Et uulnerabo te, siue  confodiam: alter: Contaminabo te in conspectu gentium, ad malam partem cuncta referenda sunt: quamquam illud huic sensui contrarium sit, quod supra dicitur: Et deficere faciam immunditiam tuam a te. Defectio enim immunditie, restitutio puritatis est. Utramque editionem pariter disserui, ut librorum magnitudinem declinarem.

 Et factum est uerbum Domini ad me dicens: Fili hominis, uersa est mihi domus Isrel in scoriam. Omnes isti, es, et stannum, et ferrum, et plumbum in medio fornacis: scoria argenti facti sunt. Propterea hec dicit Dominus Deus: Eo quod uersi estis omnes in scoriam: idcirco ecce ego congregabo uos in medio Ierusalem congregatione argenti, et eris, et ferri, et stanni, et plumbi in medium fornacis, ut  succendam in ea ignem ad conflandum. Sic congregabo in furore meo, et in ira mea, et requiescam, et conflabo uos, [a 1Kb] et succendam uos in igne furoris mei, et conflabimini in medio eius ut conflatur argentum in medio fornacis: sic eritis in medio eius, et scietis quia 256 ego Dominus [uulg. addit cum] effuderim indignationem meam super uos. uerbum Hebraicum SIG , [b 1Kb] Symmachus scoriam, Aquile prima editio et , quod utrumque acinum uinacii significat, interpretati sunt. Secunda autem eius translatio, et Septuaginta uertere, commixtionem. Porro scoria, sordes et purgamenta metallorum sonat; ut consequenter captiuitate uicina, immo iam imminente urbis excidio, ignis adhibeatur: ut sub translatione conflationis, purum argentum remaneat,  quod ere, stanno, ferro, plumboque mixtum fuerat atque uiolatum: quorum tria, es, stannum, et plumbum, fusilis materie sunt, et igni soluuntur. Ferrum uero inter incudem et malleum mollescit atque tenuatur, et diuersas accipit formas, prout uoluntas artificis fuerit. Sicut igitur argentum quod supradicta metalla uiolarunt, in fornacem mittitur, ut ablatis sordibus, et adulterinis materiis, purum remaneat: ita, inquit, congregabo uos in medium Ierusalem, et Babylonia obsidione circumdabo, ut succendam in uobis ignem ad conflandum. Quodque ibi facit flammarum ardor immensus, hic fames et pestilentia faciet: ut postquam congregauero uos, atque succendero in igne furoris, tunc requiescam, et contemptus dolorem, penarum uestrarum ultione  compescam. Et hoc totum faciam, ut postquam effudero indignationem meam super uos, finis uestri cruciatus, mei notitia sit: et sciatis quod ego sim Dominus iudex omnium et retributor. Quod autem dicatur esse conflator, et in multis quidem aliis locis, sed maxime in Malachia, et Isaia legimus, quorum alter: Ecce, inquit, Dominus egreditur quasi ignis conflatorii et sicut herba lauantium, et sedebit conflans [c 1Kb] quasi aurum et argentum, et conflabit filios Leui . Alter: Et lauabit Dominus sordes  filiorum et filiarum Sion, et sanguinem mundabit de medio eorum, spiritu iudicii, et spiritu combustionis . Et puto illud sonare, quod in Psalmis dicitur: Proba me, Domine, et tenta me . Post quod infertur: Ure renes meos et cor meum: ut uniuersa lumborum noxii in me humoris pituita scelera sua, et uelamen quod positum 257 est siccetur. Quod de Ierusalem intelleximus, intelligamus de animarum statu, que pure a Deo condite sunt: aurumque in sensu atque sapientia, et argentum in sermone atque eloquio susceperunt, ut quod mente conceperint, uerbis explicent. De argento legimus: Eloquia Domini, eloquia casta: argentum igne examinatum, probatum terre, purgatum septuplum . De auro similiter et argento,  sexagesimus septimus continet psalmus, in quo scriptum est: Si dormiatis inter medios cleros penne columbe deargentate, et posteriora, siue interiora dorsi eius in uirore, aut pallore auri . Omnis enim gloria filie regis intrinsecus , que loquitur in Cantico Canticorum: Introduxit me rex in cubiculum suum . Qui inter duo dormierit et requieuerit Testamenta, statim assumit pennas columbe deargentatas, aurique in cordis thesauro fulgore irradiabit. Ad hunc sensum reor et illa esse referenda, quod peccatoribus et qui meruerunt offensam Dei, celum eneum, terra sit ferrea, et maxime terra Aegypti, de qua educit Dominus Isrel, quasi de fornace ferrea. In Zacaria quoque iniquitas sedet super talentum plumbi . Et in Exodi cantico dicitur: Demersi sunt quasi plumbum in aqua uiolentissima . Graui enim peccatorum pondere premebantur, et loqui poterant: Quasi onus graue grauate sunt super me . Quomodo autem auri speciem adulterina eris similitudo mentitur, sic argenti candorem stannum simulat, quod simplex et rusticus non facile dignoscit. Et sepe accidit, ut aurum et argentum heretica prauitate commixtum, igne Spiritus sancti et Domini iudicio separetur, et purum aurum remaneat et argentum, de quo propheta dicit: Dedi eis argentum et aurum; ipsi autem fecerunt ex eis Baal . Cui simile est: Eduxi eos in argento et auro, et non erat in tribubus eorum infirmus : finisque penarum omnium sit, nosse quod  ipse sit Dominus. Lapidem stanneum, siue massam stanneam, et in Zacaria legimus : que quid significet, suo loco interpretati sumus.

 Et factum est uerbum Domini ad me, dicens: Fili hominis, dic ei: Tu es terra immunda, et non compluta in die furoris. Coniuratio prophetarum in medio eius, sicut leo rugiens rapiensque predam: animas deuorauerunt, opes et pretium acceperunt, uiduas eius multiplicauerunt in 258 medio illius. Sacerdotes eius contempserunt legem meam, et polluerunt  sanctuaria mea. Inter sanctum et profanum non habuere distantiam, et inter pollutum et mundum non intellexerunt, et a sabbatis meis auerterunt oculos suos, et coinquinabar in medio eorum. Principes eius in medio illius quasi lupi rapientes predam ad effundendum sanguinem, et perdendas animas, et auare ad sectanda lucra. Prophete autem eius linebant eos absque temperamento, uidentes uana, et diuinantes eis mendacium, dicentes: Hec dicit Dominus Deus, cum Dominus non sit locutus. Populum terre calumniabantur calumnia [uulg. Populi, et calumniam], et rapiebant uiolenter: egenum et pauperem affligebant, et aduenam opprimebant calumnia absque iudicio. Et quesiui de eis uirum, qui interponeret maceriam, et staret oppositum contra me pro terra, ne dissiparem eam, et non inueni. Et  effudi super eos indignationem meam, in igne ire mee consumpsi eos. uiam eorum in caput eorum reddidi, ait Dominus Deus. Poterat diligens auditor inquirere, que esset scoria que argenti uiolauerit puritatem, et ere, plumbo, stanno, ferroque miscuerit. Quod ibi igitur sub persona urbis, et fornacis expressum est, et huic sub specie terre, que non sit rigata, nec pluuiam susceperit, predicatur. Pluuias illas debemus intelligere, de quibus scriptum est: Mandabo nubibus ne pluant super eam imbrem : quem exspectamus, quando datur nobis pluuia temporanea et serotina, de qua scriptum est: Pluuiam uoluntariam segregabis, Deus, hereditati tue . Dies autem furoris est, quem sibi unusquisque conciliat multitudine peccatorum. Scire cupimus  que sit urbis scoria, qui terre durissime et plene ueprium sentiumque squalor. Coniuratio, inquit, Prophetarum, siue iuxta LXX, ducum in medio eius habentium similitudinem leonis, de quo scribit et Petrus: Aduersarius noster diabolus, quasi leo rugiens circuit . Qui leo omnesque eius socii non querunt corpora deuorare, sed animas, accipiuntque mercedes, et pecunia cuncta diiudicant. Quod in illo quidem tempore accidisse populo Iudeorum, nulli dubium est. Propter sacerdotes enim et principes et prophetas adduxit Dominus super eos malum. Sed in nostra Ierusalem hoc sepe conspicimus: qui iuxta Septuaginta deuorant animas in potentia, et 259 pretium accipiunt, ut multas uiduas faciant, que sponsum Dominum perdiderunt.  Horum autem prophetarum factio est, et coniuratio, ut inuicem sui fautores sint, et omnia turpis lucri gratia faciant. Sacerdotes qui presules templi esse deberent, et ex quorum ore notitia Legis inquiritur, uiolant sanctuaria, nullamque inter sanctum et profanum, nisi pecunie habent distantiam. Auertunt oculos a sabbatis, et Dei requiem que in notitia Scripturarum est, non recogitant; nec dicunt cum propheta: Reuela oculos meos, et considerabo mirabilia de lege tua . Neque illud Apostoli: Nos autem omnes reuelata facie gloriam Domini contemplamur . Inter tales  prophetas et sacerdotes medius Dominus inquinatur, de quo scriptum est: Medius autem inter uos stat quem uos ignoratis . Prophete igitur, siue duces, leonibus comparantur. Principes autem quos inferioris gradus homines intelligimus, luporum imitantur rapinam, ut effundant sanguinem non corporum, sed animarum, et auare sectantur lucra, nequaquam illo contenti: Qui seruiunt altari, uiuant de altario : sed postquam ad ministerium Dei accesserint, Cresi diuitias congregant. Prophete quoque illi qui uentura prenuntiant, liniebant eos absque temperamento, de quo et supra diximus, uaticinantium prophetarum, qui absque commixtione palearum linierunt parietem, qui imbribus dissipatur. Istiusmodi uident uana, et non tam prophetant,  quam diuinant mendacium, dicentes terre miserabili: Hec dicit Dominus, Dominus ista promittit: cum Dominus non sit locutus ad eos. Populus autem terre nequaquam Dei, sed terrenorum operum, principum ac sacerdotum emulator existens, per calumniam et potentiam cuncta faciebat: non diuites, sed pauperes opprimens, de quibus scriptum est: Pauper autem non sustinet comminationem. Et: Redemptio anime uiri proprie diuitie . Aduenam quoque et peregrinum, qui necdum ciuis Ecclesie fuerat effectus, sed tantum auditor, et habens initia fidei, opprimebant calumnia: ut postquam circuissent mare et aridam, [a 1Kb] facerent unum proselytum, et facerent eum filium gehenne. 260 Inter tanta autem uitia et scelerum multitudinem,  quesiui de eis uirum qui ire mee posset resistere, et instar Moysi, et Aaron, et Samuelis, igni meo et incendio se opponeret; et non potui reperire. Unde loquebatur ad Moysen: Dimitte me, et delebo populum istum . Et quia resistentem mihi, retinentemque me, non potui reperire: propterea totam super eos effudi indignationem meam, et consumpsi illos, non absque mensura atque iudicio, sed ut redderem uias eorum in capita illorum, uel propria peccata que fecerant, auctoribus tribuens, uel certe in capita populi ducis, principis, ac prophetarum, quorum nullus fuit qui irascenti Domino auderet resistere, et quorum causa terra squalida atque deserta imbrem Domini suscipere non meruit.

  Et factus est sermo Domini ad me, dicens: Fili hominis, due mulieres filie matris unius fuerunt, et fornicate sunt in Aegypto, in adolescentia sua fornicate sunt. Ibi subacta sunt ubera earum, et fracte sunt mamme pubertatis earum . Nomina earum, Oolla maior , et Ooliba soror eius. Et habui eas , et pepererunt filios et filias. Et nomina earum, Samaria Oolla, et Ierusalem Ooliba. Fornicata est igitur Oolla super me, et insaniuit  ad amatores suos in Assyrios, qui  appropinquabant [uulg. appropinquantes] ei, uestitos hyacinthinis [uulg. hyacintho], principes et magistratus, iuuenes cupidinis  uniuersos equites ascensores equorum. Et dedit fornicationes suas super eos electos filios Assyriorum uniuersos, et in omnibus super quos insaniuit in immunditiis  eorum polluta est. Insuper et fornicationes suas quas habuerat in Aegypto, non reliquit. Nam et illi dormierant cum ea in adolescentia eius, et illi confregerant ubera pubertatis eius : et effuderunt fornicationem suam super eam. Propterea tradidi eam in manus amatorum suorum, in manus filiorum Assur, super quorum insaniuit libidinem. Ipsi discooperuerunt ignominiam eius: filios et filias illius tulerunt; et ipsam occiderunt gladio.  Et facte sunt famose mulieres ; et iudicia  261 fecerunt in ea. Duodecim tribus Isrel que fuerunt iuncte in Aegypto, postea esse diuisas in duas et decem tribus, appellatasque Iudam et Isrel, Regum et Paralipomenon Scriptura testatur. Iude regnauit de stirpe Dauid, Roboam filius Solomonis in Ierusalem, ubi erat templum et sacerdotes, et magna pars tribus Leui. Decem autem tribubus in Samaria Ieroboam filius Nabat de [Al. Nabadi] tribu Ephraim et Ioseph; quarum Samaria nunc appellatur Oolla, quod in lingua nostra sonat tabernaculum: Ierusalem uero Ooliba, hoc est, tabernaculum meum in ea. Siquidem et in decem tribubus erat tabernaculum non Dei, sed idolorum. Aureos enim Ieroboam, ut populum  auerteret a cultu Dei, uitulos collocarat in Dan et Bethel. Dicamus ergo de singulis. Due iste mulieres, Samaria et Ierusalem, filie fuerunt matris unius de Isrel stirpe generate, et fornicate sunt in Aegypto in adolescentia sua. Neque enim accepissent Legem educte de Aegypto in monte Sina, prohibentem eas uenerari idola, nisi in Aegypto fuissent Aegyptia portenta uenerate. Potest autem mater ambarum esse Chethea, de qua supra legimus: Pater uester Amorrheus, et mater uestra Chethea . Sed et quando dicitur: Unusquisque abominationes Aegypti auferat ab oculis suis, hoc significat, quod in Aegypto Isrel idolis seruierit, et ibi ceciderint, siue fracta sint ubera uirginitatis eius; maiorque Samaria dicitur et senior, uel propter  multitudinem decem tribuum, uel quia post mortem Moysi de Ephraim tribu, iehsu filius Naue populo prefuit: unde et Ieroboam, qui scidit eas, a domo Dauid fuisse legimus . Et habuit eas Deus, siue facte sunt eius, quando ingemuerunt ab operibus Aegypti, luto prius et lateri seruientes. Que postea illi filios et filias, uel in solitudine, uel in repromissionis terra genuerunt. Primumque fornicata est Oolla, id est, Samaria, super Deum, quando insaniuit in Assyrios, qui uestiti eius hyacinthinis, et non quoslibet de populo, sed duces et magistratus, nec etate confectos, sed iuuenes omnes, equites electos, quorum secuta est idola, et a quibus contra iussionem Dei postulauit  auxilium. Qui uenerunt et polluerunt eam, ut quidquid in adolescentia fecerat in Aegypto, 262 non relinqueret. Nam et Aegyptii concubuerant cum ea in adolescentia eius, quorum simulacra uenerata est; ibique deuirginata, et confracta sunt ubera illius: et tanta fuit fornicationis abundantia, ut non fornicati cum ea, sed fornicationem suam super illam effudisse dicantur. Propterea tradita est ipsis amatoribus suis, Phul et Theglathphalassar, et Salmanasar, in quorum insaniuit libidinem, et ipsi discooperuerunt ignominiam eius, , quasi mulieris meretricis . Reuelatio autem urbis, captiuitas est, qui filios et filias earum duxere captiuas, et ipsam gladio trucidarunt, ita ut in omnium mulierum  exemplum iugulata sit; et in malam partem cunctarum sermone celebretur. Qui iudicia et ultiones fecerunt in ea, ut nichil in illa salutis relinquerent; sed usque hodie decem tribus captiue teneantur in montibus et in urbibus Medorum, ad quas translate sunt. Iuxta anagogen in Osee propheta quid significet Ioseph, Ephraim, Samaria, Iezrel, et Isrel, et quomodo contrarie sint domui Dauid, et Ierusalem, que significat Ecclesiam, plenius disseruimus. De quibus et septuagesimus septimus psalmus sonat: Filii Ephraim intendentes et mittentes arcum, conuersi sunt retrorsum in die belli . Et iterum: Repulit tabernaculum Ioseph, et elegit tribum Iuda . Elegit enim Deus domum confessionis Ecclesiam, et repulit tabernaculum Ioseph,  quod interpretatur augmentum. Qui, pretermissa Lege Dei, aureos culture sue uitulos addiderunt: et appellantur Oolla, id est, tabernaculum, non Dei, sed erroris et demonum. Et soror maior ac senior, propter multitudinem et captiuitatem ab Assyriis fornicata est contra Deum, quia dereliquit fidei ueritatem, et insaniuit in hereticorum principes amatores suos, qui uestiti erant hyacinthinis, excelsa illi et celestia promittentes; et ascensores, de quibus dictum est: Hi in curribus, et in equis , electos filios Assyriorum et duces ac magistratus, qui scientiam sibi et eloquentiam repromittunt. Hoc autem propterea fecit, quod easdem fornicationes quas habuerat in Aegypto, id est, antequam crederet, et adhuc in seculo uersabatur, etiam in  heresi exercuit. Et deuirginata est [Al. deuirginate sunt] a uiris Assyriis qui in malitia perseuerant, 263 siue ultoribus. Aduersarius enim noster diabolus, ipse est inimicus et ultor . Illi confregerunt ubera Samarie; et uirginitatem eius quam habuerat in Ecclesia, perdiderunt. Propterea tradita est amatoribus suis, iuxta Apostolum qui scribit: Tradidi eos Satane, ut discant non blasphemare . Et: Tradidi eos in interitum carnis, ut spiritus saluus fiat . Illi discooperuerunt ignominiam misere Samarie, et omnem illius ostenderunt turpitudinem, filiosque et filias, qui de illa generati sunt, scientia preditos, et simplices atque imperitos duxere captiuos, et ipsam  interfecerunt gladio spiritali: totiusque mundi in malam partem sermone celebrantur, et fiunt famose inter cuncta seculi dogmata, ut in exemplum omnium feminarum turpitudo illius puniatur.

 Quod cum uidisset soror eius Ooliba, plusquam illa insaniuit libidine: et fornicationem suam super fornicationem sororis sue ad filios Assyriorum prebuit impudenter: ducibus ac magistratibus ad se uenientibus, indutis ueste uaria ; equitibus, qui uectabantur equis, et adolescentibus, forma cunctis egregia. Et uidi quod polluta esset uia una ambarum, et auxit fornicationes suas. Cumque uidisset uiros depictos in pariete, imagines Chaldeorum expressas coloribus, et accinctos baltheis renes, et tiaras tinctas in capitibus eorum: forma [uulg. formam  et similitudinem] ducum omnium  similitudine filiorum Babylonis, terreque Chaldeorum in qua orti sunt: et insaniuit super eos concupiscentia oculorum suorum, et misit nuntios ad eos in Chaldeam. Cumque uenissent ad eam filii Babylonis ad cubile mammarum , polluerunt eam stupris suis, et polluta est in eis, et saturata est  anima eius ab illis. Denudauitque fornicationes suas, et discooperuit ignominiam suam: et recessit anima mea ab ea, sicut recessit anima mea a sorore eius. Multiplicauit enim fornicationes suas, recordans dierum adolescentie sue, quibus fornicata est in terra Aegypti. Et insaniuit libidine super concubitu eorum, quorum carnes sunt ut carnes asinorum: et sicut fluxus equorum, fluxus eorum . Et uisitasti scelus adolescentie tue: quando subacta sunt in Aegypto ubera tua, et confracte sunt 264 mamme pubertatis tue. Iuxta litteram facilis interpretatio est, quod uidens Ooliba, id est, Ierusalem, in qua erat Dei tabernaculum, plagas sororis, non est exemplo commonita, ut retraheret ab errore pedem suum; sed auxit germane fornicationem. Illa enim semel et foris idola fabricata est in Dan et Bethel: ista autem crebro in excelsis, et in templo Dei adorauit statuam Baal, et cum Assyriis fornicata est. Idolum autem Baal, siue Bel, et  Belis, Assyriorum religio est, consecrata a Nino Belis filio in honorem patris. Et fornicationem suam Assyriis prebuit impudenter, ducibus et magistratibus, qui induti erant  ueste uaria, et multicolori, equitibus et adolescentibus forma cunctis egregia: ita ut ambarum sororum una fieret fornicatio. In eo autem auxit Ierusalem fornicationes suas, quod uidens in parietibus imagines Chaldeorum, insaniuit libidine, et forma eorum uestituque decepta, misit ad eos nuntios, auxilium postulans: qui uenerunt, et polluerunt eam. Et quia uoluptas non est perpetua, sed cito affert satietatem: polluta et saturata in eos, recessit ab eorum federe. Unde et ego cernens turpitudines et fornicationes omnibus publicatas, recessi ab  ea, ut que sororis scelera uicerat, penarum quoque sororem magnitudine superaret. Que tante procacitatis fuit, ut cunctos errores adolescentie sue in grauiori iam etate committeret: et Aegyptia uitia, in Chaldeorum quoque libidine sectaretur. Insaniuit enim quondam in concubitu Aegyptiorum, quorum carnes sunt ad similitudinem asinorum, et tam largus seminum fluxus, siue uerenda tam grandia, ut equorum superent deformitatem. Nec cessauit scelus adolescentie eius: immo reuersa est postquam facta est mihi, ut et in eremo et in terra repromissionis [a 1Kb] superaret antiquam libidinem, in qua deuirginata est, et fracta sunt ubera eius, et omnis decor periit uirginitatis. Porro secundum tropologiam, difficilis intelligentia, quomodo Ecclesia  hereticam uincat libidinem, nisi forte possimus hoc dicere, quod seruus qui scit uoluntatem Domini sui, et non facit eam, uapulabit multis : et quod heretici 265 foris nefanda committant, et extra arcam Ne naufragio pereant: Ecclesiastici autem si ueram fidem sequentes, Assyria atque Chaldea imitentur uitia, et discolores sequantur imagines peccatorum, maioribus digni sint cruciatibus. An non mittimus nuntios ad Chaldeos, qui interpretantur quasi demones, quando pandimus eis, atque prebemus eis frangenda in pectore ubera, ubi mentis hospitium est, et saturati uoluptatibus, ab aliis transimus ad alias; et non tam fornicationem, quam meretricum numerum desideramus, et ad tantam uenimus rabiem, ut post multa tempora  Dominice seruitutis reuertamur ad Aegyptum, et ea faciamus, que in seculo fecimus, antequam nomen fidei acciperemus?

 Propterea, Ooliba, hec dicit Dominus Deus: Ecce ego suscitabo omnes amatores tuos contra te, de quibus satiata est anima tua, et congregabo eos aduersum te in circuitu: Filios Babylonis, et uniuersos Chaldeos, nobiles, tyrannosque et principes, omnes filios Assyriorum, iuuenes forma egregia, duces et magistratus, uniuersos principes principum, et nominatos ascensores equorum. Et uenient super te instructi curru et rota multitudo populorum: lorica et clypeo et galea armabuntur contra te undique. Et dabo [b 1Kb] eis iudicium, et iudicabunt te iudiciis suis, et ponam zelum meum in te, quem exercent tecum in furore.  Nasum tuum et aures tuas precident, et que remanserint, gladio concident. Ipsi filios tuos et filias tuas capient et nouissimum tuum deuorabitur igni, et denudabunt te uestimentis tuis, et tollent uasa glorie tue. Et requiescere [c 1Kb] facient scelus tuum de te, et fornicationem tuam de terra Aegypti: nec leuabis oculos tuos ad eos, et Aegypti non recordaberis amplius. LXX: Propterea, Ooliba, hec dicit Dominus Deus: Ecce ego suscitabo amatores tuos contra te, a quibus recessit anima tua, et adducam eos aduersum te per circuitum filios Babylonis, et omnes Chaldeos  et et , et omnes filios Assyriorum cum eis, iuuenes, electos, duces, et magistratus, omnes tristatas, et nominatos equitantes in equis. Cuncti uenient super te ab Aquilone, currus et rote, 266 cum multitudine populorum, clypei et pelte, et mittent custodiam super te in circuitu. Et dabo ante faciem eorum iudicium, et iudicabunt te iudiciis suis, et dabo zelum meum in te, et facient tecum in ira furoris. Nasum tuum et aures tuas auferent, et reliquos tuos gladio deiicient. Ipsi filios tuos et filias tuas tollent, et residuos tuos deuorabit ignis, et denudabunt te uestimento tuo, et assument uasa gloriationis tue, et auertent impietates tuas a te, et fornicationem tuam de terra Aegypti, et non eleuabis oculos tuos ad eos, et Aegypti non recordaberis amplius. Quia Aegyptiarum carnium recordata  es, et imitata turpitudinem gentis immunde, que omnium bestiarum simulacra ueneratur: propterea adducam contra te amatores tuos, quorum satiata complexu, recessisti ab eorum federe: ut quantus prius amor fuerat, in tanta odia uertereris. Filios, inquam, Babylonis, omnesque Chaldeos, nobiles, tyrannos et principes; pro quibus in Hebraico habetur, PHACUD  et SUE  et CUE , quas multigentes Orientales intelligunt, cum huiuscemodi nomina, nec in Regum uolumine, nec in Paralipomenon, neque in Ieremia quidem, qui describunt captiuitatem Ierusalem, aut in aliquo loco Scripture sancte inueniamus. Nec mirum, si Septuaginta ipsa Hebraica posuerunt nomina, cum Symmachus quoque et Theodotio in eadem uerba consentiant. Omnes,  inquit, Assyrios, equites, et iuuenes, forma egregia, duces et magistratus, siue tristatas, quos nos principes principum interpretati sumus. De quibus et in Exodo legimus . Electos ascensores tristatas (), pro quibus Latina simplicitas, ternos [a 1Kb] statores transtulit. Tristate autem nomen est apud Grecos, secundi gradus post regiam dignitatem. De quibus scriptum est: uerumtamen ad tres primos non peruenit, qui principes equitum peditumque erant et tributorum [Al. tribunorum] : quos nos magistratus utriusque militie, et prefectos annonarii tituli nominamus. Omnes, inquit, in curribus et in equis, lorica armati, galea et clypeo, obsederunt te per circuitum, et dabo eis 267 iudicium, ut quos reliqueras, et quorum irritum  feceras pactum, ab his iudiceris: et iudicabunt te iudiciis suis quasi adulteram. Et ponam, inquit, zelum meum in te, quem exercent tecum in furore. Zelus enim meus est inter hostes, fidei etiam non seruate. Nasum, inquit, tuum et aures tuas precident, quasi adultere et deprehense in stupro: ut deformata placere desistas. Quomodo enim in facie omnis pulchritudo oris in narium decore consistit, et in auribus, e quibus in feminis uniones et margarite  dependent: ita dignitas regis et iudicum, que in ore auribusque signatur, eorum gladio precidetur. Ipsi filios tuos et filias tuas capient. Tuos, inquit, et tuas, non meos et meas, quia de adulterio generati sunt, et cetera uorabuntur incendio. Et denudabunt, inquit, et uestimentis tuis, quibus te ornaueram, et uasis glorie tue, que tibi ad ceremonias templi aurea argenteaque concesseram, de quibus scriptum est: Ego dedi eis aurum et argentum, et ipsi fecerunt ea Baal . Hec autem omnia faciam, ut perdita pulchritudine et uultu uenefico [Al. ueneficio] deturpato, quiescat aliquando scelus tuum, et fornicatio quam didicisti et exercuisti in Aegypto: ut postquam nasum auresque perdideris, nequaquam audeas oculos tuos leuare ad  Chaldeos, et amatoribus pristinis ostendere feditatem tuam: nec recorderis amplius Aegyptiorum libidinis, quorum magnitudine carnium delectabaris. Que uniuersa dicuntur sub translatione adultere, et propter adulterium deturpate: ut nequaquam ultra glorietur in decore suo; sed erubescat in feditate, quam magnitudine meruit uoluptatum. Quidquid de Ierusalem dicitur, et ad animam referri potest, que uirtutibus, Dei iuncta complexui, postea adulterauit in uitia, et recessit ab eo, et patefactis uniuersis sceleribus eius, denudata est atque turpata et ostensa omnibus, ut a scelere suo aliquanto desistat: nec glorietur in nominis dignitate, sed pro mali conscientia et recordatione Aegypti, oculos ultra ad celum non audeat tollere. Unde  et nasus ei preciditur, et aures amputantur, quia odorem 268 bone fragrantie uerterat in fetorem, et audierat iudicium sanguinis, quod non solum de odore et auditu, sed de uisu quoque intelligimus, quo, quia male fuerant abusi, Samson et Sedecias priuantur. Surdum quoque Deus et mutum fecit : ne lingua eorum pertranseat usque ad terram, et tactus omnis auferetur in his qui uitam penitus perdiderunt. Et hec fient, ut igni cuncta purgentur, et pereat Aegypti fornicatio: nec ultra oculos suos ad mala possit attollere.

 Quia hec dicit Dominus Deus: Ecce ego tradam te in manus eorum, quos odisti: in manus de quibus satiata est anima tua. Et agent tecum in odio, et tollent omnes labores tuos, et dimittent te  nudam, et ignominia plenam, [b 1Kb] et reuelabitur ignominia fornicationum tuarum. Scelus tuum, et fornicationes tue fecerunt hec tibi: quia fornicata es post gentes, inter quas polluta es in idolis earum. In uia sororis tue ambulasti: et dabo calicem eius in manu tua. Hec dicit Dominus Deus: Calicem sororis tue bibes profundum et latum. Eris in derisum et in subsannationem que est capacissima: ebrietate et dolore repleberis, et calice meroris et tristitie, calice sororis  tue Samarie. Et bibes illum, et epotabis usque ad feces, et fragmenta eius deuorabis, et ubera tua lacerabis ; quia ego locutus sum, ait Dominus [uulg. addit Deus]. Propterea hec dicit Dominus Deus. Quia oblita es mei, et proiecisti me post corpus tuum: tu quoque porta scelus tuum et fornicationes tuas. Prodest Ierusalem inimicitias habere contra Assyrios atque Chaldeos, et nequaquam Aegypti recordari; sed tradi eis in manus ad puniendum, qui illam oderant: quibus ante non traditur, nisi satiata fuerit de eis anima eius, ut postquam penituerit ueterum peccatorum, tunc purgetur suppliciis, et perdat omnes labores quos arte meretricia conquisiuit: uideatque nuditatem suam et ignominiam;  et sciat quod hec uniuersa non ei Dominus fecerit, sed fornicationes sue, quibus fornicata est per gentes quas supra enumerauit, ut earum coleret simulacra. In uiis, ait, sororis tue Samarie ambulasti: propterea debes calicem illius bibere, 269 cuius peccata sectata es. Calix autem, quod sepe accipitur pro penis atque suppliciis, multa exempla sunt, e quibus illud est: Calix in manu Domini uini meri plenus mixto, et inclinauit ex hoc in hoc: uerumtamen fex eius non est exinanita, bibent ex eo omnes peccatores terre . Et in Isaia Calix ruine, et poculum furoris dicitur . Et ad Ieremiam loquitur Deus: Accipe calicem uini meri de manu mea, et potabis omnes gentes, ad quas ego mittam te, et bibent, et uoment, et insanient . Sicut enim quedam dautur cathartica, ut noxius humor qui inest corporibus egeratur: sic et Dominus dat calicem tormentorum meracissimum, ut quidquid fellis amaritudinisque est, auferat a peccatoribus, et pristine eos restituat sanitati. Et ipse calix erit profundus et latus. Profundus, penarum magnitudine: latus tempore captiuitatis. Quando autem, ait, inebriata fueris et dolore comprehensa, et biberis calicem usque ad feces, et intantum hauseris, ut fragmenta quoque ipsius calicis deuores: tunc tedebit te fornicationis pristine, et lacerabis ubera que fracta fuerant in Aegypto, et que amatoribus tuis subacta atque collisa sunt: siue omnes festiuitates, et neomenias tuas auferam, ut pro solemnitate atque letitia, eternum planctum  habeas et merorem. Quia igitur ista fecisti, et oblita es mei, et proiecisti me post corpus tuum, siue retrorsum. propter corporis uitia, uel post genitalia, quibus turpitudinis feditas indicatur: propterea porta scelus et impietatem tuam, uidelicet supplicia que propter impietatem et scelera meruisti. Potest hoc quod dicitur: Et potabis usque ad feces, et fragmenta eius deuorabis, significanter intelligi super Ierusalem,  que calicem Samarie sororis sue bibit nouissima, et quasi feces tormentorum eius usque ad fundum epotauit.

 Et ait Dominus ad me dicens: Fili hominis, numquid iudicas Oollam et Oolibam, et annuntias eis scelera  earum: quia adultere [uulg. adulterate] sunt, et sanguis in manibus earum, et cum idolis 270  suis fornicate sunt: insuper et filios suos quos genuerant mihi, obtulerunt eis ad deuorandum  per ignem. Sed et hoc fecerunt mihi, polluerunt sanctuarium meum in die illa: et sabbata mea profanauerunt. Cumque immolarent filios suos idolis suis, et ingrederentur sanctuarium meum in die illa, ut polluerunt illud, etiam hec fecerunt in medio domus  mee. Miserunt ad uiros uenientes de longe, ad quos nuntium miserant. Itaque ecce uenerunt, quibus te lauisti : et circumliuisti [uulg. addit stibio] oculos tuos: et ornata es mundo muliebri. Sedisti in lectulo pulchro, et mensa ornata [uulg. ordinata] est ante te. Thymiama meum et unguentum [a 1Kb] meum posuisti super eam, et uox multitudinis exsultantis erat in ea ; Et in uiris quidem [b 1Kb] multitudines hominum adducebantur, et ueniebant de deserto : posuerunt armillas in manibus suis, et coronas speciosissimas in capitibus suis. Et dixi ei que attrita est in adulterio: Nunc fornicabitur in fornicatione sua etiam hec. Et ingressi sunt ad eam: quasi ad mulierem meretricem, sic ingrediebantur ad  Oollam et Oolibam mulieres nefarias . uiri ergo iusti [uulg. interserit isti] sunt: hi iudicabunt eas iudicio adulterarum, et iudicio offundentium sanguinem, quia adultere sunt, et sanguis in manibus earum. Hec enim dicit Dominus Deus: Adduc ad eas multitudinem, et trade eas in tumultum et in rapinam, et lapidentur lapidibus populorum, et confodiantur gladiis eorum: filios et filias earum interficient, et domos earum igni succendent, et auferam scelus  de terra, et discent omnes mulieres ne faciant secundum scelus  earum. Et dabunt scelus  uestrum super uos: et peccata idolorum uestrorum portabitis, et scietis quia ego Dominus Deus. Ut sepe commonui, parua in quibus Septuaginta editio discrepat  ab Hebraico, ex latere copulaui, lectoris fastidio prouidens. Consequens autem erat, ut qui Samarie et Ierusalem adulteria separatim descripserat, pariter earum supplicia nuntiaret. 271 Omnia autem dicuntur quasi ad adulteras, et facta anacephaleosi, breuiter earum scelera proponuntur: ut recte iuxta Legis imperium in adulteras [Al. adulteris] lapidatio populi consequatur. Quia igitur adultere sunt, iustam  deprome sententiam. Sunt enim mechate in idolis, et sanguis in manibus earum, eorum uidelicet quos idolis immolarunt: ut filios quos mihi genuerant, demonibus consecrarent. Nec hoc fecerunt foris et in montibus, ac lucis, ut sepe facere consueuerant; sed ad extremum polluerunt templum meum, ut statuam Baal in eo ponerent. Et sabbata mea profanauerunt: ut nec loci, nec temporis custodiretur apud eos religio. Sed nec presentibus tantum adulteriis contente erant, neque suffecit eis, quod filios meos immolauerunt idolis suis uel demonibus; sed peregrinis quoque uoluptatibus lasciuientes, Assyriorum atque Chaldeorum simulacra uenerate sunt. Qui cum uenissent, Ooliba [a 1Kb] Ierusalem, omnem adultere habitum implesti super eos, ut lauares  corpus, oculos stibio linires: ut assumeres cultum muliebrem, sederes in lectulo libidini preparata [Al. preparato], epulas proponeres, quibus fractas ad libidinem uires reparares amatorum tuorum; thymiama meum et unguentum quod mihi specialiter iusseram fieri , et exterminari animam illam de populo, que in priuatos usus hoc facere uoluisset, tu offerres idolis; ut congregares frequentiam populorum, siue omni genere musicorum caneres: ut non solum uisu, sed et auditu et odoratu, et cunctis sensibus placeres amatoribus tuis, qui uenerunt ad te ebrii: non urbane alicuius elegantie, sed de deserto ac solitudine, rusticorum ac latronum habitum preferentes. Et in tantam exarsistis, o sorores pessime, insaniam uoluptatum,  ut armillas uestras et discriminalia imponeretis manibus et capitibus amatorum uestrorum, siue uobis ipsis, ut plene ornatu turparemini. Quamobrem dixi ei, uel Ierusalem, uel Samarie, uel utrique: Sic attriuistis frontem, ut nequaquam secreto polluamini, uel mariti, uel hominum uitetis aspectum; sed instar meretricum publice 272 prostituamini, qui ingressi sunt ad uos, quasi ad meretrices, certatim uos polluere cupientes. Tradam igitur uos ad puniendum his quibus ultro tradite estis ad deturpandum. Iusti enim uiri sunt, in eo quod adulteram et parricidam, me iubente, discruciant. Hec enim dicit Dominus Deus: Monitu uocis tue congrega ad eas, o propheta, multitudinem populorum, et primum diripiatur earum uniuersa substantia;  deinde lapidentur et confodiantur gladiis, et filii earum et filie trucidentur, et domus ardeant. Et hec omnia fient, ut auferatur de terra impietas; et discant omnes mulieres uniuerseque prouincie procul posite, penis earum similia deuitare: ut postquam receperitis que meremini, et portaueritis scelera idolorum uestrorum: tunc cognoscatis quod ego sim Dominus. Hec autem omnia tropologice, et sub typo adulterarum dicta sunt contra Samariam et Ierusalem, quod Assyriis tradite atque Chaldeis, ducte sint in captiuitatem, et urbes earum incendio  concremarint: interfecti sint populi [b 1Kb] , qui pro Deo demonum simulacra uenerati sunt. Possunt hec et post aduentum Christi intelligi, quod uiri iusti de populis nationum ipsi Samaritanos et Iudeos comparatione sui iudicent, et tradant eos ad deuorandum, quibus Dominus dixerat : Relinquetur uobis domus uestra deserta. Et: Quando uideritis circumdari ab exercitu Ierusalem, scitote quia appropinquat desolatio eius . Usque hodie enim adulterate sunt, et totius orbis lapidibus opprimuntur. Quoniam miserunt nuntios ad eos qui erant procul, et dicere non poterant: Ego Deus appropinquans, et non Deus de longe, dicit Dominus : et preparauerunt se amatoribus suis demonibus: et omnem  cultum atque ornatum quem a Deo acceperant naturali bono, uerterunt in cultum demonum, et opera sua decoremque, quem in armillis et diademate intelligimus, adulteris amatoribus prebuerunt, quorum pena gentibus timor est, immo his qui ex gentibus crediderunt, ne similia patiantur, si ea fecerint que fecit Samaria et Ierusalem. A quibus tunc auferentur impietates, cum receperint 273 scelera sua, et uelamen quod positum est ante uultum Moysi , abstulerint ab oculis suis, ut cognoscant quod ipse sit Dominus iehsu Christus, quem Dei Filium negauerunt .

. Et factum est uerbum Domini ad me in anno nono, in mense decimo, decima mensis, dicens: Fili hominis, scribe tibi nomen diei huius  in qua confirmatus est rex Babylonis aduersum Ierusalem hodie. Et dices per prouerbium ad domum irritatricem parabolam, et loqueris ad eos: Hec dicit Dominus Deus: Pone ollam, pone, inquam, et mitte in eam aquam. Congere frusta eius in eam, omnem partem bonam, femur et armum, electa et ossibus plena Pinguissimum pecus assume: compone quoque strues ossium sub ea: efferbuit coctio eius, et discocta sunt ossa illius in medio eius. Propterea hec dicit Dominus Deus: ue ciuitati sanguinum, olle cuius rubigo in ea est, et rubigo eius non exiuit de ea: per partes, et per partes suas eiice eam: non cecidit super eam sors. Sanguis enim eius in medio eius est, super limpidissimam petram effudit illum, non effudit illum super terram, ut possit operiri puluere. Ut superducerem [uulg. superinducerem]  indignationem meam, et uindicta ulciscerer: dedi sanguinem eius super petram limpidissimam, ne operiretur. Propter hec dicit Dominus Deus: ue ciuitati sanguinum, cuius ego grandem faciam pyram. Congere ossa que igne succendam, consumentur carnes, et concoquetur uniuersa compositio, et ossa tabescent. Pone quoque eam super prunas uacuam, ut incalescat et liquefiat es eius, et confletur in medio [uulg. interserit eius] inquinamentum eius, et consumatur rubigo eius. Multo labore sudatum est; et non exiuit de ea nimia rubigo eius, neque per ignem. Immunditia  tua exsecrabilis, quia emundare te uolui, et non es mundata a sordibus tuis; sed nec mundaberis prius, donec quiescere faciam indignationem meam in te. Ego Dominus locutus sum: uenit, et faciam: non transibo [uulg. transeam], nec parcam, nec placabor. Iuxta uias tuas et iuxta adinuentiones tuas [a 1Kb] iudicaui te, dicit Dominus. LXX: Et factus est sermo Domini ad me in anno nono, in mense decimo, decima mensis, dicens: Fili hominis, scribe tibi diem ab hac die, qua obfirmatus est rex Babylonis super Ierusalem ab hodierna die, et dic ad domum exasperantem parabolam, et dices ad eos: Hec dicit Dominus Deus: 274 Pone lebetem et infunde super eum aquam, et mitte in eum diuisiones: omnem incisuram bonam, crus, et humerum, carnibus separatis ab ossibus de electis pecoribus assumpta, et  incende ossa sub eis: ferbuit, et sunt cocta ossa eius in medio illius. Propterea hec dicit Adonai Dominus: O ciuitas sanguinum, lebes in quo est rubigo in eo, et rubigo non est egressa ex eo: per partes suas protulit: non cecidit super eam sors, quia sanguis eius in medio illius est. Super leuissimam petram posui illum: non effudi illum super terram, ut operiretur terra. Ut ascenderet furor in ultionem uindicte: dedi sanguinem eius super limpidissimam petram, ut non operiretur. Propterea hec dicit Adonai Dominus: ue, ciuitas sanguinum, et ego magnificabo terrorem, et multiplicabo ligna, et succendam ignem, ut tabescant carnes et imminuatur ius, et ossa concrementur et stet super carbones suos. Incensa est ut exuratur et frigatur es eius, et concrementur in medio illius immunditia eius, et deficiat  rubigo eius. Humiliabitur rubigo, et non exiet de ea multa rubigo eius: confundetur rubigo illius: immunditia tua ZEMMA, pro eo quod contaminata es tu, et non es emundata ab immunditia tua. Et quid erit si non fueris emundata ultra donec impleam furorem meum in te? Ego Dominus locutus sum, et ueniet, et faciam: non differam, nec miserebor, nec deprecabilis ero. Secundum uias tuas, et secundum adinuentiones tuas iudicabo te, dicit Adonai Dominus.---Propterea ego iudicabo te iuxta sanguinem tuum, et iuxta cogitationes tuas iudicabo te, immunda atque famosa, et nimia ad irritandum ** Quorum pleraque de Theodotione addita sunt, et uerbum Hebraicum ZEMMA , pro quo nos exsecrabilem immunditiam interpretati sumus. Illudque ab eis additum est, quod in Hebraico  non habetur, et obelo prenotandum est: Propterea ego iudicabo te iuxta sanguinem tuum, et iuxta cogitationes tuas iudicabo te, immunda atque famosa, et nimia ad irritandum. Dicamus ergo de singulis. Nono anno captiuitatis regis Ioacim  et decimo mense eiusdem noni anni, decima die mensis decimi, factum est uerbum Domini ad Ezechiel prophetam, in 275 Babylonis regione constitutum, et dixit ei: Fili hominis, scribe tibi hanc eamdem diem, et scito quod rex Babylonis hodie in regione Iudea obsidere ceperit Ierusalem,  et uallare eam exercitu; et obsidionem istam per parabolam describe atque prouerbium, que in presenti loco metaphoram translationemque significat. Pone, inquit, ollam eneam, id est, lebetem, et mitte in eam aquam, et pinguissimorum animantium omne corpus in frusta concide, tam femur, quam crus et armum, carnesque diligenter ab ossibus separa, et carnibus missis in lebetem, ossa pone uel compone sub lebete, et fac strues, et cumulos ossium, ut efferuescat non semel, sed frequenter coctio lebetis, et discoquantur carnes intrinsecus, et ossa subter incendio concrementur. uis autem scire, propheta, quis sit iste lebes, uel que carnes aut ossa? Loquere hec, dicit Dominus Deus: ue ciuitati sanguinum, id est Ierusalem, lebeti, cuius rubigo, id  est malitia nimia est, et licet ignis suppositus sit, tamen rubigo eius non exiuit de ea. Perseuerauerunt enim etiam capti atque cruciati in pristino scelere. Per partes, et singillatim consumite eam, nemo remaneat in salutem. Non cecidit super eam sors ut alii perirent, et alii saluarentur, sed cunctis communis uenit interitus. Sanguis enim eius, id est, homicidia, et filiorum neces, in medio illius sunt. Quem sanguinem effudit super limpidissimam petram, ut pateret omnibus, nec terra operiretur aut puluere: ne transiret uidelicet indignatio mea, sed super apertissimum sanguinem ultio properaret. Nature est enim, ut si sanguis fundatur in terram, combibat humus humorem sanguinis, uel paulatim terra operiatur et puluere. Cum autem super limpidissimam  petram et nullam habentem foueam, sanguis fuerit effusus, labitur et latam obtinet sedem. Hoc autem indicat, quod non occulta, sed publica fecerit homicidia, secundum illud quod dicitur ad Cain: Sanguis fratris tui clamat ad me : propterea dic ciuitati, non unius sanguinis, sed sanguinum multorum: Ecce ego grandem in te pyram faciam, siue educam torrem, quem 276 uulgus titionem uocat, et non solum carnes in te molles et teneras, sed durissima quoque ossa sic succendam, ut nichil in te remaneat quod non cremetur incendio. Cumque et carnes et ossa consumpta fuerint et cremata, ipsum lebetem uacuum pone super prunas, ut es quoque illius [b 1Kb] incalescat et consumatur, et ere consumpto, rubigo quoque illius pereat, id est, ciuitate  incendio concremata, malitia cum urbe dispereat. Sed quid prodest fecisse quod iussum est? Ne per ignem quidem rubigo atque malitia lebetis, et urbis potuit auferri; sed permanet in ea immunditia scelesta et exsecrabilis: hoc enim zemma significat. Et apostropham ad ipsum lebetem, id est ad ipsam urbem, facit. Mundare te uolui, et non es mundata sordibus tuis, nec ultra poteris emundari, donec in te compleam indignationem meam. Ego Dominus locutus sum, et sententia mea non potest preterire. uenit iam urbis obsidio, faciam quod minatus sum:  nec transibo, sicut sepe feci, scelera tua; et ultra non parcam, nec placabor tibi etiam si multiplicaueris preces; sed uias tuas, et adinuentiones tuas reddam tibi, immo iudicabo te iuxta opera et cogitationes tuas, ut in hoc quoque ostendam clementiam meam instar medici, qui putridis non parcit carnibus, ut sana membra [a 1Kb] saluentur: non parcit, ut parcat; crudelis est, ut misereatur; nec considerat patientis dolorem, sed uulneris sanitatem, iuxta illud Euangelicum magis uolens unum perire membrum, quam totum corpus interfici . Notandum quoque quomodo a principio prophetie usque ad presentem diem, quando obsideri cepit Ierusalem, per ordinem captiuitas ueniat. Primum gladius prouocatur; deinde due uie ponuntur, Ammon  et Ierusalem, quarum ad dexteram partem sors cadit Nabuchodonosor; conflatur argentum in ciuitate, es, stagnum, plumbum et ferrum; terra quoque non compluitur, sed sentibus occupatur: postea sub nomine duarum sororum Oolle et Oolibe, Samarie et Ierusalem peccata narrantur, quomodo illa sit capta, et ista capienda. Ad extremum nono anno, decimo mense, 277 decima die mensis, in captiuitate posito Ezechiel et his qui cum eo erant, et tradiderant se cum rege Iechonia, ostenditur qua die urbs ceperit obsideri, et similitudo lebetis ponitur; ut quomodo carnes et ossa congesta in lebetem, incendio concremantur, sic cuncta ciuitas cum suis interitura sit ciuibus, et nullus remaneat eorum qui obsessi sunt, quin fame, gladio, pestilentia consumantur,  et pars reliqua captiua ducatur in Babylonem. Potest hec eadem prophetia et ad tempus pertinere Dominice passionis, propter quam exercitu circumdata est Ierusalem, et interfecti filii eius, et obsidente Tito filio uespasiani, ad salutem nullus euasit, templumque subuersum est; et post quinquaginta annos sub Hadriano, ciuitas eterno igne consumpta est. Presentem autem captiuitatem quando Ezechiel in Babylone ista cernebat, et Ieremias in principio ponit uoluminis sui: Quid tu uides, Ieremia? Qui respondens, ait, Ollam succensam, et faciem eius a facie Aquilonis . Sunt qui iuxta tropologiam, totum locum istum ad consummationem mundi [Al. seculi] transferant, nonumque numerum, qui in Scripturis sanctis penarum et dolorum  est, et semper sequitur iustitiam, decimi mensis et diei decime clementia temperant. Idcirco enim adhibentur egrotantibus pene, ut dolorem sanitas consequatur. Mundus ergo qui in maligno positus est , die iudicii diuino igne succenditur; et ciuitas sanguinum ponitur super carbones ignis, ut impleatur illud quod scriptum est in Isaia: Habes carbones ignis, sedibus super eos: erunt tibi in adiutorium . Illudque difficile est, quomodo cum carbones et ossa consumantur, quibus pleni sunt etiam Pharisei, quibus Dominus loquitur in Euangelio: ue uobis, Scribe et Pharisei, qui similes estis sepulcris  dealbatis: que intus plena sunt spurcitia, et ossibus mortuorum , nunc dicatur quod rubigo sordesque mundi consumpte non sint, sed etiam post iudicii seueritatem malitia remaneat. Quod facile soluitur, si intelligamus illud Apostoli: Conclusit Deus omnia sub peccato, ut omnibus misereatur . uanitati enim creatura subiecta est . Et ponitur sanguis qui effusus est in propatulo creature uniuerse, ut omnium scelera pateant. Petram autem limpdissimam possumus 278 accipere, et Dominum Saluatorem, que sequebatur in solitudine populum Isrel, de qua scriptum est: Bibebant autem de spiritali consequente eos petra: petra autem erat Christus : quod in illo reuelentur omnia; et impleatur quod scriptum est: Nihil occultum quod non reueletur.  Dicitque se Dominus non misereri, nec mundi preterire peccata; neque parcere impiis, nec placari, ut uie pereant impiorum, secundum illud quod in primi psalmi fine ponitur: Et iter impiorum peribit.

 Et factum est uerbum Domini ad me, dicens: Fili hominis, ecce ego tollo a te desiderabile oculorum tuorum in plaga, et non planges, neque plorabis, neque fluent lacryme tue. Ingemisce tacens, mortuorum luctum non facies. Corona tua circumligata sit tibi, et calciamenta tua erunt in pedibus tuis: nec amictu ora uelabis, nec cibos lugentium comedes. Locutus sum ergo ad populum mane, et mortua est uxor mea uesperi, fecique [uulg. fecitque] mane sicut preceperat mihi. Et dixit ad me populus: Quare non indicas nobis quid ista significent, que tu facis? Et dixi  ad eos: Sermo Domini factus est ad me dicens: Loquere domui Isrel: Hec dicit Dominus Deus: Ecce ego polluam sanctuarium meum, superbiam imperii uestri, et desiderabile oculorum uestrorum, et super quo pauet anima uestra, et filii uestri, et filie quas reliquistis, gladio cadent. Et facietis sicut feci: ora amictu non uelabitis, et cibos lugentium non comedetis. Coronas habebitis in capitibus uestris, et calciamenta in pedibus: non plangetis, neque flebitis: sed tabescetis in iniquitatibus uestris, et unusquisque gemet ad fratrem suum. Eritque Ezechiel uobis in portentum, iuxta omnia que fecit, facietis cum uenerit istud, et scietis quia ego Dominus Deus. Et tu, fili hominis, ecce in die quo tollam ab eis fortitudinem eorum, et gaudium dignitatis, et desiderium oculorum eorum super quo requiescunt  anime eorum, filios et filias eorum. In die illa cum uenerit fugiens ad te, ut annuntiet tibi: in die, inquam, illa, aperietur os tuum cum eo qui fugit, et loqueris, et non silebis ultra, erisque eis in portentum, et scietis quia ego Dominus. LXX: Et factus est sermo Domini ad me dicens: Fili hominis, ecce ego auferam a te desiderabilia oculorum tuorum in acie ; non planges, neque flebis, nec uenient lacryme tibi, gemitus sanguinis, renum luctus est. Erunt crines tui 279 colligati super te, et calciamenta tua in pedibus tuis, nec consolaberis in labiis eorum, et panem hominum non comedes. Locutus sum ad populum  mane, sicut preceperat mihi, et mortua est uxor mea uesperi, fecique mane sicut preceptum est mihi. Et dixit ad me populus: non annuntias nobis quid sunt hec que tu facis? Et dixi ad eos, Sermo Domini factus est ad me, dicens: Dic ad domum Isrel: Hec dicit Adonai Dominus: Ecce ego contaminabo sancta mea, superbiam fortitudinis uestre, desiderabilia oculorum uestrorum, et quibus parcunt anime uestre. Filii uestri et filie uestre quos reliquistis, in gladio cadent, et facietis sicut feci. Ore eorum non consolabimini, et panem uirorum non comedetis, et come uestre super capita uestra, et calciamenta uestra in pedibus uestris. Non plangetis nec flebitis, et consumemini in iniquitatibus uestris, et consolabitur unusquisque fratrem suum, et erit Iezechiel uobis in portentum. Secundum  omnia que fecit, facietis. Cumque uenerint hec, cognoscetis quoniam ego Adonai Dominus. Et tu, fili hominis, nonne in die quando abstulero fortitudinem ab eis, elationem gloriationis eorum, desiderabilia oculorum eorum, et elationem anime eorum, filios et filias eorum. In die illa ueniet qui saluus factus fuerit ad te: ut annuntiet in auribus tuis. In die illa aperietur os tuum ad eum qui fugerit, et loqueris, et nequaquam ultra reticebis, et eris eis in portentum, et cognoscent quoniam ego Dominus. Supra olle lebetisque succensio, obsidionem urbis ostenderat, nunc captam eam atque deletam, et omnem populum, uel interfectum gladio, uel ductum in captiuitatem, prophetalis sermo testatur. Et primum iuxta consuetudinem nostram, historie fundamenta iaciamus. Fili,  inquit, hominis, ecce auferam de conspectu oculorum tuorum quidquid tibi desiderabile est, et auferam in plaga, siue, ut LXX uerterunt, in preparatione: ut uidelicet prepares te ad ea non facienda, que solent in luctu fieri. Non planges, neque plorabis, nec fluentes lacryme dolorem cordis 280 ostendent: sed si forte nimio fueris merore superatus, tacitum habeto gemitum, nec prorumpat in uerba. Mortuorum luctum non facies, uel, ut uertere LXX, gemitus sanguinis, renum luctus est. Per quod ostendit uxorem eius esse morituram. Statim enim sequitur: Et mortua est uxor mea uesperi ; quod proprie ad coniunctionem renum pertinet. Nihil enim uiro uxore bona amabilius, que a Deo homini prouidetur, et cui Domini lege coniungitur, et  unum cum ea corpus efficitur. Quodque sequitur: Corona tua circumligata sit tibi, et calciamenta tua erunt in pedibus tuis, hoc significat: Habebis comam que tondetur in luctu, et calciamenta in pedibus, que lugentes solent abiicere. Unde et Dauid Abessalon  filium fugiens, et penitens super nece Urie, nudis pedibus incedit . Aiunt Hebrei hucusque Babylonios magistros, Legis precepta seruantes, decalogum [a 2Kb] scriptum in membranulis circumdare capiti suo, et hec esse que iubeantur ante oculos et in fronte pendere, ut semper uideant que precepta sunt. Et quia Ezechiel sacerdos erat, nequaquam eum debere deponere coronam gloriationis, sed ligatam habere in capite. Hoc illi dixerint. Nos autem, iuxta LXX, coronam capillorum intelligamus cesariem: licet et ipsorum interpretatio nequaquam uim Hebraici sermonis expresserit. Nec amictu, inquit, ora uelabis, nec cibos lugentium capies, que solent in luctu fieri, ut operiant uultum, et que Greci uocant, a consolatoribus  accipiant. Locutus sum, inquit, ad populum mane, que mihi Dominus imperarat, et uesperi mortua est uxor mea, oculorum desiderabile, lumborumque et sanguinis luctus. Statimque die altera mane feci omnia que mihi fuerant imperata: interrogauitque me populus, cur contra morem omnium fecerim. Causasque querentibus tante patientie, respondi: Sermo Domini qui ad me factus est, ut ad populum Isrel loquerer, ista precepit: Ecce ego, 281 id est, iam nunc polluam sanctuarium meum, ut incendatur templum et cunctis alienigenis pateat ac profanis, et in quo habebatis superbiam, id est confidentiam et spem ac desiderium salutis uestre, et ad cuius obsidionem uestre anime formidabant: et filios quoque et filias quos uobis fames ac pestilentia  reliquos fecerant, consumam gladio. Quidquid ego feci, et uos facietis. Quando consuetudo seruatur in luctu, medius dolor est; quando autem tanta malorum incumbit necessitas, ut omni ploratu maior sit, unusquisque de sua necessitate sollicitus, ad aliorum quamuis sint proximi miserias non ingemiscit. Nihil, inquit, facietis quod solet in luctu fieri: sed urbe temploque succensis, stupebitis ad malorum magnitudinem. Non attondebitis, nec nudis incedetis pedibus, nec plangetis, nec amictu ora uelabitis, nec cibos capietis a consolantibus: sed tabescetis, et consumemini in iniquitatibus uestris, et uix liberum habebitis gemitum, ne offendatis uictorum superbiam, si publice flere uideamini; ita ut Ezechiel propheta sit uobis in portentum, et omnia, que ille  non fecit in morte uxoris sue, uos in euersione urbis et templi non faciatis. Et adhuc apertius: O, inquit, fili hominis, in tempore quando abstulero ab eis fortitudinem eorum, templi, ut diximus, confidentiam et gaudium dignitatis, et in quo spem solam  habebant, ac desiderium in quo requiescebant anime eorum, insuper filios eorum et filias, subauditur ex superioribus, abstulero: eo, inquit, tempore, cum uenerit ad te de Ierusalem fugiens, uel qui euaserit, dicens urbem esse subuersam, tunc qui prius tacueras et gemitum liberum non habebas, et tante eras patientie, ut in uxoris nece et lumborum dolore, lacrymam non emitteres, aperies os tuum, et loqueris, non ad eum qui uenerit, sed cum eo: ut quecumque tu uentura predixeras, 282 ille nuntiet iam perfecta, et ultra non tacebis; sed argues eos, et dices cuncta illis merito prouenisse: ita ut sis illis in portentum, iuxta illud quod in Zacaria scriptum est: Prophetas uiros esse portendentes . Et Dominus alibi loquitur: in manibus prophetarum assimulatus sum . Hec iuxta  historiam dicta sint. ueniamus ad anagogen . Filium hominis dici Dominum Saluatorem, nulli dubium, qui extrema hora, hoc est, ad uesperam mundi huius, uxorem pristinam perdidit, nec fleuit eam, nec amictu ora uelauit, nec recepit ullam hominum consolationem, et hec uentura predixit  mane, que completa sunt uesperi, et rursum mane in secundo aduentu facta probauit que uentura predixerat, sanctuarium Iudeorum, et quod desiderabile habuerant in oculis, et super quo tremebant anime eorum, esse polluta: filios quoque eorum et filias Romano gladio concidisse. Quod autem dicitur: Coronam habebitis in capitibus uestris, et calciamenta erunt in pedibus, ad illam partem referemus, quod nequaquam lugere debeant, nec signa luctus assumere, postquam pro umbra receperint ueritatem, et Nazarei quidam facti fuerint, et unusquisque super fratre suo consolabitur: ita ut Ezechiel quem confortauit Deus Pater, sit eis in portentum, uentura prenuntians, et postquam subuersa fuerit Ierusalem, templumque succensum, et hoc totus mundus audierit, et dispersio Isrel, que orbis terminos colit, tunc  uerba Domini opere completa, habeant libertatem, et polluto sanctuario eius, Lege completa, uel destructa secundum occidentem litteram, aperta sit Euangelii gloria, et cognoscat Isrel, quod ipse sit Dominus et Deus, qui hec mane uentura predixerit, et uesperi atque in consummatione mundi esse completa, suo probarit aduentu.



LIBER OCTAuUS.


283-284 Quid aliis prosit in prophetas nostra dictatio, Dei iudicii est, eorumque conscientie, qui, omissis declamationibus ac plausu et compositione uerborum, cupiunt scire quid eorum sermo, uel narret  preteritum, uel presens arguat, uel predicat esse uenturum. Nobis interim [a 1Kb] prodest: dum enim hoc facimus, et nichil aliud cogitamus, in modum furti explanationes aggredimur, et dierum miserias, noctium studio compensamus: pascitur animus, et obliuiscitur seculi calamitatum, quod in extremo fine iam positum congemiscit et parturit , donec qui tenet de medio fiat, et pedes statue quondam ferrei, fragilitate digitorum fictilium conterantur. Cadit mundus, et ceruix erecta non flectitur. Pereunt diuitie, et nequaquam cessat auaritia. Congregare festinant, que rursum ab aliis occupentur. Aruerunt lacryme, pietas omnis ablata est. Multi qui petant, pauci qui tribuant. Nec erubescimus, paupertatem uili palliolo preferentes, Cresi opibus  incubare; [b 1Kb] famemque et interitum plurimorum nostris custodire thesauris, secundum illum diuitem purpuratum, qui ut nichil aliud fecerit, neque enim rapinas eius et iniquitates Scriptura testatur , crudelitas eius atque superbia non habebat modum: Lazaro ante fores iacenti atque semineci, ne ea quidem iussit dari que canibus proiiciuntur. Quanti nunc Lazari iacent, et [c 1Kb] quantorum purpure diuersis uestium coloribus proteguntur, ne in usus quidem  proprios uertentium que peritura conseruant! Hec, uirgo Christi Eustochium, ex cordis abundantia os locutum sit, et paulo liberius quam humilitati nostre conuenit, dixerimus. Ceterum octauus in Ezechielem  liber, qui filiorum Ammon et gentium ceterarum increpationem continet, et uaticinium futurorum, hoc habebit exordium.

 Et factus est sermo Domini ad me, dicens: Fili hominis, pone  faciem tuam contra filios Ammon, et prophetabis de eis, et dices filiis Ammon: Audite uerbum Domini Dei, hec dicit Dominus Deus: Pro eo quod dixistis, euge, euge super sanctuarium meum , quia pollutum est, et super terram Isrel, quia desolata est, et super domum Iuda, quia ducti sunt in captiuitatem: idcirco ego tradam te filiis Orientalibus  in hereditatem, et collocabunt caulas suas in te, et ponent in te tentoria sua:  ipsi comedent fruges suas, et ipsi bibent lac [Al. additur tuum] , daboque Rabbath in habitaculum camelorum : et filios Ammon in cubile pecorum, et scietis quia ego Dominus. Quia hec dicit Dominus Deus: Pro eo quod plausisti manu, et percussisti  pede, et gauisa es ex toto affectu  super terram Isrel: idcirco [uulg. addit ecce] ego extendam manum meam  super te, 285 et tradam te in direptionem gentium, et interficiam te de populis, et perdam de terris, et conteram, et scies quia ego Dominus. Capta uel obsessa Ierusalem, postquam uenit in Babylonem, qui poterat [Al. potuerat] euadere, et nuntiauit urbem iam iamque capiendam, uel cum templo esse subuersam, iuxta consuetudinem omnium prophetarum aduersum ceteras in circuitu nationes, que insultauerant ruine Ierusalem, templique incendio, sermo conuertitur prophetalis, primumque contra filios Ammon, qui habebant metropolim nomine Rabbath, que hodie a rege Aegypti Ptolemeo cognomento Philadelpho, qui Arabiam tenuit cum Iudea, Philadelphia nuncupata est. Fili, inquit, hominis, pone, siue obfirma faciem tuam contra filios  Ammon, qui de Lot stirpe generati sunt, et dices ad eos: Hec dicit Dominus Deus : Pro eo quod dixistis: Euge, Euge, siue insultastis, et gauisi estis, quia templum et sanctuarium meum hostium ingressione pollutum est, et super terram Isrel, quoniam desolata est, et specialiter super domum Iuda, id est, duarum tribuum, que nunc ducte sunt in captiuitatem: propterea et ego tradam te filiis CEDEM [Al. Edem], quos Orientales interpretati sumus. Nullique dubium est, Madianitas, et totam eremi uastitatem adiacere terre Arabie, qui habent camelorum greges, ouiumque et caprarum multitudines, et his opibus uictitant. Quod et terre  Isrel in Iudicum libro accidisse narrat historia , quando uenerunt Madianei, et depasti sunt, usque Gazam, omnes regiones eorum. ergo per Madianeos, Ismelitas et Agarenos, qui nunc Sarraceni appellantur, assumentes sibi falso nomen Sare, quo [Al. quod] scilicet de ingenua et domina uideantur esse generati, Scriptura significat: diciturque de rege Nabuchodonosor et omni eius exercitu, quod ueniat et capiat urbem Rabbath, que uel proprie hoc appellatur nomine, uel ob magnitudinem. Rabbath enim maxima dicitur. Et ne dubitemus Nabuchodonosor subuertisse Arabiam, postquam capta est Ierusalem, supra Scriptura testatur: Et tu, fili hominis, pone tibi duas uias, Ammon 286 et Ierusalem, et ueniet gladius regis Babylonis.  Et iterum: In capite uie ciuitatis coniiciet, et uiam pones, ut ueniat gladius ad Rabbath filiorum Ammon, et ad Iudam in Ierusalem munitissimam . Et rursum: Hec dicit Dominus Deus ad filios Ammon, et ad opprobrium eorum . uenient ergo filii CEDEM, et collocabunt caulas suas, quasi pastores, figentque tentoria. Ipsi uastabunt fruges tuas, et bibent lac, et ubertatem terre, immissis gregibus camelorum, et omnium populorum: ita ut sint filii Ammon in cubile pecorum, et malorum necessitate intelligant, quod ipse sit Dominus qui et  futura predixit, et ut fierent imperauit. Nec hoc suffecit filiis Ammon, ut insultarent, et dicerent: Euge, euge super templo et sanctuario Domini, quod pollutum erat diuersarum introitu nationum; sed tanta fuit insultandi lasciuia, ut cunctus simul populus manibus et pedibus concreparet, et ex toto cordis clamaret affectu: eo quod terra Isrel esset desolata. Propterea non per Angelos, neque per alia ministeria, sed ipse Dominus, extendens manum suam ad percutiendum, tradet eam in direptionem, nequaquam camelis et ouium gregibus, sed manifestius gentibus, ut de populorum numero penitus eradicetur, et pereat, et redigatur ad nichilum: et postquam contrita fuerit, tunc intelligat quod ipse sit Dominus qui cuncta diiudicet, et in omnes terras  habeat potestatem. Possumus iuxta tropologiam filios Ammon intelligere, qui de Lot in spelunca generati sunt semine, et generati in ebrietate et incestu, omnes hereticos, de quibus Scriptura dicit et Apostolus Ioannes: Ex nobis exierunt, sed non fuerunt ex nobis. Si enim fuissent ex nobis, permansissent utique nobiscum . Isti enim de inclinatione orti sunt, hoc enim Lot in linguam nostram uertitur: Quia omnes declinauerunt, simul inutiles facti sunt: non est qui faciat bonum, non est usque ad unum . Aduersum hos ponitur, siue obfirmatur, facies prophetalis: ut eos sua austeritate conterat, et dicit eis: Quia insultastis Ecclesie mee tempore persecutionis: [a 1Kb] eo quod diuersorum uitio pollutum esset sanctuarium meum, siue eorum uitio qui mihi  seruiebant, 287 siue hostium crudelitate, qui meos persequebantur: [b 1Kb] terram quoque Isrel, sensus uidentes Deum, esse desolatam uirtutum choro; et quomodo filii domus Iuda, id est, Deum confitentis, in qua est uera fides et recta confessio, ducti sunt [Al. sint] in captiuitatem, et seruire Domino desierunt [Al. desierint]: idcirco, o omnis insultans, traderis filiis Orientalibus qui de uero lumine sunt profecti et traderis in hereditatem, ut tu quoque discas Dominum confiteri. Et per translationem dicitur, quod filii Orientis ponent super eos caulas suas, et figant tentoria, et bibant lac, et comedant fruges, et ciuitas quondam superbie fiat in habitaculum camelorum, qui possint, deposito onere peccatorum, intrare per foramen acus , et in cubile pecorum,  que reguntur a pastore bono , ut cum hoc fecerint, mixti et traditi Orientis pastoribus, intelligant quod ipse sit Dominus. Rursumque exprobrat eis, quare insultauerint nimio cordis affectu ruinis populi Dei, et terram Isrel putauerint omnino desertam: pro quo mereantur manum ulciscentis Dei, ut qui excesserant modum exsultationis et gaudii super ruina domus Iude, nequaquam tradantur filiis Orientis, sed sint in direptionem cunctarum gentium, et interficiantur de populis, et pereant, et conterantur, et nequaquam de stirpe Abraham, sed  de cunctis nationibus esse credendi sint, et tunc malorum cognoscant magnitudine, et contritione sua, et interfectione populi, quod ipse sit Dominus. Quod generaliter de Ecclesia intelleximus, super unumquemque sanctorum intelligi potest, ad quorum ruinam gaudent seculi homines, et aduersarie potestates, si multi temporis perdiderint pudicitiam: dum mali consolationem suorum scelerum putant, si plures habeant consortes criminum atque supplicii: et hoc nemo faciat, nisi fuerit filius Ammon, hoc est filius populi, qui in declinatione generatus est.

 Hec dicit Dominus Deus: Pro eo quod dixerunt Moab et Seir, ecce sicut omnes gentes domus Iuda: idcirco ecce ego aperiam humerum Moab, de [a 1Kb] ciuitatibus inquam eius, 288 et de finibus eius  inclyta terre Beth Iesimoth, et Beelmeon, et Cariathaim: filiis Orientis cum filiis Ammon, et dabo eam in hereditatem, ut non sit ultra memoria filiorum Ammon in gentibus, et in Moab faciam iudicia, et scient quia ego Dominus. LXX: Hec dicit Adonai Dominus: Pro eo quod dixit Moab + et Seir ** ecce sicut omnes gentes domus Iuda: Idcirco ecce ego dissoluam humerum Moab de ciuitatibus promontoriorum eius, electam terram domum Beth Iasimuth, super fontem urbis maritime, filios Orientis super filios Ammon dedi ei hereditatem, ut non sit memoria filiorum Ammon in gentibus, et in Moab faciam ultiones, et cognoscent quoniam ego Dominus. Hoc quod nos interpretati sumus et Seir, in LXX non habetur, sed de Theodotionis editione additum est. Ridiculam uero in hoc loco  Hebrei narrant fabulam. Postquam urbs aperta, templumque reseratum est, filiique Ammon, et Moab, et Seir ingressi sunt templum, uideruntque Cherubim protegentia propitiatorium, et dixerunt: Sicut cuncte gentes colunt simulacra; ita et Iuda habet sue religionis idola; et idcirco, inquiunt, iratus est Dominus, et tradidit eos captiuitati. Nos autem hoc dicemus, quod et isti insultauerint domui Iude, quando a Chaldeis capta est, putantes sicut in ceteris gentibus non ibi esse auxilium Dei, et ideo regnum Iude, et Ierusalem Dei presidio destitutum, patuisse Babylonie potestati. Idcirco non multo post tempore, sed in presentiarum Dominus comminatur se humerum, robur uidelicet et fortitudinem Moab de ciuitatibus eius dissoluturum, siue aperturum, ut ad ipsos quoque  Babylonius uictor intreat, et ciuitates in Moab esse desistant, et in finibus eius ac terminis urbes inclyte destruantur: quarum ponit nomina, Beth Iesimoth, et Beelmeon et Cariathaim: pro quibus nescio quid uolentes LXX interpretati sunt, domum Beth Iasimuth, cum hoc uocabulum uillam desertam significet: Beelmeon quoque usque hodie in Moab uicus sit maximus, quem illi uerterunt, super  289 fontem, et Cariathaim, ciuitatem maritimam: traditurque et ipsa cum filiis Ammon filiis Orientis, Babyloniis, uidelicet, iuxta illum sensum quem contra filios Ammon interpretati sumus. Et dabo, inquit, Moab in hereditatem, ut quomodo filiorum Ammon non est memoria ultra in gentibus, sic et in Moab ultiones faciam atque iudicia: ut cognoscant quod ego sim Dominus, qui Iudam tradidi pro peccato, et in filios Ammon, et in Moab ultor existam. Usque hodie autem Moab, qui interpretatur ex patre, et Seir, qui in pilosum uertitur et hirsutum, despicit et contemnit domum Iuda, in qua uera confessio est, et putat tam facile eam posse subuerti, quam ceterarum subuertuntur urbium munimenta. Unde et Dominus comminatur aperturum se, siue dissoluturum  omnem fortitudinem Moabitarum: ut ciuitates habere desistant, et nequaquam in dialectica arte confidant [Al. confidere]: sed cuncti illius termini, quos pro illisione fluctuum uocant promontoria, destruantur; et inclyte atque electe terre Beth Iesimoth, que interpretatur domus solitudinis atque deserta, et Beelmeon, que et ipsa uertitur habens fontem, siue [b 1Kb] super fontem, et Cariathaim, quam LXX ciuitatem maritimam transtulerunt, pereant. Quamuis enim habeant robora pugnatorum, et inclyta pergant ad prelium arte pugnandi, et ex omni parte circumsepti munitique gradiantur: tamen inclyta eorum terra non est domus habitationis, sed domus solitudinis. Quodque se putant habere fontem scientie, et urbem maritimam, que cunctas sustinere  possit seculi tempestates, patientiam sibi et fortitudinem promittentes: tamen illuc conuertentur, ut et ipsi tradantur filiis Orientis, ueri in Christo luminis; sicut traditi sunt filii Ammon, qui sibi in heretica multitudine confidebant. Et consideremus profectum, atque in ipsa comminatione clementiam Dei, ut tradantur cum filiis Ammon filii Orientis in hereditatem: et nequaquam heresis ulla nominetur in gentibus; sed factis in Moab iudiciis suis, et ultionibus pro arrogantia, rerum fine cognoscant Dominum esse qui cuncta 290 dispenset. Ad approbandum autem quod Moab in presenti loco super Philosophorum intelligatur superbia, de quibus dicitur: Perdam sapientiam sapientium, et intelligentiam intelligentium reprobabo , pauca de  prophetis exempla replicanda sunt. Amos loquitur: Hec dicit Dominus: Super tribus impietatibus Moab, et super quatuor non auersabor eum, pro eo quod combussit ossa regis Idumee in cineres . uere enim quidquid in seculo dogmatum peruersorum est, quidquid ad terrenam scientiam pertinet, et putatur esse robustum, hoc dialectica arte subuertitur, et instar incendii in cineres fauillasque dissoluitur;  ut probetur nichili, quod putabatur esse fortissimum. Sed Isaia superbiam arguit Moab, dicens: Audiuimus contumeliam Moab: contumeliosus est nimis: superbiam eius abstuli . Ieremias quoque, contra omnes uaticinans nationes, proprie loquitur ad Moab: Quoniam confidebas in munitionibus tuis . Et post paululum: Habebis fiduciam in gloria tua. Et iterum: Quomodo dicitis, fortes sumus? Ac deinde: Iuxta est dies Moab ut ueniat, et malitia eius uelox nimis . Et manifestius: Dicite quomodo contritus est baculus gloriosus, uirga magnificentie ? Et iterum: Contritum est cornu Moab. Hec autem dicuntur, ut sub nomine Moab, stulta seculi in celum se efferens superbia conteratur.

  Hec dicit Dominus Deus: Pro eo quod fecit Idumea ultionem, ut se uindicaret de filiis Iuda: peccauitque delinquens, et uindictam expetiuit de eis. Idcirco hec dicit Dominus Deus: Extendam manum meam super Idumeam, et auferam de ea hominem et iumentum. Et faciam eam desertam ab Austro, et qui desunt [uulg. sunt] in Dedan, gladio cadent. Et dabo ultionem meam super Idumeam, per manum populi mei Isrel, et [a 10Kb] faciam in Edom iuxta iram meam, et furorem meum, et scient indignationem meam, dicit Dominus Deus. LXX: Hec dicit Adonai Dominus: Pro eo quod fecit Idumea, ut ulciscerentur ultionem de domo Iuda, et memoriam retinuerunt mali, et ulti sunt ultione: propterea hec dicit Adonai Dominus: Extendam manum meam super Idumeam, et interficiam  de ea hominem et pecus, et 291 ponam eam desertam: et de Themam fugientes gladio cudent. Et dabo ultionem meam super Idumeam, in manu populi mei Isrel, et facient in Idumea iuxta iram meam, et furorem meum, et cognoscent ultionem meam, dicit Adonai Dominus. Supra duo proposuerunt, pro eo quod dixerunt Moab et Seir, et postea de Seir tacens, contra Moab tantum locutus est: nunc reddit ceptum problema, quid Seir, hoc est, Idumea fecerit. Quod autem Esau et Seir, et Edom, et Idumea, et Duma, una gens appellentur, non ambiget qui scientiam habuerit Scripturarum. Et ut de ceteris prophetis taceam, Isaia, Ieremias, Amos, qui contra Idumeam, et Dumam, et Edom uaticinati sunt: Abdias propheta  totam prophetiam contra hanc dirigit nationem, quem ut potuimus olim disseruimus. Arguitur igitur Seir, qui quia hispidus erat, pilosi nomen accepit, et Edom sanguinarius, qui ob lenticule rufe coctionem primogenita perdidit, et ab edulio sortitus uocabulum est , Esau quoque facta interpretantur. Et hoc sciendum, quod in Hebreo numquam scribatur Idumea, sed semper Edom, quem Idumeam expressit Greca translatio. Nequaquam ergo Idumea [Edom], ut Moab locutus est, sed fecit ultionem de filiis Iuda: peccauitque, siue memoriam  pristini doloris tenuit, ut ultionem de eis caperet, a quibus in utero supplantatus est. Idcirco non per Angelos, neque per alium quemlibet: sed ipse Dominus manum extendens super Idumeam, abstulit de ea hominem et iumentum, et ciuitates illius redegit in desertum, id est Themam, quam nos in Austrum uertimus: de qua et de alia urbe Dedan, interfecti gladio cadent. Cumque illi se de Iuda ulti fuerint, ego dabo ultionem super Idumeos per manum, siue in manu populi mei Isrel: ut ab his opprimantur, in quos exercuerunt uindictam. Qui facient in Edom, siue Idumeam, iuxta iram et furorem meum, ut meam expleant indignationem, et per manus populi mei Isrel, in inimicam gentem mea ira deseuiat, et intelligant contra iniquam ultionem Idumee,  meam iustam fuisse uindictam, dicit Adonai Dominus. Secundum tropologiam, hic mihi sensus uidetur. Idumea terrena appellatur et carnea, que consurgit contra 292 spiritum, ut non faciamus ea que spiritus sunt, et animam in meditullio positam ad se retrahere festinat; uultque ultiones reddere, quibus prius subdita fuerat, filiis Iuda, et recordatur doloris antiqui, quod non proprie fuerit potestatis, et ideo uindictam expetiuit de eis, qui recedentes a carne spiritum sequebantur. Propterea ipse Dominus filiorum Iuda ultor existens, extendit manum super Idumeam, et aufert de ea hominem et iumentum, quidquid uel rationis uidetur habere, uel simplicis fidei, ut eam redigat in solitudinem. Et de Theman, que interpretatur deficiens, et Dedan, que  et ipsa cognationem sonat, omnes gladio interfecit, quem posuit in manu populi sui Isrel, ut subuertatur Edom, et iram Domini sentiat ac furorem, et intelligat uindictam eius ad hoc profecisse, ut seruiat domui Iude. Hoc est illud de quo et Apostolus disputat scribens: Iacob dilexi, Esau autem odio habui . Diligit autem Iacob, quia carneum atque terrenum supplantat et superat, et benedictiones illius meretur accipere. Primum enim iuxta carnem, et postea secundum spiritum uiuimus. Ante uitia, deinde uirtutes, quibus uitia subruuntur, quia appositum cor hominis ad malitiam a pueritia, erroresque adolescentie etas matura condemnat . Unde et Dauid: Delicta, inquit, iuuentutis mee, et ignorantias meas ne memineris . Et tamen sciendum quod Iacob primam accepit benedictionem, Esau secundam. Et quod ad extremum dicitur de eo: Seruus eris fratris tui , hoc significat, quod postquam caro spiritui subiecta fuerit, illique coniuncta, caro esse desistat, et Idumea transeat in Iudeam.

 Hec dicit Dominus Deus: Pro eo quod fecerunt Palestini in uindicta [uulg. uindictam], et ulti sunt se toto animo interficientes, et implentes inimicitias ueteres. Propterea hec dicit Dominus Deus: Ecce ego extendam manum meam super Palestinos, et  interficiam interfectores, et perdam reliquias maritime regionis, faciamque in eis ultiones magnas, arguens in furore, et scient quia ego Dominus, cum dedero uindictam meam super eos. LXX: Propterea hec dicit Adonai Dominus: Pro eo quod fecerunt alienigene ultionem, et suscitauerunt uindictam insultantes, ex animo, ut delerent usque in eternum: propterea 293 hec dicit Adonai Dominus: Ecce ego extendam manum meam super alienigenas, et disperdam, siue interficiam Cretenses, et perdam reliquias littoris maritime, et faciam in eis ultiones magnas in uindicta furoris, et cognoscent quia ego Adonai Dominus, cum dedero ultionem meam super eos. Post filios Ammon, Moab, et Seir, qui et ipsi sunt Idumei, et per Lot et Esau populo Isrel, et domui Iude cognatione sociantur,  uenit ad Philisthiim, quos Septuaginta , id est alienigenas transtulerunt, non generali nomine omnium gentium, que non sunt de genere Iudeorum, sed speciali gentis sue, que nunc dicitur Palestina, mutata PHE littera, iuxta Grecorum consuetudinem, in PI (), sicut et apud nos pro Hebraico PHASE , Grecum et Latinum pascha celebratur. Philisthiim interpretantur cadentes poculo, qui et ipsi de aureo Babylonis calice inebriati sunt, et seuiunt, et toto animo insultant, inimicitiarum contra Isrel ueterum recordantes, quibus a Dei populo diuisi sunt. Cumque Dominus dicat: Mihi uindictam, et ego retribuam , ipsi se ulciscuntur interficientes, et implentes antiqua odia. Propter que extentam super se manum Domini sentient, que  interficiet interfectores. Pro quo LXX, nescio quid uolentes, Cretenses interpretati sunt, cum et Aquila et Symmachus, et Theodotio ipsum uerbum Hebraicum CHORETHIM , uel interfectores, uel interfectionem uerterint, non solum in presenti loco, sed etiam in Sophonia, ubi contra Palestinos ista dicuntur: Gaza direpta erit, et Ascalon in perditionem, et Azotus [a 4Kb] et Accaron eradicabuntur. ue habitatoribus funiculi maris, accole Cretarum, uerbum Domini super uos Chanaan terra alienigenarum, et disperdam uos ex habitatione, et erit Creta in pabulum pastorum, et cubile ouium . Et hic enim cum Septuaginta Cretam uerterint, ceteri translatores [Al. ], id est interfectionem, uel perditionem, interpretati sunt. De quo in supradicto propheta,  Deo prestante, quod nobis uisum est, diximus. Unde et duarum legionum Dauid, quarum una appellabatur Phelethi, et altera Cerethi , ultima ab eo quod interficerent atque iugularent, Choretim [Al. Cherethim], hoc est, interfectorum 294 nomen accepit. Perditque Dominus omnes reliquias maritime regionis, que salsis [Al. false] tunditur fluctibus, et uindictas non paruas, sed magnas faciet in furore, ut furor eius finem habeat misericordie, et postquam ultionem fecerit, arguens cum furore, tunc cognoscant Palestini, quod ipse sit Dominus.

  Et factum est in undecimo anno, prima  mensis, factus est sermo Domini ad me, dicens: Fili hominis, pro eo quod dixit Tyrus  de Ierusalem: Euge, confracte sunt porte populorum : conuersa est ad me, implebor, deserta est ; propterea hec dicit Dominus Deus: Ecce ego super te, Tyre : et ascendere faciam super te [uulg. ad te] gentes multas, sicut ascendit mare fluctuans. Et dissipabunt muros Tyri, et destruent turres eius, et [b 1Kb] radam  puluerem eius de ea, et dabo eam in limpidissimam  petram. Siccatio sagenarum erit in medio maris, quia ego locutus sum, ait Dominus Deus, et erit in direptionem gentibus. Filie quoque eius que sunt in agro  gladio interficientur, et scient quia ego Dominus. Consequenter prophetie ordo contexitur. Locutus erat contra filios Ammon et Moab et Seir, qui et ipsi sunt Idumei, et Philisthiim qui sunt in littore, et in funiculo maris eumdem limitem tenent. Post Palestinos enim succedit Phenicis regio, cuius metropolis est ciuitas Tyrus, que appellatur Hebreo Syroque sermone SOR . Et quia capta Ierusalem, etiam ipsa gauisa est, et insultauit ac dixit: Confracte sunt porte populorum, ego portum tutissimum habeo, illaque subuersa, ad me omnis multitudo conuersa est, que illius regebatur arbitrio, et quia illa deserta est, idcirco ego implebor, siue que plena fuit ante, redigetur in solitudinem. Quia igitur ista dixisti, et ruinis Ierusalem, que Dei iudicio propter  peccata sua subuersa est, insultasti, propterea non per nuntios, nec per quoslibet alios, sed ego ipse ero aduersum te, Tyre, et instar fluctuum maris ascendere faciam contra te Babylonios cum plurimis nationibus, quarum 295 oppugnatione muri tui et turres destruentur, intantum ut usque ad solum concidant, et puluis illius radatur, siue in partes uarias uentiletur, et sic humiliabitur, ut petre nitidissime comparetur: tantaque erit in urbe, quondam frequentissima, solitudo, ut sagene piscatorum expandantur et siccentur in medio eius. Ego enim Dominus locutus sum, cuius uerba irrita esse non possunt, et tradam eam in direptionem gentibus. Filie quoque eius, que sunt in agro siue in campo, hoc est in Phenicis littore, urbes et oppida, uici atque  castella interficientur gladio: metaphorics, quia filias appellauit, interfectionem ponit gladii, ut rerum fine cognoscant me esse Dominum, qui fieri ista precepi. Potest iuxta tropologiam quia SOR nomen Hebraicum uertitur in angustiam, omnis anima que perturbationibus occupata est, Sor appellari, que quando uiderit pro suis uitiis atque peccatis Dei iudicio subuerti Ierusalem, in qua fuit templum et pacis uisio, exsultat et ad se putat urbis quondam inclyte imperium transferendum. Quod et in contrariis dogmatibus accipitur, et in hominibus seculi,  quando uiderint hominem sanctum per negligentiam esse prolapsum et gaudent et exsultant, quasi aliorum ruina, sua sit resurrectio. Propterea Dominus comminatur, quod ipse contra huiuscemodi homines dimicet, et ascendere faciat contra eos instar marinorum fluctuum plurimas nationes, que destruant in eis quidquid munitissimum et firmum uidetur, et ita omnia eorum argumenta subuertat, ut in puluerem redigantur. Sagenas quoque et retia quibus prius deceptam multitudinem piscabantur, cessare faciat, et in deserte urbis solo, expandi atque siccari, ut pro illis alii subeant piscatores, quos Dominus ad piscandum misit. Sed et filias eius, que prius quasi in thalamo seruabantur, et pro mysticis secretioribusque doctrinis nulli facile credebantur, processuras  protrahendasque in publicum, et Ecclesiastico mucrone truncandas, ut intelligant quod ipse sit Dominus, qui et Ierusalem pro peccatis parumper reliquit, et Tyri pro insultatione eius et gaudio munimenta destruxit.

296  Quia hec dicit Dominus [a 1Kb] : Ecce ego adducam ad Tyrum  Nabuchodonosor regem Babylonis ab Aquilone, regem regum, cum equis, et curribus, et equitibus, et cetu populoque magno. Filias tuas, que sunt in agro, gladio interficiet, et circumdabit te munitionibus, et comportabit aggerem in gyro, et leuabit contra te clypeum, et uineas, et arietes  temperabit in muros tuos, et turres tuas destruet in armatura sua. Inundatione equorum eius operiet te puluis eorum, a sonitu equitum, et rotarum,  et curruum mouebuntur muri tui, dum ingressus fuerit portas tuas quasi per introitum urbis dissipate . Ungulis equorum suorum conculcabit omnes plateas tuas: populum tuum gladio cedet, et statue tue nobiles in terram corruent . uastabunt  opes tuas, diripient negotiationes tuas  et destruent  muros tuos, et domos tuas preclaras  subuertent  et lapides tuos et ligna tua et puluerem tuum in medio aquarum ponent  Et requiescere faciam multitudinem cantorum [uulg. canticorum] tuorum , et sonitus cithararum tuarum   non audietur amplius. Et dabo te in limpidissimam  petram. Siccatio sagenarum eris, nec edificaberis ultra, quia ego locutus sum, dicit Dominus Deus. Utramque editionem ex more coniunxi, et in quibus discrepant, ex latere copulaui, breuitati uoluminum prouidens. Ergo quod dixerat, Ascendere faciam ad te gentes multas sicut ascendit mare fluctuans, et erit Tyrus in direptionem gentibus, tunc ponit manifestius, quod Nabuchodonosor regem Babylonis adducat Dominus ab Aquilone, regem regum, cum equis et curribus, et cum infinita exercitus multitudine, qui prius subditas Tyro in  littore ciuitates et castella subuertat, et postea obsideri faciat Tyrum, ualletque eam exercitu, et aggere, et munitionibus, uineisque [Al. clypeisque] et arietibus impugnet muros et destruat, et tanta sit multitudo equitum eius, ut puluere equitatus, et sonitu ululantis exercitus, rotarumque strepitu et 297 equorum hinnitu, urbis fundamenta moueantur, et sic ingrediatur ciuitatem dissipatis muris, quasi de campo securus ingrediens, tantaque securitas sit uincentis exercitus, ut plateas Tyri conculcent equorum ungule, et omnis populus in medio corruat ciuitatis, et statue quondam nobiles, siue uniuersa substantia in terram corruat, nichilque pristinarum diuitiarum in expugnata urbe seruetur, sed cum muris domus quoque nobiles destruantur, et tanta sit uictorum  seuitia, ut ligna et lapides, qui residui incendio fuerint, in medium mare proiiciantur, et uel Nabuchodonosor, uel ipse Dominus quiescere faciat uniuersam urbis letitiam, qua prius in canticis et psalteriis personabat, et ad solum usque subuersa, sit siccatio sagenarum. Quodque sequitur: Non edificaberis ultra, uidetur facere questionem, quomodo non sit edificata, quam hodie cernimus Phenicis nobilissimam et pulcherrimam ciuitatem. Ex quo quidam uolunt in ultimo tempore hec Tyrum esse passuram, que postea non sit edificanda. Sed quomodo Nabuchodonosor personam seruare poterunt: presertim cum legamus in consequentibus Nabuchodonosor oppugnasse Tyrum, et laboris sui non accepisse mercedem: et propterea tradi ei Aegyptum,  quia Dei sententie in Tyri oppugnatione seruierit? Grecas et Phenicum maximeque Nicolai Damasceni, et alias Barbarorum aiunt se, qui huic historie contradicunt, legisse historias, et nichil super oppugnatione a Chaldeis inuenisse Tyrie ciuitatis, cum probare possimus multa dici in Scripturis facta, que in Grecis uoluminibus non inueniantur; nec debere nos eorum auctoritati acquiescere, quorum perfidiam et mendacia detestamur. Potest ergo quod dicitur, nec edificaberis ultra, sic accipi, quod nequaquam ultra sit regina populorum, nec proprium habeat imperium, quomodo habuit sub Hiram et ceteris regibus; sed uel Chaldeis, uel Macedonibus, uel Ptolemeis, et ad postremum Romanis regibus seruitura sit. Nulli autem ambiguum iuxta anagogen Nabuchodonosor  regem Babylonis, qui uenit ab Aquilone, diabolum intelligi, qui cum sit uentus durissimus et sinister, nomine dexter uocatur, presumens sibi nominis dignitatem, et est rex regum 298 omniumque regnorum, que ostendit Domino, dixitque ad eum: Hec omnia mihi tradita sunt, que dabo tibi si procidens adoraueris me . Iste habet equos et currus, de quibus scriptum est: Fallax equus in salutem . Et: Dormierunt omnes qui ascenderunt equos . Et in alio loco: Equum et ascensorem proiecit in mare . Iste filias Tyri, animas in angustia et in quodam  peccatorum carcere positas, interficit in agro campoque latissimo, et circumdat Tyrum munitionibus suis, ut clausam teneat, et nullus ex ea Babylonii regis euadere possit imperium. Destruet muros turresque subuertet, et quidquid forte habuit in dogmatibus, inundatione equorum eius et sonitu equitum rotarumque et curruum strepitu pertremiscet, et ingredietur portas eius, nullo prohibente, et plateas ciuitatis: Quia lata et spatiosa uia est que ducit ad mortem , equorum eius calcabunt ungule, uniuersamque substantiam siue statuas nobiles, quibus sibi imagines finxerant falsitatis, de quibus scriptum est: Domine, in ciuitate tua imagines eorum dissipabis , ad terram deiiciet, et destructis muris, domus quoque nobiles  subuertentur, quas sibi parauerat, et in quibus exsultabat, atque in tantam desolationem ueniet, ut lapides eius et ligna quibus edificauerat muros, et cementa construxerat, proiiciant in profundum, canticaque eius et musica, quibus sibi in sapientia huius seculi confidebat, et omnis cithararum sonus non audietur amplius, et piscatio eius cessabit, et erit humilis, ita ut siccatio sagenarum, et ultra non edificetur, quia ad Domini sententiam tradita Nabuchodonosor, omnino subuersa est, iuxta quod et Apostolus dicit: Quos tradidi Satane, ut discant non blasphemare . Loca difficilia sunt, et prudens lector ac diligens debet ignoscere labori meo. Aut si melius quid potuerit inuenire, et ego in eius transibo sententiam: dummodo nouerit ueniam  quam mihi tribuet, se ab aliis accepturum.

 Hec dicit Dominus Deus Tyro: Numquid non a sonitu ruine tue, et gemitu interfectorum tuorum, cum occisi fuerint in medio tui, commouebuntur insule? Et descendent de sedibus suis omnes principes maris: et auferent exuuias suas, et uestimenta sua uaria abiicient, et induentur 299 stupore. In terra sedebunt, et attoniti super repentino casu tuo admirabuntur, et assumentes super te lamentum, dicent tibi: Quomodo peristi que habitas in mari, urbs inclyta, que fuisti fortis in mari cum habitatoribus tuis quos formidabant uniuersi? Nunc stupebunt naues in die pauoris tui, et turbabuntur insule in mari, eo quod nullus egrediatur ex te. LXX: Quia hec dicit Dominus Deus Sor. Nonne a uoce ruine tue cum ingemuerint uulnerati  tui, cum euaginatus fuerit gladius in medio tui, commouebuntur insule, et descendent de sedibus suis omnes principes maris, et auferent coronas suas, et uestimentis suis uariis nudabuntur? Furore insanient: in terra sedebunt, et formidabunt perditionem suam, et gement super te, et assument super te lamentum, et dicent tibi: Quomodo peristi et dissipata es in mari, urbs laudata, que fuisti fortis in mari ipsa, et habitatores eius, que dedit timorem suum omnibus habitatoribus suis? Et formidabunt insule in die ruine tue, et turbabuntur insule in mari in exitu tuo. Primum ipsa historie uerba pandamus breuissima  sensum dictorum aperientes. Hec dicit Adonai Dominus Tyro, que Hebraice appellatur SOR : Numquid in die ruine tue, quando Nabuchodonosor oppugnante, corrueris, et in gemitu uulneratorum, siue interfectorum, qui occisi fuerint in medio tui, non commouebuntur insule? Et descendent omnes reges de sedibus, siue soliis suis, et principes maris qui diuersis imperant insulis, et auferent diademata de capitibus suis, omnem regnandi gloriam deponentes et uestes pretiosissimas, et incredibili uarietate fulgentes, abiicient a se, et stuporis magnitudine uertentur in amentiam, atque humilitate deiecti, sedebunt in terra, et cum te uiderint corruisse, sibi similia formidabunt: nichilque putabunt in terre bonis esse perpetuum; sed e contrario assument super  te lamentum, et flebile canticum commemorabunt, dicentes: Quomodo peristi que habitas  in mari, urbs inclyta, siue laudata? Tyrum enim fuisse insulam, et nullum habuisse de terra introitum, in Grecis, Latinisque, et Barbaris historiis legimus: sed postea a Nabuchodonosor rege Chaldeorum, uel, ut nonnulli affirmant, ab 300 Alexandro, rege Macedonum, iactos esse aggeres, et oppugnatione uineisque, et arietibus locum preparatum, ac de insula factam esse peninsulam. Tu igitur, o Sor, o Tyre, que quondam fuisti in cunctis fortissima insulis, siue in urbibus omnium uoce laudata cum habitatoribus tuis, quos uniuersi timebant, quomodo subito corruisti? Nunc stupebunt, siue pauebunt super te insule, et ut melius habetur in  Hebraico, naues, in die pauoris et ruine tue, et turbabuntur insule in mari. Unde consequentius est supra naues legere, ne secundo ponantur insule; eo quod nullus egrediatur ex te, siue, ut Septuaginta transtulerunt, in die egressionis tue: quando fueris ducta captiua. Hec interim quasi quedam historie iacta sint fundamenta: nunc spirituale nitemur culmen imponere. Finge aliquem, diu seruata pudicitia, multis floruisse uirtutibus, et postea in aliquo graui mortalique peccato esse collapsum: nonne ad sonitum ruine eius interfectarumque uirtutum omnes insule mouebuntur: hi uidelicet qui salsis amarisque huius seculi tunduntur fluctibus? et descendent de throno superbie sue, omnes qui in seculi huius salsugine principes uidebantur, et humilitate deiecti,  auferent diademata de capitibus suis, que uidebantur bonis operibus possidere, et uestimenta uaria diuersitate uirtutum abiicient et induentur stupore, siue timoris magnitudine quodammodo uidebuntur insani; sedebuntque humi, et stupentes super repentino casu eius admirabuntur: intantum ut omnes assumant planctum et lamentationem super eum qui corruit, et dicant: Quomodo peristi, qui prius saluus eras? quomodo corruisti, qui tanto tempore steteras, qui in mari huius seculi inter omnes inclytos putabaris, qui eras cunctorum opinione robustus? et habitatores [a 1Kb] tui, hoc est, cogitationes  fortissime aduersum omnia ignita diaboli iacula resistentes, que prius erant formidini omnibus aduersariis, uerse sunt in stuporem. Sed et naues, omnes uidelicet sancti, qui huius seculi fluctus transeunt, obstupescent cum te uiderint concidisse. In die pauoris et ruine tue turbabuntur insule, ne et ipse 301 similia sustineant. Aliorum enim ruine exempla iustorum sunt, dum omnes infirmo et imbecillo statu fluctuantique uestigio in isto seculo commoramur, et numquam est nostra certa securaque uictoria: quando egredientur ex te qui prius steterant; uel in exitu tuo; in fine et consummatione tua. Non enim ex preteritis, sed ex presentibus iudicamur. Cauendumque est, et semper timendum, ne ueterem gloriam et solidam firmitatem, unius hore procella  subuertat.

 Quia hec dicit Dominus [uulg. addit Deus]: Cum dedero te urbem desolatam sicut ciuitates que non habitantur, et adduxero super te abyssum, et operuerint te aque multe, et detraxero te cum his qui descendunt in lacum  ad populum sempiternum, et collocauero te in terra nouissima  sicut solitudines ueteres, cum his qui deducuntur in lacum , ut non habiteris, et [uulg. Porro cum] dedero gloriam in terra uiuentium , ad nichilum redigam te  et non eris, et requisita non inuenieris [uulg. addit ultra] in sempiternum, dicit Dominus Deus. Cum superioribus iunge que dicta  sunt. Quando te dedero, o Tyre, urbem in perpetuum desolatam, sicut ciuitates sunt alie que omnino non habitantur, et adduxero super te abyssum, et operuerint te aque multe, uel hostium infinite multitudines, uel certe qui ad insulam loquitur et ad urbem in insula constitutam tropologice aduersariorum frequentiam abyssi fluctibus comparat: et detraxero te cum his qui descendunt in lacum, siue in foueam, ad eos qui in inferno sunt, de quibus et in Psalmis legimus: Introibunt in inferiora terre: tradentur in manus gladii, partes uulpium erunt ; ad populum sempiternum, ubi est fletus oculorum, et stridor dentium, et posuero te in terra nouissima, in qua antiquus draco constitutus est, et sicut ueteres solitudines atque deserta,  ubi nulla bonorum recordatio, sed pene erunt sempiterne, neque te fecero suscitari in terra uiuentium, de qua scriptum est: Beati miles, quoniam ipsi possidebunt terram . Et in alio loco: Placebo Domino 302 in regione uiuorum : tunc redigeris in nichili, siue peribis in eternum,  et ultra non eris, secundum illud quod in alio psalmo scriptum est: Dimitte mihi ut refrigerer priusquam abeam, et amplius non ero . Non quod esse desistat qui in penis est sempiternis: sed quod qui Deo non uiuit, in Scripturis sanctis dicatur non subsistere. Unde et Esther contra idola loquens: Ne tradas, inquit, sceptrum tuum his qui non sunt . Utique erant quibus obsecrat ne tradatur; sed Deo non erant, qui uirtutibus, et uiuenti Deo esse cessarant. Et hoc notandum, quod queritur Tyrus ab eo qui uenit querere, et saluum facere quod perierat, et nonaginta nouem ouibus in montibus derelictis, querit unam erroneam ouem . Mulier quoque que unam drachmam perdiderat, querit, et inuenit, et  uicinas conuocat ad letitie societatem . Sin autem requisita non inuenitur Tyrus, non est querentis uitium, sed eius qui boni pastoris fugerit manum. Et ultra, inquit, non eris in sempiternum; siue ut [a 1Kb] in Hebraico LOLAM [Figure: [Hebrew Text] 1Kb] , et in Greco , scribitur, unum seculum significat, iuxta illud Isaie, qui post septuaginta annos dicit Tyrum restituendam in integrum statum . Aiunt autem unum seculum, id est, humane tempus etatis, septuaginta annorum numero supputari, Psalmista dicente: Dies annorum nostrorum, in ipsis septuaginta anni. Sin autem in potentatibus, octoginta anni, quidquid supra, labor et dolor est . Hoc metaphrastic breuiter de Tyro diximus. Quod et ad eos referri potest qui in angustia huius seculi  constituti, deducuntur ad inferos, et operiuntur abyssis fluctibusque penarum, et trahuntur ad inferiora terre, et his copulantur qui in ueteri solitudine sunt, et deducuntur in lacum, siue in foueam sempiternam, ut ultra non habitentur a Spiritu sancto. De quibus scriptum est: Impius cum ceciderit in profundum malorum, contemnit . Nec de cetero erunt in terra uiuentium, sed peribunt, et redigentur ad nichili, et Deo esse cessabunt. Quibus testimoniis abutuntur, qui dicunt impiorum [b 1Kb] et non peccatorum penas esse perpetuas: qui quesiti a Deo, non sunt inuenti, 303 et in eternum esse cessarunt: quia suo uitio perdiderunt eum qui dicit: Ego sum uita .

 Et factum est uerbum Domini ad me,  dicens: Tu ergo, fili hominis, assume super Tyrum lamentum, et dices Tyro que habitat in introitu maris, negotiationi populorum ad insulas multas . Hec dicit Dominus Deus. Si uoluero totam prophetiam contra Tyrum, siue super lamentatione Tyri, uno sermone comprehendere, et longum  faciam, et sensum lectoris obscurum; dum omnia simul non potest mente retinere, precipue in quibus ab Hebraico in hoc loco LXX editio discrepat, hoc est, que addiderint, queue subtraxerint. Itaque nostra erimus interpretatione contenti, et sicubi dissonant, ex latere copulabimus, perfectam omnium Deo [a 1Kb] scientiam relinquentes: et quid nobis uideatur in singulis, breuiter admonebimus. Qui plangitur, adhuc cure est ei a quo plangitur. Unde et Samuel flebat atque plangebat super Saul . Et apostolus Paulus lamentatur et luget super his qui fornicati sunt et non egerunt penitentiam . Et Ieremias Lamentationes super euersione Ierusalem quatuor scribit alphabetis. Habitat ergo, iuxta litteram, Tyrus, siue Sor, in introitu  maris: uel quod prius insula fuit, uel quod portu tutissimo de alto uenientes recipit naues, et est negotiatio populorum ad insulas multas, siue de insulis multis. Quod quidem usque hodie perseuerat, ut omnium propemodum gentium in illa exerceantur commercia. Ceptam autem interpretationem sequentes, quidquid de Tyro dicitur, referamus ad , id est, angustias istius mundi, qui in maligno positus est, et uariis perturbationibus quasi fluctibus coarctatur atque percutitur. De huiuscemodi negotiatoribus et in psalmo mystico sermone narratur: Qui descendunt mare in nauibus, facientes operationes in aquis multis, ipsi uiderunt opera Domini, et mirabilia eius in profundo .

 O Tyre, dixisti, Perfecti decoris ego sum   et in corde maris sita. Primum crimen est Tyri, si quid uidetur habere boni, non Dei putare, sed suum, et 304 omnem pulchritudinem, que illi de diuersis uenit regionibus proprie estimare diligentie atque uirtutis. Dixit enim: Perfecti decoris ego sum, siue ego mihi circumdedi decorem, cum sit in corde, hoc est, in medio maris sita, et quasi insula moueatur, et fluctuet, et undarum illisionibus confringatur. Quod autem cor maris, medium significet, et ille propheticus sermo demonstrat: Propterea non timebimus cum conturbata fuerit terra, et translati montes in cor maris. Sonuerunt et turbate sunt aque eorum . Sed et Dominus noster in corde terre, hoc est, in medio, ad [Al. et ad] inferos  dicitur descendisse. uera autem et perfecta pulchritudo in nullo hominum, nisi in Christi corpore, quod interpretatur Ecclesia, et multorum sanctorum uirtutibus congregatur. Unde et ipse loquitur ad sponsam: Tota pulchra es, proxima mea, et macula non est in te .

  Finitimi tui qui te edificauerunt, impleuerunt decorem tuum. Abietibus de Sanir exstruxerunt te cum omnibus tabulatis maris. Cedrum de Libano tulerunt, ut facerent tibi malum. [b 1Kb] Pro quo nescio quid uolentes, ita LXX transtulerunt: Beelim filii tui circumdederunt tibi decorem: cedrus de Sanir edificata est tibi: tenues tabulas cypressinas de Libano tulerunt, ut facerent tibi malos abiegnos. Sermo enim Beelim, in hoc loco apud Hebreos penitus non habetur, sed pro Beelim scriptum est GEBULAIC [Figure: [Hebrew Text] 1Kb] , quod significat terminos tuos. In eo quoque quod dixerunt, filii tui, uerbi ambiguitate decepti sunt, et scripture similitudine, dum pronuntiatione diuersa eedem littere, cementariorum, [c 1Kb] et filiorum, BONAICH et BENAICH  leguntur. O igitur Tyre,  que dixisti per superbiam, Perfecti decoris ego sum, siue ego decorem mihi circumdedi, cum sis sita in medio mari, audi quanta tibi Dei largitate collata sint. Finitimi et contermini tui, qui non de longinquis, sed de uicinis sunt regionibus, ipsi impleuerunt decorem tuum, et tu putas tuum esse quod alienum est? Et loquitur quasi ad nauem , urbis significans pulchritudinem, et rerum omnium abundantiam, ut postquam uniuersam illius supellectilem descripserit, malum, antemnas, 305 remos, uela, proram, carinam, funes, opertoria, pelles, et cetera quibus nauium optime instructarum usus indiget: tunc tempestatem illi, et uentum austrum, quo fluctus maximi commouebuntur, uenire denuntiet, et eam subiacere naufragio.  Per que significat urbis Tyrie euersionem a rege Nabuchodonosor, siue, ut multi putant, ab Alexandro rege Macedonum, qui sex mensibus ipsam urbem obsedisse, et cepisse narratur, postquam Darium uicit in Lycia. Iuxta mysticos uero intellectus, abietibus siue cedris de Sanir, nauis Tyrie tabulata ceduntur, quibus texitur atque compingitur, et cedro siue cyparisso de Libano malus eius: [d 1Kb] abietibus propter leuitatem [Al. leuitatem] iuncturasque tabularum mollius inuicem se tenentium atque mordentium: siue cedris, quod lignum imputribile est. De Sanir autem dicitur, quod interpretatur uia lucerne; aut ut nos uerius arbitramur, dens uigiliarum, eo quod omnis nauis prosperitas, et illustratio uenerit ex uero lumine.  Sanir autem mons iuxta litteram ipse est qui et Hermon, quem alii uocant Sanior. Lege historiam. Libanus interpretatur candor, siue dealbatio: quod et ipsum ad gratiam pertinet aliunde uenientem.

 Quercus de Basan dolauerunt in remos tuos: transtra tua fecerunt tibi ex ebore Indico, et  pretoriola de insulis Italie. LXX: De Basan fecerunt remos tuos, et templa tua, et fecerunt tibi ex ebore domos siluestres de insulis Chettiim. Quanta pulchritudo nauis, et supellectilis eius, ut remos haberet cedrinos, non undelibet, sed de Basan, et transtra eburnea, et pretoriola, siue cellaria, in quibus merces pretiosissime reponuntur, de insulis Chettiim, quod nos in Italiam uertimus: ex ea regione que Grecie propinquior est, omnes Occidentalium insularum partes intelligentes. Dicamus ergo iuxta anagogen, remos fieri nauis Tyrie de Bazan, de qua et in Psalmis scribitur: Dixit Dominus, de Bazan conuertam de profundo maris . Basan in lingua nostra interpretatur ignominia. Eos igitur qui fuerunt in profundo maris, et ignominia peccatorum,  conuertit Deus, et conuertit in remos, ut cum Apostolis nauigantes, possint ad terram, et 306 ad littora peruenire; et fiunt transtra de ebore, cum mortificauerint corpora sua: uel usum dentium ad laudes Dei contulerint, et pretoriola, siue cellaria de insulis Chettiim, que iuxta Hebraici sermonis etymologiam uertitur in percussam, ut plagis diaboli non tam interfecta sit, quam probata. Possumus ex ebore, et siluestres domos dicere de insulis Chettiim, quas heretici non in domo Dei, sed in naui Tyria fabricare conantur. Et ipsi habentes ebur suum sermonis, et lingue edificantes templa Dei templo contraria, et domos siluestres, habitacula bestiarum, cum Scriptura dicat in domo Dei nemora, et siluas, ac lucos non esse plantandos .

  Byssus uaria de Aegypto texta est tibi in uelum, ut poneretur in malo: hyacinthus et purpura de insulis Elisa, facta sunt operimentum tuum. LXX: Byssus cum uarietate de Aegypto facta est tibi in stratum, ut circumdaret tibi gloriam, et operiret te hyacintho, et purpura, de insulis Elissa facta sunt opertoria tua. Quia dixerat Tyrus, Perfecti decoris ego sum, uel circumdedi mihi ipsa pulchritudinem, arguitur quid a singulis acceperit regionibus, secundum illud Scripture: Quid habes quod non accepisti? Si autem accepisti, quid gloriaris quasi non acceperis ? Describitur ergo quid unaqueque mittat prouincia, secundum illud uirgilianum :

India mittit ebur: molles sua thura Sabei:
 At Calybes duri ferrum, uirosaque Pontus
Castorea,
et cetera. Byssus in Aegypto quam maxime nascitur, ex qua contextum est Tyrie nauis uelum, quod  suspenditur malo, et operimentum illius, quod in solis calore atque tranquillo nautis atque uectoribus prebet umbraculum, de hyacintho et purpura fit; que sunt de insulis Elisa, Ionii maris sic appellans insulas. Porro iuxta Septuaginta de bysso in stratum, et in requiem Tyrie nauis uelamenta texuntur, ut his operta gloriosior sit, et circumdata amictum habeat pulchriorem. Byssum autem referri ad terram, quia ex terra oritur, et hyacinthum ad erem, purpuram ad mare ex quo conficitur, addito coccino bis tincto, quibus Pontificis uestimenta 307 texuntur, sepe admonuimus quod quatuor elementa significent: terram, ignem, erem, et aquas, ex quibus constant omnia, que sibi assumit Tyrus, ut Dei creaturis non utatur cum gratia, sed dicat: Perfecti  decoris ego sum: uel, decorem mihi ipsa circumdedi.

 Habitatores Sidonis, et Aradii fuerunt remiges tui. Sapientes tui, Tyre, facti sunt gubernatores tui. Senes Biblii et prudentes eius prebuerunt nautas ad ministerium uarie supellectilis tue. Omnes naues maris, et naute earum fuerunt in populo negotiationis tue. LXX: Principes tui habitabant in Sidone, et Aradii fuerunt remiges tui. Sapientes tui Sor qui erant in te, isti gubernatores tui. Senes Biblii, et sapientes eius erant in te: isti confortabant consilium tuum, et omnes naues maris, et remiges earum facti sunt tibi in Occidentem Occidentis. Dixerat supra: Finitimi tui qui te edificauerunt, impleuerunt decorem tuum: antequam ueniant ad eos qui longe habitant, proximarum prouinciarum describit auxilia.  Habitatores, inquit, tui, siue principes Sidonis et Aradii, que uicina est insula, remiges tui. Sapientes tui, o Tyre, facti sunt gubernatores tui. Ad sapientes enim proprie pertinet gubernatio, Scriptura dicente: Quibus non est gubernatio, cadent quasi folia . Senes siue seniores [a 14Kb] Biblii, et prudentes eius prebuerunt nautas ad ministerium tuum, siue confortauerunt consilium Tyri, et uariam supellectilem prebuerunt: omnesque naues maris, et naute earum fuerunt in populo negotiationis Tyrie, siue in Occidentem Occidentis. Hoc interim secundum litteram. Ceterum iuxta mysticos intellectus quia Sidonii interpretantur uenatores, et Aradii, deponentes: dicemus Tyrum gloriosam, et superbissimam ciuitatem, que, uento flante, postea  conterenda est, habere ciues, siue principes uenatores, de quibus scriptum est: 308 Anima nostra quasi passer erepta est de laqueo uenantium. Ubi enim nos legimus uenantium, [b 2Kb] in Hebreo scriptum est,  Sidoniorum. Isti uenantur incautas animas in sublimibus constitutas, ut ad terrena deducant, et efficiuntur remiges, ut ducant eas ad naufragia. Sapientes autem Tyri, qui in malam partem accipiuntur, per quam sapientiores sunt filii tenebrarum a filiis lucis, ipsi gubernant Tyrum naufragio preparatam . Seniores Biblii et prudentes eius prebuerunt nautas Tyro ad ministerium, siue confortauerunt consilium eius. Sacra narrat historia, seniores plurimos fuisse a Domino reprobatos, et iuniores electos in typum Synagoge et Ecclesie. Senior Cain adiicitur, et Abel iunior eligitur : Ismel filius Abraham alienus a patre est, et Isaac iunior hereditatem accepit . Filiorum quoque Isaac senior Esau uenator est, et uagatur  in saltibus, iunior Iacob simpliciter habitat domi . Unde scriptum est et in Malachia: Iacob dilexi: Esau autem odio habui . Et recte iuxta Apostolum , nichil in matris utero constituti boni uel mali fecerant, nec habebant meritum nec offensam, ut alter eligeretur, et alter abiiceretur, nisi quod in typo, ut diximus, Synagoge et Ecclesie, senior repellitur, et assumitur iunior. Omnes, inquit, naues maris et naute earum fuerunt in populo negotiationis Tyre, siue in Occidentem Occidentis. Quomodo dicitur Canticum Canticorum, et seculum [Al. secula] seculorum, et opera operum; ut canticum maius aliis canticis sit, et seculum prolixius aliis seculis, opusque ceteris operibus utilius: sic appellatur Occidens Occidentis,  ut magnitudinem Occidentalium partium significet. Et pulchre naues maris, et naute earum, et remiges qui in Tyrie nauis auxilio sunt, non pergunt ad Orientem, nec ad ortum luminis, ubi sol iustitie nascitur, sed ad Occidentem Occidentis, ubi lumen occumbit, 309 et ubi tenebrarum exordium est.

 Perse et Lydi [uulg. Lydia] et Libyes erant in exercitu tuo, uiri bellatores tui: clypeum et galeam suspenderunt in te pro ornatu tuo . Persas fuisse fortissimos, quorum rex Cyrus, ut Isaie uaticinio predicatur , subuerso Astyage, rege Medorum, Babylonem ceperit, et sacra, et secularis narrat historia. Lydos  quoque illo tempore inter gentes robustissimas reputatos, quorum rex Cresus ab eodem Cyro captus sit, Xenophon scribit plenissime. Et Libyas cum Troglodytis et Aethiopibus uenisse contra Ierusalem, in Paralipomenon uolumine legimus : qui quia illis temporibus florentissimi erant, famosi ad prelia pugnatores, Tyrie urbis defensores esse  memorantur, et ad terrendos hostes scuta et galeas inter murorum propugnacula suspendisse. Spiritualis autem intelligentia illud sonat, quod Perse, qui interpretantur tentantes, siue tentati; et Lydi, quos generatos intelligimus; et Libyes, qui Hebraico sermone appellantur PHUT , et uertuntur in os , frustra Tyrum nitantur defendere, cum tentatione superentur, et generationi ac libidini seruiant, cassaque tantum uerba multiplicent, non habentes galeam salutis, nec scutum fidei ; sed gloriam tantum strepitumque sermonum pretendant ad ornatum illius.

 Filii Aradii cum exercitu tuo [Al. suo] erant super muros tuos in circuitu: sed et Pygmei qui erant in [a 1Kb] turribus tuis, pharetras suas [Al. tuas] suspenderunt  in muris tuis per gyrum, ipsi compleuerunt pulchritudinem tuam. LXX: Filii Aradiorum, et fortitudo tua super muros tuos, in circuitu custodes in turribus tuis erant. Pharetras suas suspenderunt super propugnacula tua per gyrum. Ipsi perfecerunt decorem tuum. uerbum GAMADIM , Aquile prima editio, Pygmeos: Symmachus, [b 12Kb] Medos: Septuaginta, custodes: Theodotio Gomadim, ipsum Hebraicum, interpretati sunt. Aradum insulam que tota sit ciuitas, et contra se positum oppidum Antaradum habeat, uicinaque sit Tyro, et pretendat in Phenicis littore 310 continentis terre, usque hodie cernimus: hi sunt in exercitu urbis Tyrie custodesque turrium eius, et suspenderunt pharetras suas per gyrum, complentque pulchritudinem eius, ut sagittarii  esse doceantur, siue pygmei sunt, hoc est bellatores, et ad bella promptissimi, , que Greco sermone in certamen uertitur. Sin autem Aradii deponentes sonant, omnis qui pretendit falsi nominis scientiam, et habet in pharetra pectoris sui ignita diaboli iacula, quibus deceptorum corda uulnerat atque succendit, Aradius appellandus est. Cupit enim deponere eos qui nituntur ad alta conscendere, et complet pulchritudinem Tyri, de qua in Prouerbiis scriptum est: Non te decipiat pulchritudinis desiderium, ne capiaris oculis tuis . Et iterum: Sicut inauris in naribus porce, sic mulieri male morate pulchritudo .

 Carthaginenses negotiatores tui a multitudine cunctarum diuitiarum, argento, ferro, stanno,  plumboque repleuerunt nundinas tuas. Non solum in presenti loco, sed et in Isaia, ubi scriptum est: Ululate naues Carthaginis , ceteri Interpretes uerbum Hebraicum transtulerunt THARSIS , quam coloniam esse Tyriorum nulli dubium est. Ipsi de Occidentis partibus argento, ferro, stanno, et plumbo, Tyri nundinas repleuerunt. Tarsis in lingua nostra  sonat exploratio gaudii. Exploratores autem hic non in bonam partem debemus intelligere, quales Moyses miserat ad explorandam terram repromissionis , sed in contrariam, quales et Apostolus uitare se dicit: Propter subintroductos falsos fratres, qui intrauerunt explorare libertatem nostram quam habemus in Christo : et de quibus Ioseph loquitur: Exploratores estis: considerare uestigia regionis uenistis . Fratresque eius intelligentes crimen esse non modicum aliena per insidias explorare, responderunt: Non sunt exploratores serui tui. Isti ergo nundinas Tyri non auro, nec lapide pretioso, sed argento, ferro, stanno, plumboque multiplicant, habentes eloquii uenustatem, et arma ad expugnandum; et in stanno eloquii similitudinem  quod mentitur argentum; et in plumbo impietatem grauissimam, 311 iuxta Zacariam , in quo mulier sedit super talentum plumbi, et Aegyptii demersi sunt in profundum sicut plumbum. Longa singulorum disputatio metallorum, sed breuitati studendum est.

 Grecia, Thubal, et Mosoch ipsi institores tui, mancipia et uasa enea [uulg. erea] adduxerunt populo tuo: de domo Thogorma equos et equites, et mulos adduxerunt ad forum tuum. LXX: Grecia uniuersa, et adiacentia eius, ipsi negotiatores tui in animabus hominum, et uasa enea dederunt mercatum tuum: de domo Thorgama, equos et equites, et mulos dederunt nundinas tuas. Iones, inquit, qui Hebraice appellantur Iauan, et Thubal, id est, Iberi  Orientales, uel de Occidentis partibus Hispani, qui ab Ibero flumine hoc uocabulo nuncupantur, et Mosoch, quos Cappadocas intelligimus, quorum metropolis que postea ab Augusto Cesare Cesarea appellata est, usque hodie lingua ipsorum Mazaca dicitur: isti pretiosum Tyri fecere commercium, ut mancipia, et enea uasa ex Corintho adducerent Tyrum, et de domo Thogorma, id est, de Phrygia equos, et equites et mulos, quorum quondam illa prouincia maximam habuit copiam. Aiunt Hebrei Greciam, id est, [a 1Kb] Iauan, interpretari [b 1Kb] est, et non est: quod proprie refertur ad sapientiam secularem, in qua si recte aliquid reperiunt, est appellatur; si in contrariam partem, non est. Multa enim nature bono [Al. bona] et ipsi disserunt de officiis, de continentia,  de opibus contemnendis: quod proprie sibi Stoici uindicant, et uidentur animas hominum quos deceperunt, lucrifacere: habentque uasa enea, quibus mentiuntur auri similitudinem, que ingerunt populis Tyri, ut eos false doctrine opinione supplantent.  De domo quoque Thogorma, quod interpretatur peregrinus et aduena, ad forum et nundinas eius equi adducentur, et equites et muli, de quibus scriptum est: Fallax equus ad salutem . Et in alio loco: Dormitauerunt omnes qui ascenderunt equos . Et in Psalmis: Nolite fieri sicut equus et mulus, quibus non est intellectus . Quamobrem et Dech 312 accusator et interfector sacerdotum, prefectus multorum fuit , et hos esse de domo aduene atque peregrini, qui non comedunt carnes agni, de quibus scriptum est: Aduena et mercenarius non comedent ex eo ; ut omnes nundine Tyri his mercimoniis compleantur.

Filii Dadan negotiatores tui. Pro quo nescio quid  uolentes Septuaginta, filios Rhodiorum interpretati sunt: nisi forte prime littere falsi similitudine , ut pro Dadan legerent Radan, que et ipsa Cycladum maxima est, et in Ionio mari quondam urbs potentissima, naualique certamine gloriosa, et propter tutissimum portum mercatorum omnium receptaculum. Et quia Rhodii in linguam nostram uertuntur uidentes iudicium, de his nunc tropologice dicitur, qui cernunt iudicii ueritatem, et ipsi non faciunt, dicente Apostolo: Propter quod inexcusabilis es, o homo omnis, qui iudicas. In quo enim iudicas alium, teipsum condemnas. Eadem enim facis que iudicas . Sed melius est DADAN alterius loci nomen accipere, ut et in Hebraico, et apud ceteros interpretes habetur.

  Insule multe negotiatio manus tue: dentes eburneos et hebeninos commutauerunt in pretio tuo. Syrus negotiator tuus, propter multitudinem operum tuorum, [c 1Kb] guttam, purpuram, et scutulata, et byssum et sericum, et Chodchod [uulg. coccum] proposuerunt in mercatu tuo. LXX: Ex insulis multiplicauerunt negotiationem tuam: dentes elephantinos, et his qui introducebantur reddebas mercedes tuas. Homines negotiationem tuam a multitudine mercatus tui: in aphec, stacten, et polymita de Tharsis et Ramoth et Chodchod dederunt in nundinas tuas. Multum ab Hebraico in presenti loco Septuaginta editio discrepat; ideo iuxta utramque pauca dicenda sunt: ne in Tyri mercimoniis occupati, ad reliquas prophetias tardius transeamus. Filii Dadan negotiatores Tyri, de  multis insulis multiplicauerunt negotiationem eius, ita ut dentes elephantorum darent his qui ueniebant ad commercium eius, et haberent homines in nundinis propter negotiationis multitudinem. Haberent autem 313 in Aphech, [d 13Kb] quod de Theodotionis editione  in Septuaginta additum est: pro quo Symmachus uertit, polymita. Stacten quoque, pro quo omnes alii purpuram interpretati sunt, que Hebraice dicitur ARGAMAN : et uarietates ex Tharsis, pro quo in Hebreo BUS  dicitur, que ab omnibus in byssum translata est. Tharsis autem in presenti loco penitus non habetur. Et ramoth, inquiunt, et chodchod dederunt in nundinis tuis; quod ita habetur in Hebreo, nisi quod pro ramoth, Aquila serica, uel subtilia, interpretatus est. Chodchod uero omnes interpretes, ita ut in Hebreo positum est , transtulerunt. Igitur, iuxta Septuaginta, filii Rhodiorum negotiatores Tyri, de insulis plurimis multiplicauerunt negotiationem eius: iuxta Hebraicum, post filios Dadan negotiatores eius, insule quoque diuersarum  gentium auxerunt in mercimonium eius, afferentes dentes eburneos ex India, et ligna hebenina, que nigri coloris pretiosissima sunt, et commutauerunt cum aliis Tyri mercibus. Syrus quoque fuit negotiator Tyri: pro quo in Hebreo positum est ARAM , in cuius loco Septuaginta homines interpretati sunt, pro ARAM legentes ADAM, et RES et DALETH litterarum, sicut supra, decepti similitudine. Usque hodie autem permanet in Syris ingenitus negotiationis ardor, qui per totum mundum lucri cupiditate discurrunt, et tantam mercandi habent uesaniam, ut, occupato nunc orbe Romano, inter gladios, et miserorum neces querant diuitias, et paupertatem periculis fugiant. Istiusmodi homines negotiatores Tyri sunt, qui polymita, purpuram et scutulata  mercantur: byssum quoque et sericum, et chodchod proponunt in mercatu eius. Pro purpura, quam omnes interpretati sunt; stacten, id est, guttam, Septuaginta transtulerunt. Chodchod autem quid significet, [a 11Kb] usque in presentiarum inuenire non potui. Aiunt Hebrei, omnes pretiosissimas merces hoc nomine significari, uel speciem quamdam esse pretiosarum mercium, quam Romanus sermo non resonet, uel communi uocabulo 314 scruta uendentium. De multis autem insulis, ut transeamus ad anagogen, que salsis [Al. falsis] et amaris huius seculi tunduntur fluctibus, deferunt negotiatores Dadan dentes eburneos, candorem eloquentie pollicentes; de quibus scriptum est: A domibus eburneis ex quibus delectauerunt te filie regum in honore tuo  . Sed non sunt candidi, nec imitantur sponsam, de qua dicitur: Que est ista que ascendit dealbata, innitens super fratruelem suum ? uerum hebenini nigri coloris, qui non possunt suam mutare nigredinem, Ieremia dicente: Si mutabit Aethiops pellem suam, et pardus uarietatem suam . Syrus quoque, id est, Aram, qui interpretatur excelsus, et tumet superbia, negotiator Tyri est, et in multitudine operum Tyriorum defert  falsi nominis scientiam, multas uarietates, et stacten odoris optimi repromittens, et purpuram regie dignitatis, et scutulata ex arte dialectica, et byssum, pro qua Septuaginta Tharsis interpretati sunt terre operibus deditus: et sericum, pro quo in Hebreo scriptum est RAMOTH , quod interpretatur uisio mortis. Omnia enim opera terrena ad interitum properant; et chodchod, quidquid illud est quod intelligitur, proponens in nundinis Tyri. Dadan autem ex his mercibus que a negotiatoribus eius insulisque dicuntur afferri, uel Indie regio intelligenda est, uel Idumeorum ac uaste solitudinis, ut nonnulli estimant, sonatque cognationem, ut similitudinem diuinorum dogmatum in hereticis cognoscamus.

  Iuda et terra Isrel ipsi institores tui, in frumento primo: balsamum et mel, et oleum, et resinam proposuerunt in nundinis tuis. LXX: Iudas et filii Isrel, isti negotiatores tui in frumenti commercio et unguentis: primum mel et oleum, et resinam dederunt in nundinis tuis. uerbum Hebraicum PHANAG  Aquila, Symmachus et Theodotio ita, ut apud Hebreos positum est, transtulerunt: pro quo LXX unguenta, nos balsamum uertimus. Dicitur autem, quibus terra Iudea, que nunc appellatur Palestina, abundet copiis, frumento, balsamo, melle et oleo, et resina, 315 que a Iuda, et Isrel ad Tyri nundinas deferuntur. Cumque manifesta sit littera, iuxta spiritualem sensum dicemus, non debere terram confessionis, et sensum cernentis Deum qui refertur ad  Ecclesiam, deferre Tyro primum triticum, quod cadens in terram multiplicatur, et accipitur pro uerbo Dei: Non enim in pane solo uiuit homo, sed in omni sermone Dei . Deinde balsamum quod nascitur in uineis Engaddi, siue unguentum, de quo scriptum est: Sicut unguentum in capite, quod descendit in barbam, barbam Aaron . Et mel super quo loquitur et Salomon: Mel inuenisti, comede quantum satis est. Si enim plus comederis, euomes illud , dum saturitate nimia mel uertitur in absynthium. Oleum quoque de quo in tabernaculo Dei lucerna accenditur, ne aptetur nobis illud propheticum: Oleum in Aegypto uenundabas . Quod si in Aegypto, et in Tyro fuerit, uertetur in contrarium, et dicetur de eo, Oleum autem  peccatoris non impinguet caput meum . Sed et resina lenis [Al. leuis] est, apta corporibus, et pro medicina accipitur. Unde et in Ieremia scriptum est: Numquid resina non est in Galaad: aut medicus non est ibi? Quare non ascendit curatio filie populi mei . Hanc resinam habebat et Iacob, quam mittebat filio suo Ioseph cum melle, et terebintho, nucibus thymiamate, et stacte . Ismelite quoque qui emerunt Ioseph de terra  Isrel, hec in Aegyptum portabant thymiamata, et resinam de Galaad, et stacten . Et ut manifestius scire possimus quid sit frumentum, balsamum, mel et oleum resinamque ad mercatum ferri Tyri, audiamus Domini uerba dicentis: Nolite dare sanctum canibus: neque margaritas uestras mittatis ante porcos . Mulieri quoque Chananee, que pro filia precabatur, dicens: Filia mea male uexatur a demonio, respondit Dominus: Non oportet tollere panem filiorum, et dare eum canibus . Sed quia exierat de finibus Tyri et Sidonis, et propinquabat terre Isrel, idcirco quod rogauerat consecuta est.

 Damascenus negotiator tuus in multitudine operum tuorum: in copia [uulg. multitudine]  diuersarum opum: in uino pingui, in lanis coloris optimi. LXX: Damascus negotiator 316 tuus in multitudine operum tuorum, ex multitudine omnis fortitudinis tue: uinum ex Chelbon, et lanas de Mileto. Pro uino pingui, quod interpretatus est Symmachus, et apud Aquilam et Theodotionem, et in ipso Hebraico habet, uinum de HELBON . Rursumque ubi nos posuimus lanis coloris optimi, siue splendentibus, et Aquila et Theodotio transtulerunt in lanis Soor. Significat autem quod inter ceteras negotiationes Tyri, ad nundinas eius de Damasco deferebatur uinum pinguissimum, et lana precipua: quod usque hodie cernimus. Sin autem Damascus interpretatur sanguinem bibens, et Hebreorum uera traditio est, campum in quo interfectus est Abel a parricida Cain  , fuisse in Damasco, unde et locus hoc insignitus uocabulo sit, iuste et Paulus post interfectionem Stephani primi in Christo martyris perrexit Damascum, ut credentes in Christo uinctos duceret Ierusalem: Deique misericordia, qui fecit uidentem et cecum, oculos carnis amisit, ut mentis acciperet: cecideruntque squame draconis ex oculis eius, quibus lumen perdiderat ueritatis, ut iret ad uicum qui appellatur rectus, et inueniret Ananiam, qui in lingua nostra interpretatur obediens . De hac igitur terra, cui dictum est: Maledicta terra que aperuit os suum, et hausit sanguinem fratris tui . Tyri nundine congregantur, et uinum pingue, [a 1Kb] et lane splendentes: siue uinum de Chelbon quod interpretatur lacteus. Septuaginta pro lanis  coloris optimi, lane de Mileto, siue Soor senserunt. Miletum in Hebraico non habetur; sed quia inde lane precipue deferuntur, pro SOOR, Miletum interpretati sunt. Ex quo perspicuum, quod Tyrus lacte uescatur infantie, et uestimenta non habeat propria, sed aliunde et ex uariis congesta prouinciis. Illud quod Damascus interpretatur sanguis cilicii, et sanguis  osculi, presenti non conuenit loco. Frequenter enim Hebrea nomina pro diuersitate accentuum, et mutatione litterarum uocaliumque, uel maxime que apud illos habent proprietates suas, uarie interpretantur.

 Dan et Grecia et Mozel in nundinis tuis posuerunt [uulg. proposuerunt] ferrum fabrefactum: stacte 317 et calamus in negotiatione tua. LXX: + Dan et Iauan et Mozel in nundinis tuis ** que in editione eorum de Theodotione addita sunt. Ferrum factum opere, et rota in commixtione tua est. Ex nomine patriarche Dan et tribus, et locus in quo habitauit tribus, nomen accepit, ubi hodie Paneas, que quondam Cesarea Philippi uocabatur. Unde et Iordanis fluuius sortitus est uocabulum, [b 16Kb] Ior, riuus  uidelicet, Dan, qui fluit de Libano. Iauan autem Greciam sonat, que interpretatur, ut diximus, est, et non est. Pro Mozel quoque Symmachus transtulit deferens, ut sit sensus: Dan et Grecia detulerunt in nundinis tuis ferrum fabrefactum, et cetera. Aquila uero pro Mozel, posuit de Uzal. De quibus credendum est regionibus, ferrum et stacten et calamum ad Tyri nundinas deportata. Dicamusque quod Grecia, id est, Iauan, ferrum habeat fabrefactum, et ad bella promptissimum, dialecticaque arte constructum iactans se cuncta iudicio et ratione proferre: uocalemque sonum, qui interpretatur in calamo, et stacten odoris optimi repromittat, siue ferrum fabrefactum, et rotam que uerborum compositione uoluatur, et cursum habeat orationis.

  Dadan institores tui, in tapetibus ad sedendum. LXX: Dedan negotiatores tui, cum iumentis electis ad currus. Multum Hebraicum et Septuaginta in presenti loco discrepant, preter nomen regionis quod uicinum est Dedan, et Dadan. Infinita quippe distantia in tapetibus ad sedendum, et iumentis electis ad currus: nec dubium quin quadrige currus et equi, in malam partem accipiantur, si terreni sint. Alioquin et Elias ad celestia curru rapitur, appellaturque ab Eliseo pater, pater, auriga et currus Isrel . Et Giezi aperiuntur oculi, ut currus in monte, et equos uideat sine ascensoribus, sessioni Domini preparatos . In tapetibus autem, sermonum pulchritudo monstratur; in quibus uehuntur et requiescunt institores Dedan sessione  composita, uenientes ad nundinas Tyri.

 Arabia et uniuersi principes Cedar, ipsi 318 negotiatores manus tue, cum agnis, et arietibus et hedis uenerunt ad te [c 6Kb] . Pro agnis, arietibus et hedis, Septuaginta camelos et arietes, et agnos interpretati sunt. Arabia autem et principes Cedar  abundant his animantibus, agnis uidelicet, et arietibus, et hedis, et Tyri nundinas hac illatione multiplicant . Sed et camelorum fertilissima regio est ob pascuorum [Al. pascuarum] eremi latitudinem, erisque temperiem, quibus hoc animal delectatur. Arabia autem interpretatur uespera: et Cedar, tenebre. De qua et in Psalmis dicitur: Habitaui cum habitantibus Cedar . Que regiones deferunt Tyro camelos, grauissimis peccatorum oneribus pregrauatos, siue agnos, et arietes, et hedos, quos immolant in altaribus suis, que de iniquo ac rebelli corde simularunt. Sed et in hoc eodem propheta in uisione pastorum, arietes aquas purissimas conturbantes, et impingentes  lateribus oues, et cornibus dimicantes legimus : hedos quoque, qui ad sinistram stare consueuerunt, et agnos qui mentiuntur agnum : de quo scriptum est: Ecce agnus Dei, ecce qui tollit peccata mundi . In bonam autem partem camelos scribit Isaias , de Madian, quod interpretatur Domini iudicium, uenire Ierusalem, et Epha, et arietes de Nabaioth, et Saba deferentes aurum et thus: quorum duo ultima etiam a Magis offeruntur Domino . Istique cameli, deposito onere peccatorum, possunt intrare arctam et angustam uiam, que ducit ad uitam .

 uenditores Saba et Reama [Al. Rema], ipsi negotiatores tui cum uniuersis primis aromatibus,  et lapide pretiosissimo [uulg. pretioso], et auro quod proposuerunt in mercatu tuo. In Psalmis ubi scriptum est: Reges Arabum, et Saba munera offerent tibi , in Hebreo habet, reges Saba et Saba munera offerent tibi: quorum unum Saba per SIN litteram scribitur, alterum per SAMECH, que nostre littere similis est. Quia igitur Saba interpretatur conuersio, hoc dicendum est, quod in presenti loco non conuersionem significet, sed auersionem, 319 de qua Tyro munera deferuntur cum uniuersis aromatibus, et odoribus optimis, et lapide pretioso, et auro que omnia in Tyri nundinis proponuntur. Et ipsi enim mentiuntur odorem optimum, lapidemque pretiosum, quo exstruere peruersitatis sue nituntur Ecclesias, et aurum quod pollicetur in sensu, omniaque  peruersa sunt. Nihil enim gratuito accipiunt, nec gratis tribuunt, sed uniuersa mercantur, cum reges Arabum, et Saba gratis Christo munera offerant. Hi sunt qui omnia turpis lucri causa faciunt: et ab eo hec munera susceperunt, qui dicit in Euangelio: Hec enim tradita sunt mihi: que dabo tibi, si procidens adoraueris me . Reama, siue iuxta Septuaginta Rhegma, in nullo alio Scripturarum  loco inuenire potui, nec que regio sit, quidue significet; nisi quod manifestum est, et ex eo quod iungitur, Saba uicinam huic prouincie esse regionem.

 Aran, et Channe, et Eden, negotiatores tui Saba, Assur, Chelmad, uenditores tui: ipsi negotiatores tui multifariam inuolucris hyacinthi, et polymitorum gazarumque pretiosarum, que obuolute et astricte erant funibus. LXX: Charran, et Chana, et Edne, isti negotiatores tui: Sabba, Assur, et Chalman, institores tui, deferentes negotiationem + in Machalim, et in Galima ** hyacinthum, et + polymita ** thesauros electos funibus colligatos. Et iste gentes diuersorum locorum nomina continentes. Quod autem de Theodotione in Septuaginta additum est, in Machalim, et in Galima, Symmachus interpretatus est  pretiosis inuolucris. Polymita quoque, que Theodotio uaria interpretatus est, de Aquila et Symmacho addidimus. Tam pretiose autem uestes negotiatorum inuolucris ferebantur, ut funibus hyacinthinis stringerentur. Aran, siue, ut Septuaginta dixere, Charran, in nostra lingua sonat foramina: Channe, preparationem: Eden, delicias: pro quo apud Septuaginta Edne, quod in Hebraico non habetur, qui sonet ignoramus: et ficti nominis etymologiam querere non debemus. In negotiatione ergo Tyri per carneos sensus qui indicantur in foraminibus, tota seculi hominum preparatio est qui solas delicias putant si augeant Tyrie urbis commercia. 320 De Saba supra diximus. Assur interpretatur, dirigens: Chelmad, siue ut in quibusdam exemplaribus continetur, Cherma,  transfertur in uineas: haud dubium quin Sodomorum, qui ueniunt in mercatu Tyri, ut praua dirigant, immo arguant penis, et corrigant que fuerant deprauata, iuxta illud quod in Psalmis dicitur: Ut destruas inimicum et ultorem . Habentque multifariam supellectilem, et incredibili uarietate distinctam, que inuolucris hyacinthi astricta est; siue thesauri eorum funibus constringuntur, quos thesaurizauerunt sibi in terra, iuxta illud quod scriptum est: Funibus peccatorum suorum unusquisque constringitur . Nec habuerunt negotiationem liberam, sed cuncta peccatorum uinculis innexuerunt. Inuolucra hyacinthina, propter coloris similitudinem, referamus ad ereas potestates, que thesauros suos seculi nundinis largiuntur.

 Cedros quoque habebant in negotiationibus tuis. Naues maris , principes tui in negotiatione tua. Pro cedris, Septuaginta cyparissos transtulerunt. Et quia supra de utroque diximus, superfluum est lectoris augere fastidium.

 Et repleta es, et glorificata  nimis in corde maris. Nihil, inquit, tibi defuit  quod ad diuitias pertinet insularum. Que tamen glorificatio, fuit aggrauatio possidentis, dum non potes moderate ferre diuitias, quamquam et [a 1Kb] paupertatis sepe tentatio sit . Unde et Salomon necessaria tantum postulat; et diuitias, et paupertatem pariter detestatur, ne in altero superbia, in altero subrepat impatientia atque mendacium.

 In aquis multis adduxerunt te remiges tui. Supra remiges Tyrie ciuitatis Sidonios legimus, et Aradios, quorum alteri uenatores, alteri interpretantur deponentes. uenantur enim eorum animas, quos inter seculi huius fluctus suo ducunt arbitrio, et non ad excelsa subleuant, sed in profunda demergunt: nec imitantur eos qui usque ad matutinam uigiliam nauigantes, fregerunt insanos maris fluctus,  et Dominum Saluatorem suscipere meruerunt, statimque tali uectore et comite peruenerunt ad portum quietis. De quo in Euangelio plenius scribitur.

uentus Auster contriuit te in corde maris . 321 Omnes diuitie Tyri, Austro flante dispereunt, qui significantius [b 1Kb] CADIM , Grece interpretatur; quem nos in uentum urentem transferre possumus. De quo dicebat sanctus Dauid: Per diem sol non uret te, neque luna per noctem . Hoc uento Iacob exustus erat, et tamen non contritus, dum loquitur: Fui per diem exustus estu, et gelu noctis . Illi quoque qui ab hora prima conducti sunt, totius diei calorem et estus tulerunt, et tamen accipiunt denarium, quia exusti sunt, et non contriti. Unde et sponsa dicit in  Cantico: Nigra sum, sed formosa, quia despexit me sol : siue, ut melius in Hebraico continetur, decolorauit me sol.

Diuitie tue et thesauri tui, et multiplex instrumentum tuum. Multi ita legunt: In corde maris diuitie tue et thesauri tui, et multiplex instrumentum tuum; ut omnes Tyri diuitie et thesauri, uniuersaque substantia in corde maris sit posita, et seculi fluctibus obruatur, nichilque habeant stabile habitatores eius atque perpetuum, impleto illo Euangelico: Stulte, hac nocte auferent animam tuam a te, que autem preparasti cuius erunt ? Et illo apostolico: Qui uolunt diuites fieri, incidunt in tentationem et muscipulas multas, et trahuntur in profundum . Manifesta est historia; et propterea singulis  pene uersiculis breues sententiolas coaptamus. Iam enim ad finem libri festinat oratio.

. Naute  tui, et gubernatores tui, qui tenebant supellectilem tuam, et populo tuo preerant: uirique bellatores tui qui erant in te, cum uniuersa multitudine tua que est in medio tui, cadent in corde maris in die ruine tue. Remiges siue nautas urbis Tyrie, Sidonios legimus et Aradios, de quibus  iam dictum est; et iuxta editionem Septuaginta consiliarios Bybli, que Hebraice appellatur GEBAL : uiros quoque bellatores eius Persas, Lydos, et Libyas, qui omnes cadent, et esse nichili monstrabuntur, cum ceciderit Tyrus, et uniuersa gloria eius finem habuerit ruinarum. Multitudinem autem quam commixtionem Septuaginta transtulerunt, exceptis principibus, uulgus significat; qui absque nomine dignitatum, 322 simili iudicio conterentur. Mixtaque prophetia est inter urbem et nauem, ut ex altero alterum intelligas: et tamen utrumque ad consummationem seculi pertineat, atque in naufragium.

 A sonitu clamoris gubernatorum tuorum conturbabuntur classes, et descendent de  nauibus suis omnes qui tenebant remum. Naute, et uniuersi gubernatores maris [c 19Kb] uectoresque et prorete] in terra stabunt, et eiulabunt super te uoce magna, et clamabunt amare: et superiacient puluerem capitibus suis, et cinere conspergentur . [d 1Kb] Quod autem sequitur: Et radent super te caluitium, et accingentur ciliciis: et plorabunt te in amaritudine anime ploratu amarissimo, et assument super te carmen lugubre, et plangent te, in Septuaginta non habetur, sed de Theodotionis Editione additum est. Quando Tyrus ceciderit, gubernatores illius turbabuntur, descendentque de classibus, et remiges uectoresque ac prorete siue naute, et uniuersi gubernatores maris iactati fluctibus, stabili aliquando consistent gradu;  et eiulabunt super ea uoce magna, quam prius suis locupletabant mercibus, et mentis amaritudinem clamore signabunt: puluerem quoque siue terram iacient super capita sua, pro terrenis operibus agentes penitentiam. Et cinere conspergentur uel uitule, iuxta Legem , ut purificentur: uel certe substernent cinerem sibi, iuxta illud quod dicitur ad Ierusalem: Sparge terram super caput tuum, et cinerem substerne tibi, et fac planctum . Et in Euangelio scriptum est: Si in Tyro et Sidone facta essent signa hec, olim in sacco et cinere egissent penitentiam . Et Psalmista dicit: Cinerem quasi panem manducaui . Radentque super Tyro caput, et facient caluitium, quod in luctu fieri solet, eo tempore quo magnitudo doloris  omnem excluserit letitiam. Apostolorum uero capilli numerati erant, quia crinem suum instar Nazarenorum Domino consecrarant . Et Samson quamdiu crines habuit, possedit fortitudinem, ablata uero cesarie, captus est ab Allophylis . Quando autem dicitur, et accingentur ciliciis, uetus lumborum libido 323 damnatur, ut qui uixerant in deliciis, postea penitentes  uiuant in austeritate atque duritia. Niniuite habuere saccos . Et iterum ad Ierusalem dicitur: Plange ad me quasi sponsa accincta cilicio super uirum suum uirginalem . Et plorabunt te, inquit, in amaritudine anime ploratu amarissimo. Melius est enim ingredi in domum luctus, quam in domum conuiuii : ut plangant Tyrum, et carmen lugubre congeminent, quod sequens Scriptura subiungit. Ut autem sciamus profectum esse eorum, qui plangunt ruentem, et qui prius in maris corde, et in medio illius uersabantur, prophete nos doceat exemplum: qui et ipse plangere iubetur Tyrum, ut, expleto tempore penitentie, restituatur in antiquum statum, et, assumpta cithara, Domino personet. Lege Isaiam. Quidam ridicule  gubernatores episcopos hereticorum, consiliatores presbyteros, proretas archidiaconos, remiges atque nautas diaconos interpretantur, uectores uero ad cunctum populum referunt, quod si addidissent nauclerum diabolum, implessent tragediam. Qui omnes eiulabunt pariter, et flebunt amarissime, et agent penitentiam, postquam naufragium senserint nauis sue, et in terra steterint, omnemque decorem falsi nominis scientie amiserint; et pro gaudio atque letitia, in cordis amaritudine penitentiam merore signauerint.

 Que est ut Tyrus, que obmutuit  in medio maris?  Que in exitu negotiationum tuarum  de mari, implesti  populos multos. In multitudine diuitiarum tuarum, et populorum [a 1Kb] ditasti reges multos. Nunc contrita es a mari  in profundis aquarum opes tue  et omnis multitudo tua, que erat in medio tui ceciderunt. Uniuersi habitatores insularum obstupuerunt  super te, et reges earum omnes tempestate perculsi  mutauerunt uultus . Negotiatores [b 6Kb] gentium  sibilauerunt super te, ad nichilum deducta es (siue facta perditio es: et non eris 324 ultra [uulg. tacet ultra] usque in seculum . Gubernatores, remiges, prorete, atque uectores, in planctu Tyri ista memorabunt, que alia ciuitatum ita conticuit, ut loquendi  fiduciam non haberet; et audiret illud Euangelicum, Tace, et obmutesce . Et de Psalmis: Peccatori autem dixit Deus, Quare tu enarras iustitias meas, et assumis testamentum meum per os tuum ? Quantis mercibus, o Tyre, ditata es? Et quid tanto labore quesisti, ut diebus  ac noctibus peritura naufragio congregares? Implesti quidem populos multos, et opibus tuis locupletasti reges, de quibus scriptum est: Astiterunt reges terre, et principes conuenerunt in unum, aduersum Dominum et aduersus Christum eius . Sed nunc contrita es in mari, et in aquarum profundis, iuxta illud quod de Pharaone scriptum est: Currus Pharaonis, et fortitudinem eius proiecit in mare . Qui demersus est in profundum quasi lapis, et dicere poterat: ueni in profundum maris, et tempestas demersit me . Omnes insule, uel habitatores insularum, que seculi huius fluctibus uerberantur, stupebunt super te, et reges earum, tempestate perculsi, sentient interitum suum, imitantesque uocem colubri, sibilabunt et  dicent: Ad nichilum deducta es, siue facta perditio es; ut non naturam perditionis habueris, sed uoluntatem. Et non eris. Quod si hucusque dixisset, magna questio nasceretur, quomodo non esset, quam nunc uidemus exstructam. Sed ex eo quod sequitur: Usque in seculum, unius seculi tempus ostendit, quod iuxta etatem hominis annorum septuaginta circulo supputatur. Siue non eris Deo, dicente Apostolo: Qui uocauit ea que non erant . Et Isaias propheta: Ecce confundentur, et erubescent omnes aduersarii tui. Erunt enim quasi non sint : Et Esther iuxta Septuaginta Interpretes: Ne tradas sceptrum tuum his qui non sunt . Et in psalmo: Dimitte mihi ut refrigerer priusquam abeam, et amplius  non ero . Que testimonia quo sensu accipienda sint, supra diximus. Omnia autem hec ad hereticorum possumus referre personam, qui in contritione Tyri atque naufragio, 325 sentient errorem suum, et in medio maris positi, liberare suas animas concupiscent, plangentque male diuitias congregatas, quibus multos ditauerant reges, patriarchas uidelicet suos, et uulgus ignobile, quorum opes in medio corruent mari. Habitatores quoque omnium insularum [si tamen uoluerimus ad bonam partem referre que dicta sunt] obstupescent super contritione Tyri, et reges insularum 326 omnium, uel ipsi quasi tempestate perculsi, mutabunt uultus, uel certe cordis merorem fletu, et lacrymis indicabunt, stuporisque magnitudinem,  admiratione et sibilo testabuntur quomodo nichili facta sit, et perierit que salutem multis gentibus promittebat. Et ultra non erit, nequaquam certo tempore, ut interpretemur in seculo; sed in perpetuum: quia idem sermo utrumque significat.



LIBER NONUS.


 325-326 Consequens erat, filia Eustochium, ut prophetiam Tyri, et principis Tyri, uno uolumine comprehenderem, et tam locis quam uaticinatione coniunctos, nequaquam librorum ordine separarem. Sed quia plura sunt que dicuntur, et modum prolixitatis excedunt: ideo in nonum librum dilata est explanatio, quam orationibus tuis omniumque sanctorum ad calcem credimus peruenturam: ut contra Pharaonem quoque, et uniuersam Aegyptum, que in Ezechiel scripta sunt, disseramus. Que et ipsa nobis longitudine, sui, in librum decimum diuidenda sunt: quo et uoluminum inter se mensura seruetur; et diuisus dictantis, scribentisque, et legentis labor respiret in partibus.

  »Et factus est sermo Domini ad me, dicens: Fili hominis, dic principi Tyri: Hec dicit Dominus Deus: Eo quod eleuatum est cor tuum, et dixisti: Deus ego sum, et in cathedra Dei sedi  in corde maris: cum sis homo, et non Deus, et dedisti cor tuum quasi cor Dei: ecce sapientior es tu Daniele? Omne secretum non est absconditum a te. In sapientia et prudentia tua fecisti tibi fortitudinem et acquisisti aurum et argentum in thesauris tuis. In multitudine sapientie tue, et in negociatione tua multiplicasti tibi fortitudinem, et eleuatum est cor tuum in robore tuo. Propterea hec dicit Dominus : Eo quod eleuatum est cor tuum quasi cor Dei: idcirco ecce ego adducam  super te alienos robustissimos gentium, et nudabunt gladios suos super pulchritudinem sapientie tue, et polluent decorem tuum. Interficient et [a 15Kb] tradent te, et morieris in interitu occisorum in corde maris. Numquid dicens loqueris: Deus ego sum, coram interficientibus te, cum sis homo et non Deus, in manu occidentium te? Morte incircumcisorum morieris in manu alienorum, quia ego locutus sum, ait Dominus Deus. LXX: Et factus est sermo Domini ad me, dicens: Et tu, fili hominis, dic principi Tyri: Hec dicit Dominus Deus: Pro eo quod exaltatum est cor tuum, et dixisti: Deus ego sum, habitationem Dei habitaui in corde maris: tu autem es homo, et non  Deus, et dedisti cor tuum quasi cor Dei, numquid  sapientior es Daniele? Sapientes non erudierunt te disciplina sua: numquid in eruditione tua, aut prudentia tua fecisti tibi fortitudinem, et fecisti aurum et argentum in thesauris tuis, aut in multa eruditione tua, 327 et negotiatione tua multiplicasti fortitudinem tuam? Elatum est cor tuum in fortitudine tua, propterea hec dicit Dominus Deus: Quia dedisti cor tuum quasi cor Dei, propter hoc ecce ego adducam super te alienos pestilentes de gentibus, et euaginabunt gladios suos in te super pulchritudine doctrine tue, et humiliabunt pulchritudinem tuam in perditione, et deducent te, et disponent te, et morieris morte uulneratorum in corde maris. Numquid loquens dices, Deus ego sum, in conspectu interficientium  te? Tu autem es homo, et non Deus, in multitudine uulnerantium te. Mortibus incircumcisorum morieris in manibus alienorum, quia ego locutus sum, dicit Adonai Dominus.« Ubicumque iuxta Septuaginta secundo ponitur, Dominus, Dominus, primum [b 11Kb] nomen tetragrammaton est , quod proprie ad Deum pertinet, et ineffabile dicitur: secundum commune , quod sepe in hominibus inuenitur. Quomodo autem Tyrie urbis sub figura nauis primum diuitie, deinde ruina planctusque descriptus est: sic ad principem Tyri primum sermo fit prophetalis, quod erectus sit per superbiam, nec bene abusus opibus quas habebat: deinde luctus et lamentatio, de quantis bonis ad mala quanta peruenerit. Primum igitur prima  dicenda sunt. Scriptum est in Isaia  ad regem Babylonis Nabuchodonosor, quod se Dei potentie cequarit, et in tantam elatus sit arrogantiam, ut auderet dicere: Super sidera celi ascendam, et ero similis Altissimo. Precipitatusque de solio, meruit audire: Quomodo cecidit Lucifer qui mane oriebatur? Et de Pharaone in hoc eodem propheta: Mea sunt flumina, et ego feci ea . Et de principe Tyri, quod elato corde dixerit arroganter: Deus ego sum, et in cathedra Dei sedi, siue in habitaculo Dei habitaui, cum sit homo, et non Deus. Que quamquam uideantur uires humane fragilitatis excedere, et non tam hominum uerba esse quam insanientium demonum, tamen hyperbolen debemus accipere,  quod intantum intumuerint, et nescierint mensuram  suam, 328 ut elati felicitate seculi, et regni potentia, dum presentia bona putant esse perpetua, homines se esse nescierint, et eternum sibi imperium uendicarint. Licet sub typo principum, regum, et singularum  urbium, uel prouinciarum, potestates aduersarie demonstrentur, de quibus scribit et apostolus Paulus: Non est nobis pugna aduersum carnem, et sanguinem, sed contra principes, et potestates rectoresque tenebrarum istarum, et spiritualia nequitie in celestibus . Et in alio loco: Sapientiam loquimur inter perfectos: Sapientiam uero non mundi huius, neque principum seculi istius, qui destruuntur . Et iterum de sapientia disputans, ait, quam nullus de principibus huius mundi cognouit. Si enim cognouissent, numquam  Dominum glorie crucifixissent . In Danielis quoque prophetia perspicue legitur, Princeps Isrelitici populi Michel, et princeps Grecie, princepsque Persarum . Et Moyses apertius scribit in Deuteronomii Cantico: Quando diuidebat Altissimus gentes, et disseminabat filios Adam, constituit terminos nationum, iuxta numerum angelorum Dei ; siue ut melius habetur in Hebraico: iuxta numerum filiorum Isrel. Et facta est pars Domini populus eius Iacob, funiculus hereditatis eius in Isrel. Nec mirabimur in parte contraria pessimos reges in typo preuaricatorum precedere principum, cum optimos reges Dauid, et Salomonem, et Iosiam, et patriarchas, ac prophetas, in figura Domini Saluatoris precessisse  doceamus. Igitur iuxta utramque intelligentiam, regum pariter superborum et apostatarum principum, que scripta sunt, disseramus. Ait ergo : Licet in medio maris, et insule tenearis angustiis, plus dicam, cum sis homo, et humane carnis fragilitate circumdatus, tumore cordis elatus, in solio Dei, in celis te habitare arbitratus es. Simulque quia iactas sapientiam, in tantum ut regni tui homines, Salomonem enigmatibus prouocarent: numquid sapientior es Danielo, qui Dei gratia uicit omnes magos et hariolos, 329 et nunc in Babylone sapientissimus est? Siue ita intelligendum: Etiam si sapientior sis Daniele, qui omnium confessione sapientissimus est, et diuitiarum ac potentie magnitudine Dei te cupias potentie cequare:  tamen capieris ab aduersariis, et urbe perdita, multis confodieris uulneribus: et ultra non dices, Deus ego sum: sed doctus interitu, hominem te esse cognosces, non Deum. Sin autem uoluerimus principem Tyri eamdem dicere potestatem, cui a Deo tradita est ipsa ciuitas, siue prouincia, illud assumamus testimonium. Ego dixi, dii estis, et filii Excelsi omnes. uos autem sicut homines moriemini, et sicut unus de principibus cadetis . Tradite enim illis sunt ad regendum prouincie quasi iudicibus ab Imperatore. Qui obliti honorem suum ex  alterius iussione pendere, qualis nuper Heraclianus  in Africa fuit, erecti sunt mente tyrannica contra regem et Dominum suum: ut in toto orbe dispersi, sub nominibus idololatrie, deorum sibi nomina assumerent, et inflati superbia, in iudicium diaboli inciderent et laqueum. De quo et Saluator locutus in Euangelio est: uidi Satanam quasi fulgur cadentem de celo .

 Et factus est sermo Domini ad me, dicens: Fili hominis, leua planctum super regem Tyri, et dices ei: Hec dicit Dominus Deus: Tu signaculum similitudinis, plenus sapientie, et perfectus decore: in deliciis paradisi Dei fuisti. Omnis lapis pretiosus, operimentum tuum: sardius, topazius, et iaspis, chrysolythus, onyx, et berillus, sapphirus, carbunculus,  et smaragdus. Aurum opus decoris tui, et foramina tua in die qua conditus es, preparata sunt. Tu Cherub extentus et protegens, et posui te in monte sancto Dei. In medio lapidum ignitorum ambulasti: perfectus in uiis tuis, a die conditionis tue: donec inuenta est iniquitas in te. In multitudine negotiationis tue repleta sunt interiora tua iniquitate, et peccasti, et eieci te de monte Dei, et perdidi te, o Cherub, protegens de medio lapidum ignitorum. Et leuatum est cor tuum in decore tuo: perdidisti sapientiam in pulchritudine tua [uulg. tuam in decore tuo], in terram proieci te: ante faciem regum dedi te, ut cernerent te. In multitudine iniquitatum tuarum et iniquitate 330 negotiationis tue polluisti sanctificationem tuam. Producam ergo ignem de medio tui, qui comedat te, et dabo te in cinerem super terram,  in conspectu omnium uidentium te. Omnes qui uiderint te in gentibus, obstupescent super te. Nihili factus es, et non eris in perpetuum. LXX: Et factus est sermo Domini ad me, dicens: Fili hominis, sume planctum super principem Tyri, et dices ei: Hec dicit Dominus Deus: Tu signaculum similitudinis, plenus sapientia, et corona decoris: in deliciis paradisi Dei fuisti. Omni lapide bono circumdatus es: sardio et topazio, et smaragdo, et carbunculo, et sapphiro, et iaspide, et argento, et auro, et ligurio, et achate, et amethysto, et chrysolitho, et berillo, et onychino, et auro replesti thesauros tuos, et horrea tua in te, a die qua conditus es, parauerunt cum Cherub uncto [a 1Kb] a Deo, et habitante in tabernaculo, dedi te in monte sancto Dei: factus es in medio lapidum ignitorum. Fuisti immaculatus in diebus  tuis, a die qua creatus es: donec inuente sunt iniquitates in te, a multitudine negotiationis tue replesti cellaria tua iniquitate, et peccasti, et uulneratus es a monte Dei, et adduxit te Cherub obumbrans de medio lapidum ignitorum: Elatum est cor tuum in decore tuo: corrupta est disciplina tua cum decore tuo. Propter multitudinem peccatorum tuorum in terram proieci te: in conspectu regum dedi te, ut dehonestareris. Propter multitudinem peccatorum tuorum, et iniquitates negotiationis tue contaminaui sancta tua. Et educam ignem [b 10Kb] in medio tui, hic deuorabit te. Et dabo te in cinerem super terram in  conspectu omnium uidentium te, et omnes qui nouerunt te in gentibus, contristabuntur super te. Perditio factus es: et non eris ultra in seculum. Quia diximus, qui sit princeps Tyri, et quomodo corruerit per superbiam, lamentationes eius super pristina gloria cognoscamus. Primum commonetur quid fuerit, ut doleat se perdidisse quod habuit. Tu, inquit, signaculum similitudinis; iuxta illud, quod proprie de Saluatore dicit Ioannes Euangelista: Hunc enim Deus signauit Pater . Et de hominibus: Signauit, quoniam Deus uerax est . Et in Psalmis: Signatum est super nos lumen uultus tui, Domine . Et in alio loco: Charissimi, nunc filii Dei sumus, et nec dum 331 apparuit quid futuri sumus. Scimus quoniam cum apparuerit, similes  ei erimus . Unde et ad Deum dicitur: Quis similis erit tibi? . Aliud est enim similitudo, aliud equalitas. Unde seuissima heresis est, que in Christo tantum Patris similitudinem confitetur, aufert naturam. Nos autem in Filio non solum similitudinem dicimus, sed equalitatem. Propterea enim eum persequebantur Iudei: quia non solum soluebat sabbatum, sed et equalem se faciebat Deo . Ubi autem equalitas est, ibi eadem natura unaque substantia. Hoc est illud quod de similitudine loquitur et Apostolus: Filioli mei, quos iterum parturio: donec Christus formetur in uobis , ut recipiatis, uidelicet similitudinem eius, quam uestro uitio perdidistis. Et quia in Latinis codicibus pro signaculo, resignaculum  legitur, dum uerbum e uerbo exprimens, qui interpretatus est iuxta Septuaginta translationem , id est, resignaculum posuit. Unde quidam sic intelligunt, quod signaculum Dei et figuram que uelut in cera mollissima expressa sit, rex Tyri resignauerit atque perdiderit, ut pro signaculo fecerit resignaculum, nequaquam habens imaginem et similitudinem Dei, iuxta quam et primus homo conditus est, dicente Deo: Faciamus hominem ad imaginem et similitudinem nostram . Et notandum, quod imago tunc facta sit tantum, similitudo in Christi baptismate compleatur. Et consequenter ei cui dictum est: Tu signaculum similitudinis, iungitur, plenus sapientia, perfectus decore, siue, corona decoris. Ubi enim similitudo  Dei est, ibi et plenitudo sapientie, et perfectus decor, siue quasi diuersis floribus ornata, atque composita corona uirtutum, quam proprio studio auget diligens, dum nature bonum nutrit industria, et negligens minuit, iuxta illud quod in Prouerbiis sub figura mulieris pulchre, et male morate dicitur: Sicut inauris in naribus porce, sic mulieri male morate pulchritudo . Sequitur: In deliciis paradisi Dei fuisti: pro quo in Hebraico habetur EDEN  quod et Geneseos narrat historia. Eden autem uertitur in delicias. Et pulchre ad distinctionem paradisum Dei nominat; ut ostendat esse et contrarium paradisum non Dei, apud eos qui ueritatem mutant mendacio , et paradisum  332 habere se iactant. Quo sermone demonstrat, nequaquam hominem esse de quo scribitur, sed contrariam fortitudinem, que quondam in Dei paradiso commorata sit: licet Iudei hoc per , que appellatur , de Hiram rege Tyri estiment prophetari. Cui autem dicitur: In deliciis paradisi Dei fuisti, siue factus es, quid habuerit, ostendit, quidue perdiderit. Porro quod habitationi paradisi copulatur, omnis lapis pretiosus operimentum tuum, siue colligatio tua, et circumdatio, sardius, topazius, et iaspis, chrysolithus, et onyx, et berillus, sapphirus, et carbunculus, et smaragdus, siue, ut in LXX, diuerso ordine nominibusque aliis, duodecim lapides continentur, hoc obseruandum est, non omni lapide pretioso regem Tyri fuisse circumdatum, siue opertum,  et ut Symmachus transtulit, uinctum atque constrictum: sed omnem lapidem quem habuit princeps Tyri, fuisse pretiosum. Alioquin multi sunt pretiosi lapides quos in presenti loco Scriptura non nominat, chalcedonius, sardonyx, chrysoprasus, hyacinthus, crystallus quoque, et pretiosissimum margaritum. Sed et Aquila et Symmachus ac Theodotio in presenti loco multum inter se, et LXX Interpretes non solum ordine, sed et numero discrepant atque nominibus. In Apocalypsi quoque Ioannis, ubi de uiuis lapidibus Ierusalem exstructa memoratur, paululum in extremis partibus ordine commutato, iidem in fundamentis eius ponuntur lapides, ita ut porte illius crystalli lumine scribantur edificate . Sed et in pectore pontificis, per quatuor  ordines in Rationali , iidem lapides describuntur, et in humeris eius duo lapides onychini, in quibus duodecim patriarcharum scripta sunt nomina, quos uerus pontifex, de quo scriptum est: Tu es sacerdos in eternum, secundum ordinem Melchisedech , portat in pectore, portat in humeris, ut in duodecim lapidibus apostolorum numerum; et in duobus utriusque Testamenti sacramenta demonstret, quorum unus Ioannes Euangelista recubuit in pectore eius, ut hauriret fluenta sapientie, et posset dicere: In principio erat uerbum, et uerbum erat apud Deum, et Deus erat uerbum: hoc erat in principio apud Deum . Isti sunt uiui lapides, de quibus edificatur Ecclesia, et 333 de quibus scribit Apostolus Petrus: Si credidistis,  quia suauis est Dominus: ad quem accedentes lapidem uiuentem, ab hominibus quidem reprobatum, a Deo autem electum honorabilem, et ipsi sicut lapides uiuentes, edificamini domus spirituales in Sacerdotium sanctum, offerre spirituales uictimas placentes Deo per Iesum Christum: quoniam dicit Scriptura : Ecce ponam in Sion lapidem angularem, electum, pretiosum, et qui credit in eo, non confundetur . Super quo et uas electionis pari uoce consentit, dicens: super edificati in fundamento apostolorum et prophetarum, ipso angulari lapide Christo Iesu Domino nostro, in quo omnis edificatio constructa, crescit  in templum sanctum [a 1Kb] Dei . Hi sunt lapides, de quibus et in alio loco legimus: Lapides sancti uoluuntur super terram instar rotarum , paululum tangentes humum, et uolubilitate sua ad celestia festinantes. De quibus et Scriptura commemorat: Ecce ego preparo carbunculum lapidem tuum: et fundamenta tua sapphirum, et ponam propugnacula tua iaspidem, et portas tuas [b 1Kb] lapide crystallo, et murum tuum lapidibus electis: et omnes filios tuos doctos a Deo, et in multa pace filios tuos, et in iustitia edificaberis . Super quo quid nobis uideretur, in eiusdem prophete explanationibus diximus. De huiuscemodi lapidibus et uigesimus psalmus canit: Domine, in uirtute tua letabitur rex, et super salutare tuum exultauit uehementer.  Desiderium anime eius tribuisti ei, et uoluntate labiorum eius non fraudasti eum. Quoniam preuenisti eum in benedictionibus dulcedinis: posuisti in capite eius coronam de lapide pretioso . Iste sunt margarite prophetarum et apostolorum que comparatione Christi, omnes uenundantur in Euangelio , ut ematur pretiosissimum margaritum, et lapis de quo Zacarias scribit, quod septem habeat oculos, id est, septem gratias Spiritus sancti . Lege Isaiam. Et ponitur per apostolum Paulum in fundamento Ecclesie, super quo edificentur aurum, argentum, et lapides pretiosi : quorum colores atque naturas et efficientias singulorum, non est huius temporis disserere; sed proprium uolumen  desiderant: ita ut in Ezechiel, et in Exodo, et in Apocalypsi et in Isaia, 334 sibi omnes lapides, et lapidum ordines comparati, magnam et legenti, et disserenti faciant questionem. Super quibus et uir sanctus Epiphanius episcopus proprium uolumen mihi presens tradidit. Et XXXuII liber Plinii Secundi, Naturalis Historie, post multiplicem omnium rerum scientiam, de gemmis et lapidibus disputat. Ad quorum notitiam diligens à nobis mittendus est lector. Porro Symmachi interpretatio, istum principem Tyri, quasi pretiosissimum monile lapidibus scribit esse distinctum. Denique auri tympanum uocat, in quo infixi sint lapides. Unde et iuxta Hebraicum sequitur: Aurum opus decoris tui, et foramina tua in die qua conditus es, preparata sunt. Pro quo posuere Septuaginta:  Auro replesti thesauros tuos et apothecas tuas, ad sensum mentemque referentes, quod cogitatio eius diuinis patuerit sacramentis, et congregauerit sibi diuitias spirituales, de quibus Dominus precepit: Thesaurizate uobis thesauros in celo: ubi nec erugo, nec tinea demolitur, nec fures effodiunt et furantur. Ubi est enim thesaurus tuus, ibi est et cor tuum . Iste est thesaurus absconditus, de quo et in Euangelio loquitur: Simile est regnum celorum thesauro abscondito in agro, quem qui inuenerit, abscondit, et pre gaudio suo uadit;  et uendit omnia que habet, et emit agrum illum . Apothece autem sunt, siue horrea, de quibus in alio loco scriptum est: Benedicte apothece tue, et reliquie tue . [c 1Kb] Post hec dicitur, iuxta Hebraicum: Tu Cherub extentus et protegens, subauditur arcam Dei et propitiatorium, uel iuxta Septuaginta, quod ipse cum Cherub unctus sit et creatus. Ex quo ostenditur ad hominem urbis Tyrie principem hoc pertinere non posse: sed ad sanctam quondam et precipuam fortitudinem, que urbis Tyrie princeps posita sit. Et posui [Al. additur te], inquit in monte sancto Dei; haud dubium quin paradisum significet, ad quem post celum tertium Paulus apostolus raptum esse se dicit . Cherub autem genere masculino, numero  singulari: et plurali dicuntur Cherubim, qui interpretantur scientie multitudo: super quibus requiescit, et sedet Deus, et hoc curru utitur, dicente propheta 335 ad eum: Qui sedes super Cherubim, manifestare . Et in alio loco: Ascendit super Cherubim, et uolauit: uolauit super pennas uentorum, . Iste autem Cherub, siue creatus cum Cherub, extentus et protegens sacramenta, positus est in monte sancto Dei, de quo crebro diximus. Et Paulus apostolus loquitur, si quis tamen ad Hebreos Epistolam suscipit: Accessistis ad Sion montem et ciuitatem Dei uiuentis, Ierusalem celestem, et millia angelorum . uel certe mons sanctus Dei, paradisus  intelligendus est. Ambulauit quoque in medio ignitorum  lapidum, de quibus scriptum est: Qui facit angelos suos spiritus, et ministros suos ignem urentem . Et non solum Deus qui uocatur ignis consumens, fenum, ligna, stipulamque consumat : sed et angeli qui uocantur igniti lapides, spirituque feruentes. Unde et Dominus: Ignem, inquit, ueni mittere super terram, et quam uolo ut ardeat . Quodque sequitur: Perfectus in uiis tuis a die conditionis tue , donec inuenta est iniquitas in te, ostendit omnem creaturam bonam a Deo conditam, et perfectam habuisse uirtutem, et per hoc principem quoque Tyri fuisse immaculatum, ut deinceps macula non nature sit, sed uoluntatis. Donec inuenta est  iniquitas in te. Inuenta a Deo, que in thesauris pectoris tui per superbiam et abusionem potestatis quam acceperas, tenebatur inclusa. In multitudine quoque negotiationis eius repleta sunt interiora illius, siue cellaria, iniquitate. Dum enim multa conquirit, et non est contentus scientia quam acceperat, nec potestate qui prepositus erat, repleuit cellaria, et interiora pectoris sui: ut saturatus, et incrassatus calcitraret contra Creatorem suum. Manducauit enim Iacob, et saturatus est, et recalcitrauit dilectus, incrassatus et impinguatus, et dilatatus,  et dereliquit Deum qui fecerat eum . Et de corde procedunt cogitationes pessime : propter quas dicit Deus: Peccasti, et eieci te de monte Dei, siue uulneratus es a monte Dei, quod legentes, timere compellimur. Si enim Cherub extentus et protegens, positus in monte sancto Dei, et in medio 336 ignitorum lapidum perfectus, et immaculatus, propter multitudinem negotiationis repleuit interioria sua iniquitate, et peccauit, et eiectus est de monte Dei, hoc est, de habitatione paradisi, siue uulneratus a monte Dei, qui perspicue Christus intelligitur, aut certe in monte Dei constitutus et habitans, a semetipso uulneratus est, et conscientie compunctus malo, dum se intelligit habitatione montis indignum: quid de nobis  estimandum est? Propter quod dicitur ei: Et perdidi te, Cherub, protegens de medio lapidum ignitorum: ut nequaquam inter ignitos lapides consisteres, sed perires. O ipse Cherub, siue Cherubim [a 1Kb] qui te protegebat, eduxi te de medio lapidum ignitorum: iuxta illud quod et de Adam scriptum est: Eiecit Adam, et constituit eum  contra paradisum deliciarum . Causasque reddit, cur eductus sit, siue proiectus de medio lapidum ignitorum. Eleuatum est enim cor tuum in decore tuo: dum tuum putas esse quod Dei est. Unde et apostolus, stimulum carnis et angelum Satane accepisse se dicit, qui eum colaphizaret, ne reuelationum magnitudine superbiret, et in iudicium incideret diaboli . Et idcirco corrupta est, inquit,  doctrina tua cum decore tuo, siue, perdidisti sapientiam tuam in decore tuo: ut dum plus uis esse quam conditus es, et magis sapere quam a Deo acceperas, etiam id perderes quod habebas, et pro pulchritudine atque doctrina, deformitas te et stultitia possideret: unde in terram proiectus es, qui ante habitabas in monte Dei. De quo et Isaias scribit: Quomodo cecidit Lucifer, qui mane oriebatur ? Et Saluator in Euangelio: uidebam, inquit, Satanam quasi fulgur de celo cadentem . Quod et Ieremias loquitur ad Ierusalem. Quomodo obscurauit Dominus in ira sua filiam Sion: proiecit de celo in terram gloriam Isrel ? Proiectus es autem in conspectu omnium regum, ut tuo terrerentur exemplo, uel bonorum regum, quorum cor in  manu Dei est , uel malorum, quorum regna ostendit diabolus Saluatori : qui occurrerunt regi Babylonio, dicentes: Et tu captus es sicut nos, atque inter nos reputatus es. Quamobrem et polluit sanctificationem 337 suam quam habuerat, quando habitabat in monte, et conuersabatur in medio ignitorum lapidum. Sequitur: Producam ignem in medio tui qui deuoret te. Istum ignem in Tyri regis corde succenderat ille cuius ignita sunt iacula, et de quo  scriptum est: Omnes adulterantes quasi clibanus corda eorum . De quo igne loquitur et Isaias: Ambulate in lumine ignis uestri, et in flamma quam succendistis , ut foras egrediens, deuoret possidentem, iuxta illud quod in eodem Isaia scriptum est: [b 8Kb] Deuorauit sicut fenum materiam . In die illa exstinguentur montes, et colles, et saltus, et deuorabit ab anima usque ad carnes. Hunc ignem qui alienus appellatur, Nadab et Abiu ad altare Domini obtulerant, et idcirco diuino igne consumpti sunt . Unde et Moyses ait: Hoc est uerbum quod dixit Dominus: In his, qui appropinquant mihi sanctificabor. Sanctificatio autem Dei est pena peccantium. Post hec dicitur: Et dabo te in cinerem, ut omnia que superedificasti, male conscientie  tue ignis absumat. Qui cum debueras requiescere in sabbato, et nequaquam opus facere seruile, ligna in sabbato collegisti: ut haberet quod in pectore tuo deuoraret incendium. [c 1Kb] Perdet quoque omnia mala opera, conuertens in cinerem, ut ignis noxius penitus exstinguatur, ut omnes conspiciant et obstupescant perisse regem Tyrium, et nichili factum esse, non in multis seculis, sed in uno, uel certe in perpetuum, ut impleatur illud quod scriptum est: Non parcam tibi, et non miserebor. Solent Hebrei inter ceteras fabulas suas et genealogias atque interminabiles questiones, hec contra Hiram regem Tyri dicta intelligere, cum a Salomone usque ad Ezechielem anni sint plurimi, quos eo tempore homines non uixisse perspicuum  est: et sic pronuntiare, quasi per ironiam propheta ad eum loquatur: Numquid tu es signaculum similitudinis Dei, plenus sapientia, et perfectus decore: tu cunctis ornatus lapidibus, tu Cherub, uel creatus cum Cherub: cum econtrario peccaueris, et in cinerem dissoluendus sis? Adduntque fabule sue miraculum, ut 338 contra Scripturam, immo sine Scripture auctoritate, dicant, Hiram mille uixisse annis. uerum hec quam uiolenta sit interpretatio, absque nostro iudicio prudens lector intelligit.

 Et factus est sermo Domini ad me, dicens: Fili hominis, pone  faciem tuam contra Sidonem, et prophetabis de ea, et dices: Hec dicit Dominus Deus: Ecce ego ad te, Sidon, [d 6Kb] et glorificabor in te : et scient quia ego  Dominus, cum fecero in ea  iudicia, et sanctificatus fuero in te . Et immittam in eam  pestilentiam, et sanguinem in plateis eius : et corruent interfecti  in medio eius in gladio  per circuitum, et scient quia ego Dominus. Et non erit ultra domui Isrel offendiculum amaritudinis, et spina dolorem inferens undique per circuitum eorum qui aduersantur eis : et scient quia ego  Dominus Deus: Hec dicit Dominus Deus: Quando congregauero domum Isrel, de populis , in quibus dispersi sunt, sanctificabor in eis coram gentibus. Et habitabunt in terra sua, quam dedi seruo meo Iacob, et habitabunt in ea securi : et edificabunt domos, et plantabunt uineas, et habitabunt confidenter  cum fecero iudicia in omnibus qui aduersantur [uulg. addit eis] per circuitum : et scient quia ego Dominus Deus eorum. Quodque sequitur iuxta LXX: Et tu Deus patrum eorum, in Hebraico non habetur. Consequenter autem post Tyrum, sermo fit ad Sidonem; unius enim utraque urbs prouincie est. Et in Euangelio Tyrus et Sidon pariter nominantur: Si in Tyro et Sidone facte essent uirtutes  que facte sunt [Al. fuerunt] in te . Unde et Chananea, cuius filia a demonio uexabatur quia egressa est de finibus Tyri et Sidonis, quod postulauerat, impetrauit . Predicit autem sermo diuinus quod a Babyloniis, et ipsa capienda sit, et malorum cognoscat pondere, quod ipse sit Dominus: cum iudicauerit eam, et sanctificatus fuerit in illa, et fame eam ac pestilentia, gladioque consumpserit: ita ut corruat in plateis illius, et nequaquam ultra sit in offendiculum populo Dei, 339 nec eos frequenter impugnet. Cum autem hoc factum fuerit, reuertatur populus Isrel, quos in diuersas disperserat nationes, in terram suam, et sanctificetur in eis, nequaquam ut in Sidone in malam partem, sed in bonam, cum eis misertus fuerit, et  habitauerint in terra, quam dedit patri eorum Iacob, et habitauerint securi, et in Domino confidentes, et edificauerint domos, et plantauerint uineas, cum sua promissa compleuerit: et tunc cognoscant quod ipse sit Dominus, cuius promissa firmissima sunt. Quod multi ad tempus referunt Zorobabel, Ezre, et Neemie, quando reuersus est populus Isrel, et habitauit in terra Iudea. Alii uero in ultimo tempore et in mille annis sperant esse complendum. Porro secundum intelligentiam spiritualem, hic nobis sensus uidetur. Sidoni interpretantur uenatores, de quibus et in Psalmis scriptum est: Anima nostra sicut passer erepta est de laqueo uenantium . Et in Prouerbiis: Oculus meretricis laqueus est peccatoris . Sunt autem et in bonam partem  his contrarii uenatores, de quibus scribit et Ieremias: Ecce ego mittam piscatores et uenatores, qui uenentur uos de omni colle et monte : quos et Dominus mittit ad piscandum, et facit eos de piscatoribus piscium, piscatores hominum . Unde et uiculus Petri et Andree hoc appellatur uocabulo: Bethsaida enim in lingua nostra interpretatur, domus uenatorum. Aduersum hos igitur pessimos uenatores, Dei sermo dirigitur, et imperatur prophete, ut ponat, siue obfirmet faciem suam contra Sidonem, et nequaquam fluctuet omni uento doctrine: sed in ueritate consistent, interficiat suos  uenatores. Que sunt ergo que Sidoni Dominus comminatur? Ecce ego ad te ipse ueniam, et glorificabor in te, cum te interfecero, et scient omnes qui uixerint, quod ego sum Dominus, cum tibi reddidero que mereris: mittamque pestilentiam, et sanguinem in plateas tuas. Recteque platee dicuntur Sidonis: Lata enim et spatiosa uia est que ducit ad mortem . Et corruent interfecti qui male steterant, gladio per circuitum: illo gladio quem uenit Dominus mittere super terram, ut male iuncta dissociet, et sciant qui remanserint, quod ipse sit Dominus. Cumque 340 illi cessauerint, nequaquam ultra erit offendiculum amaritudinis, et spina doloris compungens et uulnerans populum Dei. Omnia autem hec dicuntur contra aduersarias potestates,  quod in extremo tempore deleantur, et sit eterna securitas, quando congregauerit Dominus domum Isrel, eos qui sensu cernunt Deum: et sanctificatus fuerit in eis, et complebitur illud quod scriptum est: Sancti estote, quoniam ego sanctus sum . Et habitauerint in terra sua, de qua et alibi legimus: Credo uidere bona Domini in terra uiuentium . Quam dederat Iacob, qui priorem supplantauerat fratrem, et primitiua eius meruerat accipere. Et habitabunt in ea securi, siue in spe, et edificabunt domos, plantabuntque uineas, et habitabunt secundo in spe, iuxta illud quod legitur in Isaia: Qui ablactati estis a lacte, qui abstracti ab ubere, tribulationem super tribulationem exspectate, et spem super spem . Aedificabunt autem  domos, quas et in Euangelio edificat, qui non super arenam, sed super petram fundamenta constituit . De quibus scriptum est: Nisi Dominus edificauerit domum, in uanum laborauerunt qui edificant eam . Et in Exodo, iuxta Septuaginta: Quia timebant obstetrices Dominum, fecerunt sibi domos , et multa huiusmodi. Cum autem fecerit Dominus iudicium contra eos qui aduersantur, siue contumeliis afficiunt Isrel in circuitu: tunc omnis creatura cognoscet quod ipse sit Dominus, cuius uera iudicia sunt, et iustificata in semetipsis.

 In anno decimo , in decimo mense , in prima  mensis die, factum est uerbum Domini ad me, dicens: Fili hominis,  pone (siue ob firma faciem tuam contra Pharaonem regem Aegypti, et prophetabis de eo, et de Aegypto uniuersa loqueris, et dices: Hec dicit Dominus Deus. Post Sidonem, que et ipsa in Phenicis littore constituta est, sermo fit ad prophetam decimo anno captiuitatis regis Ioacim, et duodecimo mense, et una die mensis, ut ponat faciem suam, siue obfirmet contra Pharaonem regem Aegypti, et loquatur de eo, et de uniuersa Aegypto, siue ad omnem Aegyptum: ex alia enim parte Iudee in eodem littore constituta Aegypti prouincia est, 341 et que illi uentura sint, prophetet. Sin autem oportet de numeris aliquid dicere, quem  locum habeat inter decem dies una: unde et in principio Geneseos non est dictum: Factum est uespere et mane dies prima, sed una , ut eamdem diem reuolui semper doceat: eumdem ordinem inter decem decadas, hoc est, centenarium numerum decimus numerus possidebit, quod ad uictimam agnus assumitur, ut immoletur die quartadecima, atque hoc modo usque ad mille et decem millia, et centum millia, et ultra per decadas suas numerorum ordo procedit. Post decimum autem annum, mensis duodecimus ponitur, ut perfectus duodecim apostolorum ac prophetarum  numerus demonstretur. Porro iuxta LXX, decimus mensis qui Hebraice appellatur TEBETH , et apud Aegyptios , apud Romanos  Ianuarius dicitur, eo quod apud illos anni sit ianua: omni calore sublato, hiberni frigoris continet principatum. Hoc de numeris dixisse sufficiat. Ceterum illud uel maxime requirendum est, utrum ipse sit Pharao qui in Exodo, et Isaia, et Ieremia, et Ezechiel, multisque aliis in locis, et in Cantico Canticorum nominatur: Equitatui meo in curribus Pharaonis assimilaui te proxima mea : an alius atque alius? uideturque mihi non esse unus, sed apud Aegyptios hoc uocabulo demonstrari regiam dignitatem, sicut apud Romanos, cesares et augusti reges eorum appellantur a primo Caio Cesare, et secundo adoptiuo eius Octauiano, qui postea Augustus est nominatus: et apud Syros, Antiochi, apud Persas, Arsacide, apud Philisthiim, Abimelech, et  post Alexandrum in Aegypto Ptolemei usque ad Cleopatram, qua uicta apud Actium, Aegyptus Romana est facta prouincia. Ergo in presentiarum aduersum unumquemlibet regem Aegypti sermo fit Domini, qui interpretatur , interfector uidelicet et lacerator, et gladio cuncta concidens et diuidens. Quod iuxta mysticos intellectus referendum est ad eam potestatem, cui subiecta est Aegyptus. Nunquam enim homo auderet dicere: mea sunt 342 flumina, et ego feci illa, nec draco appellaretur magnus, et sedens in medio fluminum suorum; Aegyptus autem Hebraice appellatur MESRAIM , et in linguam nostram uertitur , coangustans uidelicet et tribulans eos, qui sibi subditi sunt: et non dimittens oculos ad celum leuare;  sed iuxta Euangelium et exemplum mulieris illius, quam decem et octo annis diabolus incuruauerat, semper ad terrena demergens . uideamus igitur que sit comminatio contra Pharaonem et omnem Aegyptum.

 Ecce ego ad te, Pharao rex Aegypti, draco magne, qui cubas  in medio fluminum tuorum, et dicis: Meus est fluuius, et ego feci memetipsum . Et ponam frenum  in maxillis tuis, et agglutinabo pisces fluminum  tuorum squamis  tuis, et extraham te de medio fluminum tuorum: et uniuersi pisces tui, squamis tuis adherebunt. Et proiiciam  [a 10Kb] te uelociter : et omnes pisces fluminis tui, super faciem terre  cades. Nec colligeris, neque congregaberis; bestiis terre et uolatilibus celi dedi te ad deuorandum. Et scient omnes habitatores Aegypti, quia ego sum Dominus: pro eo quod factus es  baculus  domui Isrel, quando apprehenderunt  te manu sua [uulg. tacet sua], et confractus es, et lacerasti omnem humerum eorum, et innitentibus eis super te, comminutus es, et dissoluisti  omnes renes eorum. Studio breuitatis editionem utramque miscemus, ubi non multum inter se discrepant.  Alioquin ubi magna diuersitas est, utramque proponimus. Dicit autem contra Pharaonem principem Aegypti, et sub figura eius ad magnam loquitur potestatem, cui Aegyptus tradita est ad regendum, et nichilominus superbit contra Creatorem suum, sibi dominationem terre uendicans, et se colendam Aegyptiis gentibus tradens. Loquiturque iuxta situm prouincie, quasi ad regem, quod in Nili inundatione confidat, et pluuias de celo non magnopere desideret, auctoremque sui seipsum putet, uel fluuios, hoc est, , et riuos Nili a se factos iactitet. 343 Non, inquit, Angelum mittam, sed, o draco magne, qui cubas et resides in medio fluminum tuorum, ipse ad te ueniam puniendum. Ausus es enim dicere: Meus est Nilus fluuius, et  ego mei conditor sum: uel, ipse feci flumen, quo omnis Aegyptus irrigatur. Cumque uenero, ponam frenum in maxillis tuis: siue constringam laqueis os tuum, quo magnifice loquebaris, et omnes socios ac duces tuos, quos pisces uocat, adherere faciam pennis, uel squamis tuis, ut extractus e flumine, proiiciaris, siue deponaris. Nimium enim te extuleras in deserto. Et cades super faciem campi, uel terre tue, eo quod Aegyptus campestris prouincia sit. Nec colligetur cadauer tuum, nec congregaberis, id est, nequaquam sepelieris, sed bestiis et uolatilibus celi dabo te deuorandum, ut cum hec uiderint in te [b 1Kb] mea iudicia perpetrata habitatores Aegypti, cognoscant quod ipse sim Dominus. Hec autem tibi euenient, quoniam populum meum Isrel tuo auxilio  decepisti, ut nequaquam in Deo creatore suo, sed in te confiderent. Fuisti eis baculus arundineus iuxta Isaiam , uel uirga uacua, et calamus fragilissimus, cui innitentes cassum deprehendere presidium, ita ut incumbentibus illis frangereris, et lacerares humerum, et manum qua tenebaris, et dum in te securi sunt, comminuerentur omnes lumbi eorum cadentium in terram, et pro auxilio accipientium uulnera. Hec autem per metaphoram dicuntur quasi ad regem Aegypti, eo quod et ipsa prouincia  nequaquam aduersaria fuerit Isreli, sed dum magna promittit, a Dei eos auxilio separaret. Draconem autem iuxta anagogen, contrariam potestatem sepe legimus. Unde et Pharao dicitur , quod a Deo separet atque seiungat, et Aegyptus, id est, MESRAIM , in tribulantes et affligentes uertitur, eos uidelicet quos sibi potuerit subiugare. Iste draco est preuaricator, de quo Iob plenissime loquitur . Et in Psalmis scriptum est: Tu confregisti capita draconis, dedisti eum in escam populis Aethiopum . Et draco magnus ad comparationem minorum draconum dicitur, de quibus canitur in psalmo: Tu confregisti capita draconum in aquis . Et in alio loco: 344 Hoc mare magnum et spatiosum manibus. Illic reptilia quorum  non est numerus: animalia pusilla cum magnis, illic naues pertransibunt: Draco iste quem formasti ad illudendum ei . De quo et in alio loco dicitur: Ipse est rex omnium qui in aquis sunt, et principium figurationis Domini, qui factus est, ut illuderetur ab Angelis eius . Sedet autem, siue cubat, in medio fluminum suorum, non unius fluminis, sed multorum, que in diuersis heresibus accipimus, per quas fluxit in Aegyptum seculi istius, et irrigauit animas seductorum, non pluuiis de celo uenientibus, sed de terra aquis turbidis, quas bibere non prohibet Ieremias dicens: Quid tibi et uie Aegypti, ut bibas aquam Geon ? Pro quo in Hebraico SIOR  scriptum est, quod uerbum in aquas turbidas  transfertur atque cenosas. Ut autem intelligamus que sint Aegyptii draconis flumina, ex contrariis scire poterimus. Dominus loquitur de fluminibus suis: Qui credit in me, flumina de uentre eius fluent aque uiue . Et ad Samaritanam: Qui biberit de aqua quam ego dedero ei, non sitiet in eternum: sed fiet in eo fons aque salientis in uitam eternam . Ista sunt flumina de celo uenientia, de quibus Dauid canit: Fluminis impetus letificat ciuitatem Dei : haud dubium quin Ecclesiam significet. Consideremus ergo, que draconis pena, quodue supplicium sit. Sequitur: Et ponam frenum, uel laqueum in maxillis tuis. Cui simile est illud Iob: Adduces autem draconem in hamo, et pones capistrum circa nares eius. Confidit  quod intreat Iordanis in os eius: in oculo suo suscipiet illum. Perforabit autem nares eius armilla, et labia illius . Ponit autem Dominus in maxillis draconis istius frenum, et perforat labia eius atque constringit armille circulo, quando per Ecclesiasticos uiros, qui in Scripturis sanctis eruditi sunt, imponit ei silentium, et uniuersa peruersitatis dogmata dissoluuntur. Agglutinatque pisces fluminum eius pennis ipsius, uel squamis, quibus heretici per superbiam ad alta festinant, ut et ipsi uincti cum dracone, unum cum eo corpus efficiant, et copulentur ei uel in erroris consortio, uel in pene similitudine: quomodo qui adheret Domino, unus spiritus est . Neque uero unum  345 habet flumen draco Aegyptius, sed multa flumina, quibus irrigat Aegyptum humilem atque deiectam nichil in se habentem montium: nec aquas Sile, que uadunt cum silentio, sed turbidas et cenosas . Unde et extrahit eum Dominus de medio fluminum suorum, ut nequaquam eis incubet, nec sedeat in eis: et omnes pisces squamis illius adhereant, pro qualitate uitiorum per totum corpus draconis, uel capiti, uel uentri, uel caude, et extremis partibus adherentes: ut extracto dracone, pisces quoque, qui adherent ei, pariter extrahantur. Et: Proiiciam te, inquit, in desertum, ut nequaquam reperias quos decipias. uel certe deponam te de culmine superbie tue, et deponam uelociter, iuxta illud Apostoli: Deus autem pacis conterat Salanam  sub pedibus uestris uelociter ; ut dracone contrito atque deposito, pisces quoque fluminis illius deponantur, et cadat auctor criminum, qui prius stare se arbitrabatur, et in toto orbe discurrere. Cadat autem super faciem terre sue, ad quam de celo precipitatus est, ut nequaquam ultra in hereticorum Ecclesiis colligatur, neque congregetur, siue sepeliatur in his qui crediderint ei, cum ab eo fuerint liberati, sed detur ad deuorandum bestiis terre, et uolatilibus celi. Bestiis, de quibus scriptum est: Ne tradas bestiis animam confitentem tibi . Et uolatilibus celi, que iuxta uiam sementem comedunt, et a Saluatore interpretantur esse diaboli . Non solum enim princeps malitie, sed et discipuli  eius, diaboli nominantur, iuxta illud quod de Iuda dicitur: Nonne ego uos duodecim elegi, et unus de uobis diabolus est ? Celi autem uocantur uolatilia, quia sibi sublimia repromittunt, ut postquam draco cum piscibus suis depositus fuerit atque proiectus, et traditus ad deuorandum bestiis terre, que nichil in se habent mansuetudinis, et his qui circumferuntur omni uento doctrine , tunc intelligant omnes habitatores istius seculi, quod ipse sit Dominus. Omnis autem causa penarum est, quod frustra domui Isrel promisit auxilium, et fuit ei uirga, uel baculus arundineus, uacuus et inanis, nichilque in se habens plenitudinis, quia non poterat dicere: Nos autem omnes de plenitudine eius accepimus ; cum Scriptura  preceperit: 346 Non apparebis in conspectu Domini Dei tui uacuus, aut inanis . Quod autem non debeamus ab Aegypto auxilium postulare, et alibi Scriptura testatur: ue eis qui descendunt in Aegyptum ad auxilium . De istiusmodi baculo arundineo et Rabsaces frustra exprobrat Ezechie regi Iude dicens: Ecce confidis in uirga arundinea atque confracta ista, super Aegypto: cui: qui innixus fuerit, ingreditur in manum eius. Sic est Pharao rex Aegypti omnibus [Al. et omnes] qui confidunt in eo . Et ille quidem de iusto rege mentiebatur ista commemorans, qui interpretatur multus poculo. Inebriatus enim erat de aureo calice Babylonis, et idcirco que sua erant,  ingerebat populo Dominum confitenti. Hic uero exprobratur Pharaoni, quod fueruit domui Isrel, uirga, siue baculus arundineus, uanum eis et fragile et cito comminuendum auxilium repromittens. Ut autem scire ualeamus, qui sit baculus arundineus, super quo domus Isrel confidere non debeat, ex contrario baculo et uirga Domini intelligere poterimus, de qua ad Dominum dicitur: uirga tua et baculus tuus, ipsa me consolata sunt . Hanc uirgam habuit et Aaron, que dracones Aegyptios deuorauit, et quando percussit aggeres Nili, et Cyniphes in tota Aegypto generate sunt . Moyses quoque, iuxta LXX, extendit hanc uirgam, et leuauit in celum, et Dominus induxit uentum austrum super terram toto illo die et tota  nocte, et mane leuauit uentus, et adduxit locustas super omnem terram Aegypti. De hac puto uirga scribi et in Numerorum libro, quod floruerit, et nuces siue amygdalas germinarit . Hanc habebat et Apostolus cum dicebat: Quid uultis, in uirga ueniam ad uos ? Et qui Pascha celebrabant, baculos tenebant manibus, sine quibus imbecillitatem humani corporis sustentantibus, carnes agni comedere non poterant. Hec est uirga de radice Iesse, super quam septem spiritus requieuerunt. Sed non talis Pharao, nec baculus Aegypti et uirga arundinea que decipit apprehendentes se, et lacerat humeros eorum, id est, fortitudinem. Et quicumque super eam fuerit innixus, dissoluuntur lumbi eius et stare non potest: nec accinctus renibus  Pascha celebrare. Quod his congruit, quorum scrutatur corda et renes Deus.

 347 Propterea hec dicit Dominus Deus: Ecce ego adducam super te gladium, et interficiam de te hominem et iumentum. Et erit terra Aegypti in desertum  et [a 1Kb] solitudo: et scient quia ego sum Dominus: eo quod dixerit  fluuius meus est, et ego feci eum . Idcirco ecce ego ad te et ad flumina tua: daboque terram Aegypti in solitudines, gladio dissipatam  a turre Syenes  usque ad terminum Aethiopie. Non transibit per eam pes hominis, neque pes iumenti gradietur in ea, et non habitabitur quadraginta annis. Daboque terram Aegypti desertam in medio terrarum  desertarum, et ciuitates eius in medio urbium subuersarum erunt [uulg. et erunt] desolate quadraginta annis. Et dispergam  Aegyptios in nationes, et uentilabo eos in terras. Quia hec dicit Dominus Deus: Post finem quadraginta annorum, congregabo Aegyptum  de populis  in quibus dispersi fuerant. Et reducam captiuitatem Aegypti, et collocabo eos in terra Phatures, in terra natiuitatis sue . Et erunt ibi in regnum  humile, inter regna cetera erit humillima [Al. humillimum].  Et non eleuabitur ultra super nationes, et imminuam eos, ne imperent gentibus . Neque erunt ultra domui Isrel in confidentia  docentes iniquitatem, ut fugiant, et sequantur eos  et scient quia ego sum Dominus Deus. Iunge prioribus que sequuntur. Quia fuisti baculus arundineus domui Isrel, et non solum confractus es in manu eius, sed iuxta Isaiam , perforasti manum eius, et nunc lacerasti humerum, et ipse comminutus es, et innitentium super te dissoluisti lumbos: idcirco ego inducam super te hostium gladium, et cum hominibus iumenta uastabo, et redigetur terra Aegypti in solitudines, et secundo scient Aegyptii quod ego sum  Dominus. Nec hoc ero fine contentus; sed quia in tantam prorupit blasphemiam, ut suos esse diceret fluuios, et omnem abundantiam Aegypti: ideo et ipsum auferam 348 qui se dixerat Creatorem, et flumina que a se creata iactauerat, et redigam terram Aegypti in longissimam solitudinem, et gladio dissipatam, a turre Syene usque ad terminos Aethiopie. Pro turre que Hebraice MAGDAL  dicitur, LXX loci nomen posuerunt, ut [b 9Kb] scriberent. Turris autem Syene usque hodie permanet, castrum ditioni Romane subditum, ubi sunt Nili cataracte, et usque ad quem locum de nostro mari Nisus nauigabilis est. Totam igitur Aegyptum dicit esse depopulandam usque ad terminos Aethiopie, quibus extrema Aegypti regio iungitur, ita ut pes  hominis in Aegypto non pertranseat, nec iumenta reperiantur in ea, et non habitetur per quadraginta annos. Parcitur enim Aegyptiis, et quia hospites quondam fuere Isrel, breuior temporis condemnatio est. Tyrus sabbatizauit sabbata sua per annos septuaginta, et sic in antiquum statum restituta est. Captiuitas quoque Iudee, templique subuersio, usque ad Cyrum regem Persarum septuaginta compleuit annos. Potentes enim potenter tormenta patientur . Quod autem dicit: Dabo terram Aegypti desertam in medio terrarum desertarum, Palestinos significat, Idumeos et Moabitas, omnesque alias regiones, aduersum quas supra Prophete uaticinium est. Tunc disperget, siue disseminabit Aegyptios in nationes, et uentilabit eos in terras. Et  quia clemens et miserator est Dominus, patiens, et multarum miserationum, post quadraginta annos Aegypti restitutio est, et reducetur in antiquum solum uniuersa captiuitas, et collocabitur in urbe metropoli, que appellatur Phatures, ubi orta est, et unde profecta est: ita dumtaxat ut pro utilitate sua amittat antiquam superbiam, et sit in regnum humile, immo humillima omnium nationum: ut non eleuetur ultra gentes, nec in eas habeat imperium; sed redacta in paucitatem, nequaquam decipiat domum Isrel sui confidentia, nec doceat eos iniquitatem;  siue redigat eos in memoriam iniquitatis, quod deserto Dei auxilio, Aegypti quesierunt adminiculum. Et hec omnia fient, ut tertio cognoscant 349 Aegyptii, quod ipse sit Dominus. Hec breui sermone perstrinximus, historie fundamenta iacientes. Nunc allegorie nubilum disserendum est, et eadem breuitate uitare conabimur et huius explanationis longitudinem. Ad draconem sermo est, qui dixerat: Mea sunt flumina, et ego feci ea : quod inducat super eum ipse Dominus gladium, de quo in Isaia scriptum est: Inebriatus est gladius meus in celo: nunc descendet in terram, ut perdat ex ea hominem et iumentum , quidquid uel rationis uidetur habere, uel simplicitatis: et perdat, non absolute, sed draconi, ut draconi pereant, et uiuant  Deo, et fiat Aegypti terra perditio, secundum superiorem sensum, quod [Al. quo, aut quid] draconi pereat, et post perditionem redigatur in solitudinem, pessimum hospitem habere desistens. Et tunc cognoscent homines et iumenta, et terra disperdita quod ipse sit Dominus: illo sensu quo in septuagesimo septimo Psalmo scriptum est: Cum interficeret illos, tunc querebant eum . Omnis enim qui querit, inueniet. Dei quidem misericordie est, ut mundi huius pereat abundantia, et Aegypti fluenta siccentur, immo terra eorum sit in solitudines, et sententia Domini dissipetur a turre Syene, que interpretatur gyrus: ut nichil in se recti habeat, usque ad terram Aethiopum, qui humiles appellantur: ut uidelicet omnis superbia que se contra  Dei scientiam erexerat, destruatur, et humilietur in salutem suam. Nec pes hominis, hoc est, rationale quippiam transeat per Aegyptum, neque pes iumenti gradiatur in ea: ut simplices quosque non teneat, quos dimissis hominibus, Pharao in Aegypto tenere cupiebat, Moyse contradicente, et uolente iumenta quoque de Aegypti captiuitate liberari. Et non, inquit, habitabitur quadraginta annis, qui numerus semper afflictionis et pene est. Unde et Moyses, et Elias, et ipse Saluator, quadraginta diebus ieiunauerunt et noctibus, et per quadraginta annos populus erat in solitudine, ut postea circumcisus in Galgalis, opprobrio et ignominia Aegypti liberaretur . In cuius numeri sacramento, et hic idem propheta pro  tribu Iuda quadraginta diebus dormit in dextro latere, et quadringintis annis populus seruiturus in Aegypto nuntiatur : qui faciunt quadraginta 350 decadas, siue quatuor . Pluuie quoque diluuii quadraginta diebus inferunt orbi naufragium. Iustum enim erat, ut qui per quatuor elementa mundi, quibus omnia constare dicuntur, dum ea diligit et fouet, Deum offendat, in ipso numero puniretur: et Isrel qui peccauerat in sabbatum, septem decadarum, hoc est, septuaginta annorum supplicium sustineret. Daturque terra Aegypti deserta, et  ciuitates eius in medio terrarum et urbium subuersarum, que non sunt exstructe de lapidibus, sed latere et paleis, ut dispergatur Aegyptus que male sibi fuerat copulata, et uentiletur in terras, quo scilicet frumentum a paleis separetur, et quadraginta annorum fine completo, sit restitutio Aegypti, et reducatur captiuitas eius, et collocetur in terra Phatures, que interpretatur panis conculcatus; ubi panis ille qui dixerat: Ego sum panis qui de celo descendi , prauitate heretica conculcatus est: ut cum uenerint ad Ecclesiam, habitent in pane conculcato, et nequaquam eleuentur in superbiam, sed sint in regnum humile. Et ut etiam cum restituti fuerint in pristinum statum, se per humilitatem deiiciant, quod in Aegypto uixerint, et latericias exstruxerint  ciuitates, et inter multa regna Ecclesie sint humiles, et sciant in quem peccauerint, et ultra non eleuetur Aegyptus super Ecclesias in toto orbe diuisas, sed redigatur in paucitatem, et pauci in ea remaneant inter gentes, iuxta illud quod scriptum est: Da illis, Domine. Quid dabis illis? Da illis uuluam sterilem, et ubera arentia : ut nequaquam gaudeant et extollant se in multitudinem deceptorum, sed redigantur in paucos: Multi enim uocati, pauci uero electi . Et ultra non decipiant domum Isrel, id est, Ecclesiam; nec uanam eis spem confidentiamque repromittant, docentes iniquitatem, ut fugiant Ecclesiasticam disciplinam, et sequantur Aegyptias uoluptates. Hec autem fient, ut tertio cognoscant Aegyptii, quod ipse sit Dominus.  Quod mihi propterea uidetur dici, ut cognitio prima Aegyptiorum in carne sit, secunda in anima, tertia in spiritu. Primo, super terram, secundo, mundi huius couuersatione finita, tertio, post resurrectionem.

 351 Et factum est in uicesimo et septimo anno, in primo, et una die mensis, factum est uerbum Domini ad me, dicens: Fili hominis, Nabuchodonosor rex Babylonis seruire fecit exercitum suum seruitute magna aduersum Tyrum: omne caput decaluatum, et omnis humerus depilatus est, et merces non est reddita ei, neque exercitui eius [a 9Kb] super Tyro, pro seruitute qua seruiuit mihi aduersum eam. Propterea hec dicit Dominus Deus: Ecce ego dabo Nabuchodonosor  regem Babylonis in terra Aegypti, et auferet [uulg. accipiet] multitudinem eius, et depredabitur manubias eius, et diripiet spolia eius, et erit [b 1Kb] in mercedem exercitui illius et operi, pro quo seruiuit mihi aduersum eam: dedi ei terram Aegypti, pro eo quod laborauerunt [uulg. laborauerit] mihi, ait Dominus Deus. In die illo pullulabit cornu domus Isrel, et tibi dabo apertum os in medio eorum, et scient, quia ego Dominus. Queritur quomodo post decimum annum superioris sermonis, statim uicesimus et septimus ponatur annus, et in consequentibus decimus duodecimusque, et in extrema descriptione templi, uicesimus  quintus. Sed facilis solutio est. Quia enim de Aegypto et superior, et hec que nunc dicitur, prophetia contexitur, licet diuersis sit facta temporibus: tamen quia de una prouincia prophetatur, iuncte sibi sunt. Quod et in Ieremia crebro legimus, ut prepostero ordine tempora describantur. Prius enim Sedecie in quibusdam gesta referuntur, et postea Ioachim qui ante eum fuit. In Psalmis autem quia carmen est lyricum, historie ordo non queritur. Dicamus ergo prius iuxta litteram. Nabuchodonosor cum oppugnaret Tyrum, et arietes, machinas, uineasque eo quod cincta esset mari, muris non posset adiungere, infinitam exercitus multitudinem iussit saxa et aggeres comportare, et expleto medio mari, immo freto angustissimo, uicinum littus insule  fecit continuum [Al. contiguum]. Quod cum uiderent Tyrii iam iamque perfectum, et percussione arietum, murorum fundamenta quaterentur, quidquid pretiosum in auro, argento, uestibusque, et uaria supellectili nobilitas habuit, impositum nauibus, [a 1Kb] ad insulas 352 asportauit: ita ut capta urbe, nichil dignum labore suo inueniret Nabuchodonosor. Et quia Dei in hac parte obedierat uoluntati, post aliquot annos captiuitatis Tyrie, datur ei Aegyptus; multoque [b 1Kb] seuior Tyrus Aegypto. Illa enim oppugnabat Ierusalem; hec uanum pollicebatur auxilium. Aliud est enim spe imbecillitatem decipere: aliud aduersum populum Dei dimicare. Hoc est ergo quod dicit Nabuchodonosor rex Babylonis, in oppugnatione Tyri suum mihi seruire fecit exercitum, ut implerem  uoluntatem meam: Omne caput decaluatum, et omnis humerus depilatus est, gestantium cophinos terre, et lapides quibus raduntur humeri, et decaluatur caput; et tamen nec ipse, nec exercitus eius aliquid dignum inuenit in Tyro. Et cum in hoc mihi seruierit, et meam contra Tyrum impleuerit uoluntatem, idcirco dabo ei terram Aegypti. Quod quidam dicunt sub Nabuchodonosor esse completum: alii sub Cambyse filio Cyri, qui Aegyptum usque ad Aethiopiam uastauit, ita ut Apim interficeret, et omnia illorum simulacra deleret. Quam ob causam putant eum uersum in amentiam casu equi, et proprio pugione confossum. Plenissime hanc historiam narrat Herodotus: ubi et omnis Aegyptus per pagos et castella et uicos describitur, et Nili origo gentisque  illius populi, et mensura terre per circuitum usque ad desertum Aethiopie et littora Magni maris, Libieque et Arabie confinia demonstrantur. Causa autem ire Domini contra Aegyptum, illa est, quod populum Dei suo deceperit auxilio, ne speraret in Deum, et illum ad iracundiam prouocaret. In illo, inquit, die quo Aegyptus capta fuerit, pullulabit cornu domus Isrel: haud dubium quin regium genus significet. Quod quidam [Al. quidem] ad Zorobabel filium Salathiel, qui per Iechoniam de Dauid stirpe generatus est, alii ad ultimum tempus referunt,  quando putat et Eliam esse uenturum. Nos autem cornu Domini super [Al. pro] Christo intelligentes, presentem carpimus historiam. Cumque, ait, o Propheta, hoc prius fuerit expletum, 353 tunc aperietur os tuum, et uaticinium tuum nequaquam dubia promissione pendebit, sed cernetur opere perpetratum: ut sciant omnes qui audierint, me esse Dominum, cuius dixisse, fecisse est. Hec secundum litteram, immo iuxta ueritatem dicta sint prophetie. Ceterum ex eo quod Nabuchodonosor mercedem accepit boni operis, intelligimus etiam ethnicos, si quid boni fecerint, non absque mercede Dei iudicio preteriri. Unde et per Ieremiam Nabuchodonosor columba Dei appellatur, eo quod aduersum populum peccatorem Dei seruierit uoluntati. Et adducam, inquit, seruum meum  Nabuchodonosor . Ex quo perspicuum est condemnari nos comparatione gentilium, si illi lege faciant naturali, que nos etiam scripta negligimus. De quo plenissime ad Romanos Paulus apostolus disputat. Ac ne aliquid preterire uideamur secundum intelligentiam spiritualem, querimus ubi hunc numerum, hoc est, uicesimum septimum legerimus. In Geneseos libro Scriptura testatur , sexcentesimo anno uite Ne, secundo mense, uicesima septima die mensis secundi, super faciem terre aquas inductas esse diluuii, et postea septimo mense eiusdem anni, qui uicinus est sabbato, et uicesima septima die eiusdem mensis septimi, aquas cessasse diluuii, et sedisse arcam Ne super montes Ararat, qui interpretantur Armenie. Ex quo intelligimus,  medium esse numerum et ad utrumque posse conferri, quando in hoc et ira Dei incipit a diluuio, et clementia eius septimo mense in eodem dierum numero demonstratur. Et quia apud Hebreos mensis, qui apud nos Kalendis et Nonis Idibusque deuoluitur, secundum lune cursum supputatur: unde et Greco uocabulo , id est, luna, a mense nomen accepit, hoc dictum est in uicesimo septimo lune die parum quid luminis remansisse, ne penitus ira eius absque misericordia sit. Quando autem totus lune orbis impletur, tunc et pascha celebratur, et omnes maxime solemnitates. Quod strictim posuimus, ut sciamus in hoc numero, et bona et mala pariter contineri. Bona Nabuchodonosor, cuius labori merces redditur; mala 354 Aegyptiis, quorum  uastitas nuntiatur.

 Et factum est uerbum Domini ad me, dicens: Fili hominis, propheta, et dic: Hec dicit Dominus Deus: Ululate, ue, ue diei: quia iuxta est dies, et appropinquat dies Domini, dies nubis, tempus gentium erit. Et ueniet gladius in Aegyptum, et erit pauor in Aethiopia, cum ceciderint uulnerati in Aegypto, et ablata fuerit multitudo illius, et destructa fundamenta eius. Aethiopia et Libya, et Lydi, et omne reliquum uulgus, et Chub, et filii terre federis cum eis gladio cadent. Hec dicit Dominus  Deus: Et corruent fulcientes Aegyptum, et destruetur superbia imperii eius, a turre Syenes [Al. Senes] gladio cadent in ea, ait Dominus [a 1Kb] exercituum. Et dissipabuntur in medio terrarum desolatarum, et urbes eius in medio ciuitatum desertarum erunt. Et scient quoniam ego Dominus, cum dedero ignem in Aegypto, et attriti fuerint omnes auxiliatores eius. In die illa egredientur nuntii a facie mea in trieribus ad conterendam Aethiopie confidentiam, et erit pauor in eis in die Aegypti, quia absque dubio ueniet. Hec dicit Dominus Deus: Et cessare faciam multitudinem Aegypti in manu Nabuchodonosor regis Babylonis: ipse et populus eius cum eo fortissimi gentium adducentur ad disperdendam terram. Et euaginabunt gladios suos super Aegyptum, et implebunt terram interfectis. Et  faciam alueos fluminum aridos, et tradam terram in manu pessimorum, et dissipabo terram et plenitudinem eius in manu alienorum: ego Dominus locutus sum. Hec dicit Dominus Deus: Et disperdam simulacra, et cessare faciam idola de Memphis, et dux [b 6Kb] in terra Aegypti non erit amplius, et dabo terrorem in terra Aegypti. Et disperdam terram Phatures, et dabo ignem in Taphnis, et faciam iudicia in Alexandria, et effundam indignationem meam super Pelusium robur Aegypti, et interficiam multitudinem Alexandrie, et dabo ignem in Aegypto. Quasi parturiens dolebit Pelusium, et Alexandria erit dissipata, et in Memphis angustie quotidiane. Iuuenes Heliopoleos et Bubasti [Al. Bugasti] gladio cadent, et ipse captiue ducentur. Et in Taphnis nigrescet dies, cum contriuero ibi sceptra  Aegypti, et defecerit in ea superbia potentie eius: 355 ipsam nubes operiet, filie autem eius in captiuitatem ducentur. Et faciam iudicia in Aegypto, et scient quia ego Dominus. LXX: Et factus est sermo Domini ad me, dicens: Fili hominis, uaticinare, et dic: Hec dicit Adonai Dominus: O o dies: quoniam iuxta est dies, et iuxta uia Domini: dies nubis, finis gentium erit. Et ueniet gladius super Aegyptios, et erit conturbatio in Aethiopia. Et cadent uulnerati in Aegypto, et auferent multitudinem eius, et concidentur fundamenta illius. Perse, et Cretenses, et Lydi, et Libyes et omnes commixti, et de filiis Testamenti mei gladio cadent. Hec dicit Adonai Dominus. Et concident sustentacula Aegypti, et descendent contumelia fortitudinis eius a Magdalo usque ad Syenem gladio cadent in ea dicit  Adonai Dominus. Et desolabitur in medio regionum desolatarum, et ciuitates eius in medio urbium desertarum erunt, et scient quoniam ego sum Dominus, quando dedero ignem super Aegyptum, et contriti fuerint omnes qui auxiliantur ei. In die illa egredientur nuntii a facie mea, festinantes disperdere Aethiopie spem, et erit conturbatio in eis in die Aegypti, quia  ecce ueniet. Hec dicit Dominus Deus. Et disperdam multitudinem Aegyptiorum per manum Nabuchodonosor regis Babylonis ipsius, et populi eius cum eo, pestilentes qui de gentibus missi sunt ad perdendam terram. Et euaginabunt omnes gladios suos super Aegyptum, et replebitur terra uulneratorum. Et dabo fluuios eorum desertos, et tradam terram in manu pessimorum, et disperdam terram, et plenitudinem eius in manibus alienigenarum: ego Dominus locutus sum. Quia hec dicit Dominus Deus: Et perdam abominationes, et deficere faciam optimates de Memphis, et principes de terra Aegypti, et non erunt ultra. Et dabo terrorem in terra Aegypti, et disperdam terram Phatures, et dabo ignem super Taphnim, et faciam ultionem in Diospoli, et effundam furorem meum super  Sain, robur Aegypti, et disperdam multitudinem Mempheos. Et dabo ignem super Aegyptum, et conturbatione conturbabitur Sais, et in Diospoli erit scissura, et diffundentur aque. Iuuenes Heliopoleos et Bubasti gladio cadent, et mulieres captiue ducentur, et in Taphnis tenebrescet dies, quando 356 contriuero ibi sceptra Aegypti, et peribit ibi contumelia fortitudinis eius, et ipsam nubes operiet, et filie eius ducentur, et faciam iudicia in Aegypto, et scient quoniam ego sum Dominus. Post uicesimum et septimum annum captiuitatis regis Ioacim, reuertitur ad presens tempus, quando contra Aegyptum ceperat prophetare, id est, ad annum decimum, et decimum mensem, undecima mensis die, et dicit sibi preceptum a Domino, ut loquatur ad omnes nationes, et cum omnibus specialiter  ad Aegyptum. Que sunt ergo que loquitur? Ululate, ue, ue diei, quia iuxta est dies, et appropinquat dies Domini: non claro sole rutilans, sed operta nubibus, et Babyloniam afferens tempestatem. Cumque ceperit gladius uastare Aegyptum, pauor erit in Aethiopia, que uicina est Aegypto, ne ad se usque Babylonius mucro perueniat. Cadent enim in Aegypto uulnerati, et auferetur multitudo illius, et usque ad fundamenta omnia destruentur: ita ut si quis in Aegypto reperiatur de Aethiopia, et Libya, et Lydia, et in commune de uariis populis et Chub, quod [c 14Kb] Symmachus uertit in Arabiam, et de filiis terre federis, hoc est, de populo Iudeorum, cum illis gladio cadat. Pro quibus gentibus LXX posuerunt, Perse, et Cretenses, et Lydi, et Libyes, et omnes commixti,  et filii Testamenti mei gladio cum ipsa cadent. Et ut sciremus has omnes gentes fuisse in auxilio Aegypti, sequens sermo demonstrat: Et corruent fulcientes Aegyptum, siue sustentacula Aegypti, id est, socii, et omnis superbia imperii, siue contumelia fortitudinis illius destruetur ac deponetur a turre Syene, quam in extremis finibus Aegypti sitam diximus,  siue Magdalo usque ad Syenem, sicut LXX transtulerunt: omnes ciuitates Aegypti deserte erunt, ut cognoscant Dominum, quando ignis Chaldeorum uniuersa uastauerit, et attriti fuerint uniuersi auxiliatores eius, et peruenerint nuntii iuxta Aquilam et Theodotionem SIIM , quos Symmachus transtulit, festinantes: nos in trieres uertimus; ita enim ab Hebreis accepimus: ut omnis Aethiopie fiducia conteratur, et quando fuerit uicina prouincia 357 desolata, pauor teneat proximam. Ut autem sciremus quis esset iste gladius, qui uastaret Aegyptum et terreret Aethiopiam, sequitur manifestius: Et cessare faciam multitudinem Aegypti in manu Nabuchodonosor regis Babylonis, qui non solum ueniet, sed ueniet multis comitatus nationibus, ita ut omnis  Aegyptus interfectorum sanguine compleatur, tantaque erit ira Domini, ut siccentur aluei fluminum, hoc est, Nili , usque ad solum, et in manu pestilentium, siue hominum pessimorum plenitudo Aegypti desoletur. Mea enim uerba irrita esse non possunt, illucque proficiet indignatio, ut simulacra Aegypti disperdantur, et cessent idola de Memphis, que usque hodie metropolis est superstitionis Aegyptie, siue optimates et principes de Memphis, et de terra Aegypti. Tantus autem terror cunctam Aegyptum possidebit, ut terra Phatures omnis pereat, et ignis uastet Taphnis, siue ut Septuaginta transtulerunt, Tanin. Faciamque, ait, iudicia in Alexandria, que hodie sic uocatur. Ceterum pristinum nomen habet NO, quod Aquila, Symmachus, et Theodotio,  sicut in Hebreo positum est, transtulerunt. Pro quo nescio quid uolentes Septuaginta dixere Diospolim, que Aegypti parua ciuitas est. Nos autem pro No, Alexandriam posuimus, per anticipationem, que Grece appellatur, iuxta illud uirgilianum :

   Lauinaque uenit
Littora;
non quo eo tempore quando uenit Aeneas in Latium, Lauinia dicerentur; sed que postea Lauinia nuncupata sunt, ut manifestior locus fieret lectoris intelligentie. Et effundam, inquit, indignationem meam super Sain, quam nos in Pelusium uertimus, et robur appellatur Aegypti, eo quod portum habeat tutissimum, et negotiationes maris ibi uel maxime exerceantur.  Unde et peta Pelusiacam appellat lentem , non quod ibi genus hoc leguminis gignatur, uel maxime; sed quod e Thebaida et omni Aegypto per riuum Nili illuc plurimum deferatur. Et interficiam, ait, multitudinem Alexandrie, que rursum in Hebreo posita est NO, pro qua nequaquam Diospolim, ut supra, sed Memphim LXX transtulerunt. Et ut ostendat populosam iam illo tempore fuisse 358 urbem, Perdam, ait, multitudinem NO ; et dabo ignem, hoc est, regem Babylonis in Aegypto, qui instar ignis cuncta depopuletur. Quasi parturiens dolebit Sain, id est, Pelusium: siue conturbatione turbabitur; et in Alexandria, id est, in No, erit scissura, et diffundentur aque, pro qua rursum LXX Diospolim  transtulerunt. Moris autem Aegyptiorum est, propter inundationem Nili, excelsos aggeres construere ad ripas Nili. Qui si custodum negligentia, uel nimia aquarum magnitudine rupti fuerint, subiacentes campos nequaquam rigant aque, sed opprimunt atque populantur. Per quod significatur, sic Chaldeorum exercitu occupandam Aegyptum, quomodo inundantibus Nili aquis, et super modum crescentibus operiri solet atque corrumpi. Pro inundatione aquarum, et irruptione atque scisura aggerum, in Hebreo positum est: Et erunt in Memphis angustie quotidiane, ut unde Nilus diuiditur, et ubi Apis templum est, et consulta respondent oracula, ibi quotidiane angustie fiant. Iuuenes quoque Heliopoleos, que Hebraice appellantur ON  [Al. Auen.], et Bubasti alterius  ciuitatis, gladio corruent: ita ut ipse urbes, hoc est, habitatores, siue mulieres earum ducantur in captiuitatem, qui sexus iniurie subiacet. In Taphnis uero que est regia ciuitas, conterentur sceptra Aegypti, id est, omne regium genus. Cumque potentia eius, interfectis principibus, defecerit, tunc nigrescet dies, et caligine ac tenebris omnia complebuntur, ita ut ipsa urbs operiatur nube meroris ac luctus, et filie eius, id est, oppida reliqua ducantur in captiuitatem; ut postquam fecero iudicia in Aegypto, et me cunctis iudicem demonstrauero, tunc sciant Aegyptii quod ego sum Dominus. Hec quasi paruulis elementa descripsimus, ut per litteras, syllabas, nomina, uerborumque contextum, possint ad lectionem prose uel carminis peruenire. Nunc aggrediamur  tropologiam, et latissimum disputationis pelagus, breui quasi picture tabula, demonstremus. Sermo Domini qui erat semper in Patre, factus est ad prophetam, et uocat eum nequaquam nomine suo, sed filium hominis. Quod in Scripturis sanctis in bonam partem semper accipitur, dumtaxat numero singulari, ut in hoc eodem propheta, 359 et in Daniele, et in Euangelio. Alioquin plurali numero in contrarium legitur, ut est illud: Filli hominum, dentes eorum arma et sagitte: et lingua eorum gladius acutus . Et rursum: Filii hominum usquequo graui corde ? Leo enim rugiet et quis non timebit? Dominus locutus est, et quis non prophetabit? . Ulula, inquit, ue, ue diei quia iuxta est dies, et appropinquat, dicit Dominus,  dies nubis, tempus siue finis gentium erit. Duplex consummatio est, aut generaliter omnium, quando finis aduenerit, aut specialiter singulorum, quando tempus mortis institerit. Iuxta autem dicitur, quia eternitati comparatum, omne tempus breue est. Unde et Iacob centum et triginta annos quibus dixerat: pauci, inquit, et pessimi sunt dies mei . Et Psalmista de uniuersi generis humani fragilitate disputans, ait: Dies nostri quasi umbra pertransierunt . Quod reputantes, nec potentia erigemur, nec diuitiis incubabimus, nec felicitate letabimur, cito omnia auferenda noscentes. Pulchreque dies dicitur Domini, quando omnis seculi conuersatio destruetur, et errore sublato, una  ueritas apparebit, diesque nubis et nebule. Nullus enim intrepidus incertusque de sententia, absque pauore iudicem prestolatur. Et tempus siue finis gentium erit, non unius gentis Aegyptie, sed uniuersarum, ut manifestum fiat de cunctis gentibus prophetari. Sequitur, ueniet in Aegyptum gladius, gladius uersatilis flammeus, sermo diuinus, qui bonos a malis diuidat, et pessimos suo igne consumat. In Aegyptum autem huius seculi, ita ut pauor sit in Aethiopia, qui trans Aegyptum in nocte erroris, et tenebris commorantur, et quorum nigredo in candorem, aut difficulter, aut nequaquam conuertitur. Cadentque uulnerati in Aegypto, qui male steterant in nequitia. Et auferetur multitudo Aegypti. Lata enim et spatiosa est uia que ducit ad mortem . Et fundamenta illius destruentur: ut nichil in Aegypto pristine resideat firmitatis: sed desertis fundamentis pessimis, ponatur fundamentum Christi, super quo edificetur Ecclesia. Omnis quippe plantatio, quam non plantauit celestis Pater, eradicabitur . 360 Unde et Ieremias destruere iubetur que constructa erant, ut edificet meliora . Peribunt quoque in Aegypto Aethiopes, Libyes, et Lydi, siue iuxta Septuaginta, Perse, Cretenses, et Lydi, et Libyes, et Chub, id est, Arabes, et omne reliquum uulgus, quos Hybridas atque mixticios Septuaginta transtulerunt. Quos omnes pro diuersitate uitiorum et interpretatione nominum, que in uisione Tyri posuimus, diuersas possumus intelligere nationes. Unde et Apostolus: uos, inquit,  gentes in carne, qui dicimini Preputium . Numquam enim dixisset in carne gentes, nisi essent alie in spiritu, ut in alio loco: uidete Isrel secundum carnem. Unde magnopere prouidendum est, ne corde reuertamur in Aegyptum, de qua semel exiuimus, et inter ceteras gentes inueniamur; et pereamus gladio, de quo in consequentibus dicitur: Iuuenes Heliopoleos et Bubasti gladio cadent, maxime cum iungatur, et filii terre federis, siue Testamenti mei simul mucrone ferientur, de quibus scriptum est: ue qui descendunt in Aegyptum ad auxilium, in equis et curribus confidentes . Sin autem ceterarum gentium homines trucidantur in Aegypto, quanto magis filii terre federis et Testamenti Dei, qui contemnentes Angelorum panem,  Aegypti peponum, et ceparum, et alliorum et cucumerum recordati sunt . Tunc corruent sustentacula et fulcra Aegypti, que eam in nequitia sustentabant, dialecticorum argutie, et philosophorum strophe. Contumeliosum quoque ac superbum imperium destruetur, qui omnia loquuntur per arrogantiam, et Ecclesiasticam simplicitatem ducunt pro nichili. A turre enim Syenes cadent in ea que in extremis terminis Aegypti, Aethiopie Blemmyarumque confinis est: ubi Nilus innauigabilis est, et cataractarum fragor, et omnia inuia plenaque serpentum, et uenenatorum animantium. Sin autem   Magdalus, magnificentiam, et Syene, gyrum sonat, perspicuum est quod Aegyptie opes, et contumeliosa fortitudo et magnificentia, id est, iactantia, et exaltationes [a 1Kb] ui pereant, usque ad gyrum Aegypti, ubi nichil stabile est; sed incerto 361 uoluitur lapsu, et peruenit ad ruinam. Tunc dissipabuntur Aegyptie ciuitates, et terra deserta erit, et nulla congregatio remanebit, habens aliquid firmitatis, ut rerum fine cognoscant quod ipse sit Dominus, quando miserit ignem in Aegypto, quem Dominus ardere, desiderat, ut fenum, ligna, stipule, que supra fundamentum Christi edificata sunt, concrementur, et omnes auxiliatores peruersorum dogmatum conterantur. Ex quo intelligendum, falsi nominis scientiam, et eos de quibus scriptum  est: Dissipa gentes que bella uolunt , socios et auxiliatores Aegypti nuncupari. In die, inquit, illa egredientur nuntii a facie Dei, de quibus scriptum est in Euangelio: Angeli eorum semper uident faciem Patris mei qui in celis est . Et in sementis parabola, messores Angeli, id est, qui nuntii sunt, mittuntur, ut uniuersa scandala congregent, et mittant ea in caminum ignis, ubi est fletus oculorum, et stridor dentium . Festinabuntque implere preceptum, ut deterreant, siue conterant Aethiopie confidentiam, qui ad summum malitie uerticem peruenerunt ut in euersione Aegypti Aethiopia conteratur, et paueat, eo quod dies Domini sit ultionis atque uindicte, qua fugentur tenebre peccatorum, et lux uirtutum remaneat.  Et cessare, inquit, faciam multitudinem Aegypti in manu Nabuchodonosor regis Babylonis, cui traditi sunt ad puniendum. Ipse est enim inimicus et uindex qui etiam mercedem accepit, eo quod seruierit in expugnatione Tyri, Aegypti multitudinem: ut multi in Aegypto esse desistant, qui semper in ea sunt. Sin autem aliquis opposuerit, quomodo illud dicatur in Deuteronomio: In septuaginta animabus descenderunt patres uestri in Aegyptum: nunc autem facti estis ut stelle celi in multitudine : facile soluitur. Neque enim exemplum terrene multitudinis posuit, sed celestis, que uirtutibus fulgeat, et plena sit luminum, super quam multitudinem Aegypti, adducuntur fortissimi gentium, ut disperdant terram, pro quibus Septuaginta  pestilentes, interpretati sunt. Quod nescio quomodo conueniat iis qui adducuntur a Domino, nisi forte iuxta illud exemplum, immissionem per Angelos pessimos : qui euaginabunt gladios suos super Aegyptum, et implebunt terram 362 interfectis, siue uulneratis, ut occisos uulneratosque esse se sentiant, et in tantum Aegyptum esse destructam, et ad nichili peruenisse, ut omnia flumina eloquentie quibus errores Aegyptii, iuncus et calamus rigabantur, arefiant, et tradantur in manu pessimorum, qui eos torqueant, et plenitudo terre Aegypti, que male creuerat, deleatur in manu alienorum  a Deo. Neque enim boni, sed mali Angeli tormentis prepositi sunt. Hec necesse est ut sciant, quia locutus est Dominus. Quod frequenter assumitur, ut sciant qui audiunt non prophete uerba esse, sed Domini, cuius precepta irrita esse non possunt. Sequitur: Et disperdam simulacra, que abominationes. Septuaginta transtulerunt: Et cessare faciam idola uel optimates de Memphis, et dux, siue princeps in terra Aegypti, non erunt amplius. Clementissimi enim Domini est, male ficta subuertere, ut nulla similitudo que mentitur imaginem ueritatis, remaneat in Aegypto: optimates quoque pereant de Memphis, que interpretatur ex ore; de quo omnia idola confixerunt, ut truncatis capitibus et magistris idolorum, non sit princeps in Aegypto, et terrore ac  perditione omnis Aegyptus compleatur. De cuius urbibus dicitur: Et disperdam terram Phatures, et dabo ignem in Taphnis, siue in Tanin, et faciam iudicia in NO, quam Septuaginta Diospolim transtulerunt: et effundam indignationem meam super Sain, robur Aegypti. Phatures interpretatur, panis conculcatio: Taphnis, mandatum humile: Diospolis, pro qua in Hebreo posita est NO, requies. Sain, tentatio: quibus nominibus diuersa hereticorum et omnium mendaciorum conciliabula demonstrantur: qui conculcant panem ecclesiasticum atque contemnunt, et sequuntur mandatum humile, et ad celestia non perducens, et deliciis uacant, et sunt in requie; qualem in Euangelio legimus diuitem purpuratum ; et tentatoribus [Al. tentationibus] inseruiunt:  quorum unus expetit a Domino, ut tentandi Iob haberet potestatem. Hec omnia Dominus disperdet atque succendet, et effundet super ea indignationem suam, et robur Aegypti dissipabit, ut redacti ad nichilum, nequaquam populum Dei sollicitent, et in suo sperare faciant auxilio; ut deserta ueritate, querant mendacium, et quasi a baculo arundineo sic suo 363 presidio uulnerentur. Post hec dicitur: Et interficiam siue disperdam multitudinem Mempheos, pro qua in Hebreo habet NO, quam supra iidem Septuaginta Diospolim transtulerunt, que interpretatur, requies. Multi enim sunt qui querunt requiem, et iacere uolunt super lectos eburneos, et comedere agnos lactentes. Siue iuxta Septuaginta, qui interpretati sunt Mempheos, multi sunt qui loquuntur  aliis: Dimitte ut auferam festucam de oculo tuo, cum ipsi trabes habeant in suo. Daturque ignis in Aegypto, qui uerbositates atque delicias suo ardore consumat. Dolebit uniuersa tentatio, et in Diospoli, que rursum in Hebreo NO ponitur, erit scissura; ut effundantur aque omnisque pessima congregatio dissipetur, et huc illucque dispereat. uel iuxta Hebraicum in Memphis erunt angustie quotidiane, ut pro omni uerbo otioso reddant rationem, ut intelligant nichil dictorum suorum Domini iudicium preterire.  Iuuenes quoque Heliopoleos, et Bubasti gladio cadent. Heliopolis Hebraice ON dicitur, quod interpretatur dolor. Bubastus autem iuxta linguam Aegyptiacam, oris experimentum. Omnes isti qui dolorem seculi ferre non poterant, sed delicias Diospoleos sectabantur, et confidebant sibi in uolubilitate sermonum et aduersum cetera dogmata disputantes, habuerant experimenta uictorie, gladio sermonis Dei concident: et qui nequaquam iuuenes, sed imbecillitate mentis mulieres appellantur, captiui ducentur. Siue ipse urbes, dolore et oris iactantia, ducentur in captiuitatem. Et in Taphnis, inquit, nigrescet dies. Taphne interpretantur, cedentes ori, subauditur diaboli: cui qui cesserint, amittent lumen ueritatis, et diem in noctem mutabunt, et sceptra  Aegypti, atque omne imperium sentient in Taphnis esse contritum, ita ut deficiat in ea contumeliosa fortitudo, siue superbia potentie eius, et solis iustitie radii in nube cecentur, et nequaquam mulieres, sed filie ducantur in captiuitatem; faciatque Dominus non unum iudicium, sed multa iudicia in Aegypto. Sicut enim bonorum apud Patrem 364 diuerse sunt mansiones: ita et Aegypti suppliciorum diuersa iudicia; ut cum hec omnia facta fuerint; cognoscant Aegyptii, quod ipse sit Dominus, cuius iudicia uera iustificata in semetipsis.

 Et factum est in undecimo anno, in primo [uulg. addit mense], in septima mensis, factum est uerbum Domini ad me, dicens: Fili hominis, brachium Pharaonis regis Aegypti confregi, et ecce  non est obuolutum, ut restitueretur ei sanitas, et ligaretur pannis, et [a 1Kb] sarciretur linteolis : et accepto robore, posset tenere gladium. Propterea hec dicit Dominus Deus: Ecce ego ad Pharaonem regem Aegypti, et comminuam brachium eius forte, sed confractum : et deiiciam gladium de manu eius, et dispergam  Aegyptum in gentibus, et uentilabo eos in terras [uulg. terris]. Et confortabo brachia regis Babylonis, daboque gladium meum in manu eius, et confringam brachia Pharaonis, et gement gemitibus interfecti coram facie eius : Et confortabo brachia regis Babylonis, et  brachia Pharaonis cadent: et scient quia ego Dominus, cum dedero gladium meum in manu regis Babylonis, et extenderit eum super terram Aegypti, et disperdam [uulg. dispergam] Aegyptum in nationes, et uentilabo eos in terras, et scient quia ego Dominus. Reuertitur ad ordinem prophetie; post uicesimum enim et septimum annum nunc ponit undecimum. Que questio etiam in superioribus continetur. Cum enim sermo Domini contra Tyrum factus sit in anno undecimo, qui prius positus est, in consequentibus loquitur ad Pharaonem  anno decimo: rursumque ponit uicesimum septimum, ut diximus, et nunc undecimum. Ut cetera pretermittam que in psalmorum ordine continentur: queritur, quomodo tertius psalmus preponatur his psalmis in quibus mutauit faciem suam Dauid coram Abimelech, et de Dec Idumeo, et quando inuentus est in spelunca, et quinquagesimus penitentie, in cuius titulo demonstratur, quod introierit ad Bethsabee uxorem Urie, 365 cum priores sint isti psalmi tertio, in quo fugere notatur a facie filii sui Abessalon. Sed in Psalmis facilis responsio est, carmen esse lyricum, et in huiuscemodi opere non queri ordinem historie; sed factorum carmina singulorum. In historia uero illud dicendum est, ea que de una re diuersis sunt  dicta temporibus, non debere oratione diuidi, sed unius loci narratione concludi. uerbi gratia, ut que de Aegypto dicta sunt alio atque alio tempore, uno lectionis ordine cognoscantur. Cum hec dixerimus, manet nichilominus questio: Cur in hoc eodem loco primum factus sit sermo Domini ad Pharaonem anno undecimo, et postea uicesimo septimo, et deinceps anno decimo, cum utique iuxta ordinem, primo decimus, secundo undecimus, tertio uicesimus septimus annus, singulis prophetiis debuerint prenotari. Ad quod illud possumus respondere: O profundum diuitiarum sapientie et scientie Dei, quam inscrutabilia iudicio eius et inuestigabiles uie eius . Et in alio loco: Abyssum et sapientiam quis inuestigabit . Possumus autem  hoc dicere, quod et in Prophetis nequaquam historie ordo seruetur, dumtaxat non in omnibus, sed in quibusdam locis, neque enim narrant preterita, sed futura prenuntiant, prout uoluntas Spiritu sancti fuerit. In historia uero, ut sunt Moysi quinque libri, et Iesu, et Iudicum uolumina, Ruth  quoque et Esther, Samuel et Malachim, Paralipomenon liber et Ezre, iuncto sibi pariter Nehemia, preposteram narrationem nequaquam reperiri. Hec de annorum ordine dixisse sufficiat. Nunc uideamus que contra Pharaonem, 366 siue de Pharaone prophetia sit. Brachium eius confregisse se dicit, et non esse obuolutum neque ligatum, nec sartum inteolis, nec accepisse malagma, iuxta illud quod scriptum est: Non est malagma imponere, nec oleum, nec alligaturas . Quod si factum fuisset, utique recepta fortitudine, posset tenere gladium, et ad bella procedere. Idcirco clemens et misericors Deus rursum comminuit brachium eius, siue brachia, ut penitus cadat gladius de manu eius, et in gentes Aegyptus dispergatur, et uentiletur in  terras. In brachio autem robur [a 1Kb] accipe et fortitudinem, dicente Scriptura: Contere brachium peccatoris et maligni . Quod conteritur in aduersariis nostris, quando nos persequuntur quidem, sed opprimere nequeunt. Et pro salute seruorum Dei aduersus Pharaonem rex Babylonis sepe consurgit, ut potentem opprimat potentior, et mali tradantur peioribus, confortante Deo brachia pessimorum, ut sciat qui liberatus est, quod ipse sit Dominus: profectum autem esse uirtutis, scire quod ipse sit Dominus. Econtrario possumus dicere: Filii Heli, filii pestilentie, nescientes Deum . Et in bonam partem de regibus qui rectum fecerunt in conspectu Dei scriptum est, quod nouerint Dominum. Illud autem quod in LXX dicitur: Et  conteram brachia eius fortia et disposita, quod Grece dicitur , scriptorum uitio deprauatum est Illi enim interpretati sunt non , [b 14Kb] sed , hoc est, non disposita, sed extenta. Pro quo iuxta consuetudinem suam alii interpretes excelsa posuerunt.



LIBER DECIMUS.


 uellem, ut ante iam dixi, prophetias contra unam prouinciam, aut unum regem, iisdem explanare libris, et nequaquam sensum lectoris diuidere. Sed quid faciam longitudini, que nisi diuidatur in partes, modum uoluminis egreditur; et infinita congeries, tam dictanti, quam legenti 367-368 molesta est? Itaque post sermonem contra Aegyptum et planctum eius, regemque Aegypti, de cuius brachio nequaquam obuoluto, neque restituto pristine sanitati, in ultima parte noni libri diximus, transimus ad principium decimi libri contra eumdem Pharaonem regem Aegypti, qui comparatur regi Assyrio, et post longissimam prophetiam, lamentatio super eodem assumitur, et deinceps contra omnem Aegyptum. In quibus disserendis, o uirgo Christi, Eustochium,  eleua cum Moyse manus ut nostra uictoria tuarum orationum fructus sit. Non est enim uolentis neque currentis, sed miserentis , Dei qui loquitur ad prophetam: Aperi os tuum et adimplebo illud ; propheta ad Dominum respondente: Aperui os meum, et attraxi spiritum ; qui ubi uult spirat. Ubi autem spiritus Domini, ibi libertas , qua libertate donauit nos Dominus. Quam frustra se Iudei habere iactabant dicentes: Semen Abrahe sumus, et nemini seruiuimus umquam , multis uitiis peccatisque subiecti, et ignorantes illam sententiam: a quo quis uincitur, eius et seruus est .

  Et factum est in undecimo anno, tertio, mense, una mensis, factum est uerbum Domini ad me, dicens: Fili hominis, dic Pharaoni regi Aegypti et populo eius: Cui similis factus es in magnitudine tua? Ecce Assur quasi Cedrus  in Libano, pulcher ramis et frondibus nemorosus, excelsusque altitudine, et inter condensas frondes  eleuatum est cacumen eius. Aque nutrierunt illum: Abyssus eleuauit [uulg. exaltauit] eum: flumina eius manabant in circuitu radicum eius, et riuos suos emisit ad uniuersa ligna regionis. Propterea eleuata est altitudo eius super omnia ligna regionis : et multiplicata sunt arbusta , et [a 1Kb] eleuati sunt rami eius pre aquis multis. Cumque extendisset umbram suam, in ramis eius fecerunt nidos  omnia uolatilia celi, et sub frondibus eius genuerunt omnes bestie saltuum, et sub umbra [uulg. umbraculo] illius habitabat cetus gentium [b 14Kb] uniuersarum. Eratque pulcherrimus in magnitudine sua, et in dilatione  arbustorum  suorum: [c 1Kb] erant enim radices illius iuxta aquas. Cedri  non fuerunt altiores illo in paradiso Dei, et abietes  non adequauerunt summitatem eius, et platani  non fuerunt eque  frondibus  illius. Omne lignum paradisi Dei  non est assimilatum ei et pulchritudini eius, quoniam speciosam [uulg. speciosum] feci eam [uulg. eum], et multis condensisque frondibus, et emulata sunt eam omnia ligna uoluptatis  que erant in paradiso [uulg. addit Dei]. Propterea hec  dicit Dominus Deus: Pro eo quod sublimata [al. sublimatus] est in altitudinem, et dedit summitatem suam uirentem atque condensam , et eleuatum est cor eius in altitudine sua: tradidi eam  in manu fortissimi  gentium: faciens faciet ei: : iuxta impietatem eius eieci eam. [d 1Kb] Et succident eam alieni et crudelissimi nationum , et proiicient eam super montes, et in cunctis conuallibus corruent rami eius, et confringentur arbusta eius in uniuersis rupibus  terre, et recedent de umbraculo eius omnes populi terre, et relinquent eam. In ruina eius habitauerunt   omnia uolatilia celi, et in ramis eius fuerunt uniuerse bestie regionis. Quamobrem non eleuabuntur in altitudine sua omnia ligna aquarum: neque ponent sublimitatem suam inter nemorosa atque frondosa : nec stabunt in sublimitate [uulg. eorum] sua omnia que irrigantur aquis: quia omnes traditi sunt in mortem ad terram ultimam, in medio filiorum hominum ad eos qui descendunt in lacum. Hec dicit 369 Dominus Deus: in die quando descendit ad inferos, indixi [Al. induxi] luctum : operui eum abysso, et prohibui flumina eius et cercui aquas multas. [e 1Kb] Contritus est  super eum Libanus, et omnia ligna agri concussa sunt . A sonitu ruine eius commoui  gentes, cum [f 1Kb] deducerem  eum  ad infernum cum his qui descendebant  in lacum; et consolata sunt in terra infirma omnia ligna uoluptatis  egregia atque preclara in Libano: uniuersaque irrigabantur aquis. Nam et ipsi cum ea  descendent  ad infernum ad interfectos  gladio, et brachium  uniuscuiusque [g 11Kb] habitantium sub umbraculo eius, in medio nationum  perierunt. Cui assimilatus es, o inclyte, atque sublimis inter ligna uoluptatis! Ecce deductus es cum lignis uoluptatis ad terram ultimam, in medio incircumcisorum dormies, cum his qui interfecti sunt gladio. [h 1Kb] Sic Pharao et omnis multitudo eius, dicit Dominus Deus. Utramque editionem ex more commiscui, ubi tamen plurimum discrepabant,  ne duplex propositio augeret librorum magnitudinem. Ac primum sciendum, quod quecumque dicuntur de rege Assyriorum futuro tempore, in LXX quasi transacta memorantur, et sic uel ad arborem, uel ad principem loquitur Assyriorum, ut tam, masculino quam feminino genere de una persona intelligatur, dum et arbor refertur ad Assyrium, et Assyrius in arbore nominatur. Nec de rege Babylonio in presenti sermone ulla fit mentio; ne uideatur contra captiuum populum positum [Al. positus] in Chaldea, dominorum atque regnantium iracundiam prouocare, sed dicitur de rege Assyriorum, qui eo iam tempore captus fuerat a Chaldeis, et omne robur Assyriorum Babylonio subiacebat  imperio. Unde et decem tribus, hoc est, Isrel, Assyrii capiunt; duas autem, hoc est, Iudam et Beniamin, 370 Chaldei superant, et urbem subuertunt Ierusalem. Dicturus igitur contra Pharaonem regem Aegypti, et populum eius sermo diuinus, tali aduersum illum est usus exordio: Cui similis factus es in magnitudine tua? Ecce Assur quasi Cedrus in Libano, et reliqua. Et est sensus: Non mireris si a Babyloniis sis uincendus atque periturus, et tuum perditurus imperium, omnesque opes Aegyptie destruende sint, cum Assur multo te fortior, eodem Chaldeo superante, deletus sit. Describitque potentiam regis Assyrii sub figura arboris Cedri, iuxta Hebraicum, iuxta LXX, Cyparissi, in monte Libano constitute, que sit pulchra ramis et  condensa frondibus, et ad nubes usque subrecta, que idcirco tantum creuit, quod non aquis, sed abyssis, hoc est, aquis abundantissimis irrigetur. Abyssus enim multitudo sonitus aquarum: ita ut omnes aues nidos fecerint in ramis eius, et sub frondibus illius genuerint omnes bestie saltuum. Et ne dubitaremus que essent celi uolatilia, que siluarum bestie, apertius posuit: Et sub umbraculo illius habitabat cetus gentium plurimarum. Cedri, inquit, [a 1Kb] et cyparissi, abietes, siue pinus et platani, siue cyparissi, non fuerunt eque ramis illius. Et ne sigillatim de cunctis arboribus diceret, et omnia, inquit, ligna paradisi Dei non sunt assimilata illi, et pulchritudini eius. Per que nonnulli intelligunt non de rege dici Assyrio, sed de contraria fortitudine,  que in sermone Tyri inter Cherubim dicitur esse generata, et pretiosis distincta lapidibus, et postea ad terrena suo uitio concidisse, qui et in Isaia cadens, Lucifer appellatur , et in Euangelio signatur a Domino: uidebam Satanam quasi fulgur de celo cadentem  positus in Chaldea, ne illum aduersum gentem suam commoueret. Proiicitur quoque super montes, et in  cunctis conuallibus corruunt rami eius, et confringuntur in rupibus, et a cunctis derelinquitur populis, hoc est, uolatilibus celi et bestiis campi, et in tantam ueniet perditionem, ut omnes arbores que putabantur excelse comparatione Assyrie arboris, suo exemplo eleuari, et in sublime erigi ultra desistant, nec stent in altitudine sua, sed illa succisa, omnes metu pariter succidantur. Quodque per translationem dictum erat, fit manifestius. Omnes, ait, traditi sunt  ad terram ultimam , in medio filiorum hominum  ad eos qui descendunt in lacum. Haud dubium quin inferna significet. Post succisionem arboris Assyrie, siue in die quando descendit ad inferos Assyrius, et induxit  [Al. indixit] Dominus luctum, rursum per translationem de eo loquitur, quod opertus sit abysso, iuxta illud quod scriptum est: ueni in profundum maris, et tempestas demersit me ; et omnia flumina, omnes uidelicet nationes, eum ultra rigare cessauerint, et contristatus sit, siue contenebratus super eam, id est, arborem, uel eum, id est, Assyrium, Libanus. Ac ne putaremus de arbore esse sermonem, sequitur: A sonitu ruine eius commoui gentes. Que enim tanta ruina esse unius arboris potest, ut ad sonitum eius uniuerse commoueantur gentes? Cum deducerem [Al. deducerent], inquit, eam ad infernum, iuxta litteram, arbor ad inferos deduci non potest cum aliis qui in lacum, id est, ad 372 inferos descendebant. Et consolata sunt in  terra infima, in corde uidelicet terre, omnia ligna uoluptatis, siue deliciarum, quod Hebraice appellatur EDEN , ut nemorosos saltus, siluasque significet egregias atque preclaras, que fuerunt in Libano, et irrigabantur aquis. Nam et ipse arbores cum eo, hoc est, Assyrio descendent in infernum, ad interfectos, siue uulneratos gladio. Ligna gladiis non uulnerantur, sed ceduntur, nec descendunt ad infernum. Et brachium, inquit, siue semen (quoniam apud Hebreos sermo ZARA , requiescet in umbraculo eius in medio nationum, nequaquam siluarum, sed gentium. Ad extremum fit apostropha ad ipsum Assyrium, siue ad Pharaonem. Cui assimilatus es, o inclyte, atque sublimis inter ligna uoluptatis? Nullus tibi, inquit,  par fuit, sed omnes reges potentia superasti, et tamen cum ceteris regibus, qui erant in comitatu tuo ad terras ultimas, id est, ad inferos deductus es, dicente Scriptura: Ingredientur ad extrema terre, tradentur in manus gladii, partes uulpium erunt . In medio, ait, incircumcisorum dormies cum his, qui interfecti sunt gladio. Ostendit que essent ligna, que cedrus, siue cyparissus gladiis uulnerata, et iacens cum incircumcisis. Et  ut extrema anterioribus iungeret, quia supra dixerat: Cui similis factus es in magnitudine tua: ecce Assur quasi Cedrus in Libano, pulcher in ramis et frondibus, et reliqua, nunc infert: Sic est Pharao, et omnis multitudo eius, dicit Dominus. Quomodo, inquit, Assyrius, cedrus et cyparissus, Babylonio succidente, deiecta est: sic Pharao et populus eius, hoc est ipsa arbor et rami illius a Babylonio succidentur. Hec interim iuxta historiam dicta sint, que plerique in consummatione mundi futura intelligunt et regem Pharaonem, hoc est eam potestatem cui Aegyptus subiecta sit, comparari regi Assyriorum potentissimo, id est, antichristo: quod si ille corruerit, utique et alii rectores tenebrarum istarum et principes mundi facilius corruant. Dicamus ergo de singulis,  breuiter omnia perstringentes, ut non tam disseramus 373 et explanemus obscura, quam explanare cupientibus materiam dedisse uideamur. Primumque discutiendum, cur undecimo anno, tertio mense, una die mensis, factum est uerbum Domini ad Ezechielem, dicens: Fili hominis, dic Pharaoni Aegypti et multitudini eius. Locuturo ad Pharaonem, undecimo anno sermo fit Domini: necdum enim uenerat ad duodecimum, qui numerus plene consummateque uirtutis est. Unde et duodecim sunt filii Iacob , a quibus postea duodecim nomina Prophetarum uno uolumine continentur. Et Apostoli duodecim sunt , quorum quia unus Iudas proditor fuit, in locum eius Matthias eligitur. Et archisynagogi (Al. archisynagoge] filia annorum duodecim  a Domino suscitatur . Hemorrhousa quoque anno duodecimo recipit sanitatem. Sed quia corripitur Pharao, et postea plangitur, propterea tertius mensis et unus dies undecim annorum numero copulantur. Unde et in consequentibus duodecimo anno, mense duodecimo, una mensis, fit uerbum Domini ad Ezechiel, dicens: Fili hominis, assume planctum super Pharaonem regem Aegypti, et dices ad eum. Qui enim plangitur, ideo plangitur ut intelligat quanta bona perdiderit; et tamen quia Pharao erat, et brachium eius necdum fuerat colligatum, nec pristinam receperat fortitudinem: propterea in anno et in mense duodecimo, uiginti nouem dies adhuc remanent, ut duodecim annorum numerus compleatur. Uno igitur mensis die, sermo fit Domini  ad Prophetam, et precipitur ei ut loquatur regi Aegypti et multitudini eius. In quo mirandum quod quatuor interpretes non populum dixerint, sed multitudinem. Multi enim uocati, et pauci electi . Et in lege scriptum est: Non eris cum multitudine in malo. Diciturque ad regem Aegypti: Cui similis factus es in magnitudine, siue in altitudine tua? Quod et ipse se exaltauerit, et subiaceat illi sententie: Omnis qui se exaltat, humiliabitur : sed tamen non sit eius altitudini similis, qui quasi cedrus, siue cyparissus in Libano fuerit, pulcher ramis et frondibus nemorosus; excelsusque altitudine  et ad nubes usque erexerit caput, ad quas secundum Dauid  ueritas Dei peruenit, et quibus mandatur ne pluant 374 super Isrel imbrem. Pulchritudo quoque illius predicatur, que in turpitudine praua uoluntate mutata est ; ita ut dicatur de eo: Confringet Dominus cedros Libani : et excelsus ipse in altissimo montium Libano constitutus, quanto sublimior fuerat, tanto fortius caderet. Cuius Scriptura sancta uolens altitudinem demonstrare, appellat cedrum magnam, quam nutrierunt aque, non aque Sile que uadunt cum silentio , sed aque Rasin, et aque Aegypti, de quibus scriptum est: Quid tibi ut bibas aquas Geon , siue Sior? quod aquas turbidas sonat. Abyssus quoque exaltauit  eum super quam in principio mundi tenebre ferebantur , et ad quam in Euangelio demones ne mittantur, rogant . Flumina eiusdem abyssi in circuitu radicum eius erant, de quibus dicitur: Quid tibi et uie Assyriorum, ut bibas aquas fluminum ? Et in alio loco: Ecce Dominus inducet super uos aquam fluminis fortem et multam, regem Assyriorum et omnem gloriam eius . Riuos quoque suos emisit abyssus ad uniuersa ligna regionis, ut non solum principem mundi huius, sed et socios illius irrigaret. Propterea eleuatus est, et super omnia ligna altissima succreuit, et multiplicata sunt arbusta eius, et totius orbis possedit imperium dicens: Hec omnia mihi tradita sunt . Et eleuati sunt rami eius, qui  aquis abyssi fuerant irrigati. Qui extendit, siue dilatauit umbraculum suum, ut omnes subiiceret sue ditioni. In ramis eius fecerunt nidos omnia uolatilia celi. Omnis enim qui facit peccatum , de diabolo natus est, et de ramorum eius numero computatur. Illa autem uolatilia fecerunt nidos in ramis eius, que iuxta uiam Euangelicam comedere sementem , siue quia omnes peccauerunt, et indigent misericordia Dei , de quibus dictum est: Omnes declinauerunt, simul inutiles facti sunt : Idcirco in ramis eius fecerunt nidos. Sequitur: Et sub frondibus eius genuerunt omnes bestie saltuum, que Christi mansuetudinem perdiderunt, et sub umbraculo illius habitabat cetus gentium plurimarum, ut nullus esset,  qui non eius [a 1Kb] tegeretur umbraculo, preter eum qui dixit: Ecce uenit princeps mundi istius: et inueniet in me nichil . Per unum enim hominem peccatum intrauit in mundum, et 375 per peccatum mors ; et sic in omnes homines mors pertransiit, in quo omnes peccauimus, et in Adam omnes morimur, cunctique peccauimus, et indigemus gloria Dei . Et tamen in ipsa habitatione diuersa conditio est. Alii habitant in ramis eius quasi uolatilia, scientiam sibi in philosophia, et in hereticorum dogmatibus pollicentes. Alii quasi bestie fere, immites atque crudeles: alii  quasi multitudo gentium plurimarum; ut commixtos diuersis uitiis significet atque peccatis. Erat autem Assur pulcherrimus in magnitudine sua, et in dilatatione arbustorum suorum, quia aquis multis radix eius fuerat irrigata, in tantum ut in paradiso Dei nulla cedrorum et cyparissorum esset altior, nec abietes pinique adequarent sublimitatem eius; siue platani non essent eque frondibus illius. Idcirco nulla arborum in paradiso plantarum ei fuerat adequata, quia omne lignum paradisi Dei non est assimilatum illi et pulchritudini eius. Nequaquam enim erecte sunt per superbiam, sed scierunt humilitatem suam, neque similitudinem Dei sacrilego sibi animo uindicare conate sunt. Quodque sequitur: Et emulata sunt eam omnia ligna deliciarum que  erant in paradiso, sic edisserimus: Aemulata sunt ligna paradisi multitudinem ramorum eius: Multi enim uocati, et pauci electi . Et; Lata et spatiosa uia que ducit ad mortem . Cupit enim tantos habere in salutem, quantos Assur habuit in perditionem. Unde quia Assur sublimatus est in altitudine; et dedit sublimitatem suam uirentem atque condensam, siue usque ad nubes cacumen erexit, et eleuatum est cor eius ut diceret: Ero similis Altissimo , propterea traditus est in manu fortissimi gentium: quam intelligimus aliam detestabilem potestatem, cui traditur ad puniendum: ipse est enim inimicus et ultor; ut Assur intelligatur Antichristus, et fortissimus gentium cui traditus est, Satanas, iuxta illud Apostoli: Quos  tradidi Satane, ut discant non blasphemare : Qui faciens faciet ei quecumque ei a Domino fuerint imperata. Ista autem cyparissus eiecta est de paradiso Dei propter impietatem suam; et succident illam alieni et crudeles, siue pestilentes in gentibus, ut 376 impleatur illud quod scriptum est: Pestilente flagellato, stultus astutior fiet . Et iterum: Iam securis ad radices arboris posita est : qui [a 1Kb] precident eam super montes, ut corruat in superbia sua. In cunctis autem conuallibus corruent rami eius: ut ad tartarum deducantur omnes, qui in eius fuere comitatu, et recedant de umbraculo illius, et relinquant eam: ut uolatilia celi et bestie terre, que prius sub illa fuerant, et illius umbraculo tegebantur, postea pene eius participes  sint. Cumque uiderint cetera ligna siluarum, siue paradisi, Assur cyparissum sententia Dei corruisse, non eleuabuntur in superbiam, nec se esse aliquid estimabunt, nec irrigationem aquarum suarum proprias arbitrabuntur diuitias: eo quod omnes rami et uolatilia celi, et bestie terre, que erant sub imperio Assur, deducantur in morte ad terram ultimam. De quibus scriptum est: In conspectu eius cadent omnes qui descendunt in terram . Et in alio loco: Ingredientur ad extrema terre : et erunt nequaquam cum Angelis, sed cum filiis hominum, qui descendunt in lacum,  siue in foueam sempiternam. Cum autem ille descenderit ad extrema terre, et pars uulpium fuerit a quibus lacerandus est: tunc luctus erit uel omnium sociorum eius, uel sanctarum fortitudinum, que illum dolebunt ad inferos descendisse. Unde dicit Dominus: Operui eum abysso, cuius aquis fuerat ante nutritus; et prohibui flumina eius, id est abyssi, et cercui aquas multas, ne eum irrigarent, sed magis opprimerent. Contristatus est super eum Libanus, in quo fuerant exaltatus, et omnia agri ligna concussa sunt, succisionem similem formidantia. A sonitu ruine eius commoui gentes, ut nullus perditionem illius ignoraret, et deductionem ad inferos cum ceteris sociis eius. Acceperuntque consolationem omnia ligna uoluptatis, id est, paradisi:  dum uident et mala malis, et bona bonis restitui. Hec autem ligna Libani sunt, aquis irrigata fluminum Domini, in quibus et illa arbor fuerat irrigata que corruit. Siue omnia ligna, que quondam fuerunt bona, et irrigabantur aquis, et in Libani altitudine morabantur, accipient consolationem, 377 quando principem suum similia uiderint sustinere tormenta. Et ipsa enim descendent ad infernum ad interfectos gladio Domini, et omnis fortitudo lignorum habitabit sub umbraculo eius, id est, in pena, in medio omnium nationum que claustris inferni tenebuntur. Post hec ad ipsum Pharaonem sermo conuertitur, cui dictum fuerat in principio, cui similis factus es in magnitudine tua? et dicitur ad eum: Cui assimilatus es, o inclyte, atque  sublimis inter ligna uoluptatis? Nempe Assyrio qui corruit. Et tu eras inclytus atque sublimis inter ligna Eden, hoc est, deliciarum et paradisi, et ecce deductus es sicut Assyrius, cum omnibus lignis, que quondam fuerant in deliciis, ad terram ultimam et ad inferos, et dormies non in requie, sed in penis in medio incircumcisorum, hoc est, immundorum, et cum his qui in gladio Domini conciderunt. Et ut sciamus qui sit ille cui dixerit: O inclyte, atque sublimis inter ligna uoluptatis, ponit manifestius: Ipse est Pharao, et omnis multitudo eius. Siue iuxta Septuaginta, sic est Pharao, et omnis multitudo eius, ut quomodo supra Assyrius succisus est, et corruit, sic et Aegyptius subruatur.

 Et factum est duodecimo  anno, in mense duodecimo , in una die [uulg. tacet die] mensis, factum est uerbum Domini ad me, dicens: Fili hominis, assume lamentum super Pharaonem regem Aegypti, et dices ad eum: Leoni gentium assimilatus es, et draconi qui est in mari, et uentilabas cornu in fluminibus tuis, et conturbabas aquas pedibus tuis, et conculcabas flumina earum [uulg. eorum] . Propterea hec dicit Dominus Deus: Expandam super te rete meum in multitudine populorum multorum, et extraham te in sagena mea . Et proiiciam  in terram: super faciem agri  abiiciam te : et habitare  faciam super te omnia uolatilia celi, et saturabo de te bestias uniuerse terre, et dabo carnes tuas super montes, et implebo colles [uulg. addit tuos]  sanie tua  et irrigabo terram  putore [uulg. fetore; al. pedore] sanguinis tui  super montes, et 378 ualles implebuntur ex te. Et operiam cum extinctus fueris, celum, et nigrescere faciam stellas eius: Solem nube tegam, et lunam non dabit lumen suum. Omnia luminaria celi merere faciam  super te: et dabo tenebras super terram tuam, dicit Dominus Deus. Et irritabo cor populorum multorum cum induxero contritionem  tuam in gentibus super terras  quam nescis. Et stupescere faciam  super te [a 1Kb] populi:  et reges eorum horrore nimio formidabunt super te, cum uolare ceperit gladius meus super facies eorum, et obstupescent repente singuli pro anima sua in die ruine  tue. Quia hec dicit Dominus Deus: Gladius regis Babylonis ueniet tibi. In gladiis fortium  deiiciam multitudinem  tuam: inexpugnabiles gentes omnes he : et uastabunt  superbiam  Aegypti, et dissipabitur multitudo eius . Et perdam omnia iumenta eius que erant super aquas plurimas : et non conturbabit eas pes hominis ultra,  neque ungula iumentorum turbabit  eas. Tunc purissimas reddam aquas eorum , et flumina eorum quasi oleum adducam , ait Dominus Deus, cum dedero terram Aegypti desolatam . Deseretur autem terra a plenitudine sua  quando percussero  omnes habitatores eius: et scient quia ego sum Dominus. Planctus est, et plangent eum filie gentium [b 1Kb] super Aegyptum et super multitudinem eius  plangent eum, ait Dominus Deus. Editionem utramque miscemus, in his dumtaxat in quibus discrepant. Alioquin ubi unus sensus est, Hebraicum sequimur. In multis autem exemplaribus, iuxta LXX, duodecimus annus et  mensis decimus ponitur; iuxta ceteros autem interpretes, decimus annus et duodecimus mensis, ut uel iam capta sit Ierusalem, et gaudium Pharaonis, malis 379 sibi imminentibus, auferatur: uel certe capienda, et suis magis miseriis doleat, quam aliorum captiuitate letetur. Et interim breuiter quedam historie fundamenta iacientes, quid Hebrei super hoc loco intelligant percurramus. Leoni comparatur Pharao, non unius gentis, sed multarum gentium; siue draconi in mari, ut terram aquasque possideat qui irrigatione fluminum erigebatur in superbiam,  que cornu uocatur, et multitudine exercitus sui, omnes aquas transiens poterat conturbare: idcirco expandere se dicit rete suum super multitudinem eius, et extrahere eum sagena sua uel hamo, et proiicere, siue extendere eum super terram, qui quasi coluber multis spiris fuerat inuolutus, ut a cunctis celi uolatilibus deuoretur. Cumque non solum aues, sed omnes bestie terre eum lacerauerint, relique carnes eius, montes et ualles camposque complebunt, ita ut cuncta uermibus scateant. Hec autem loquitur per metaphoram, ut postquam uolatilia celi et bestie carnibus eius fuerint saturate, id est, exercitus eius, et uniuersa multitudo reliqua pars in uermes et saniem conuertatur. Tunc inquit, celi tenebris obuoluentur: sol, et luna, et  cetera luminaria non dabunt lumen suum, sed super te cuncta nigrescent: nichilque tibi letum erit, et ad tuum interitum omnes populi et cuncti reges eorum horrore nimio formidabunt conspicientes gladium meum huc illucque uolitare et nulli parcere, et in tua ruina, ruinam similem pertimescent. Ut autem scias quis iste sit gladius, audi manifestius: Gladius regis Babylonis ueniet tibi: in gladiis fortium, siue gigantium deiiciam omnem multitudinem tuam. Qui gigantes, inexpugnabiles gentes sunt, que Babylonii regis tenebantur exercitu. Isti uastabunt siue disperdent superbiam Egypti, et omnem multitudinem eius: nichilque in Aegypto remanebit, sed cum hominibus, et iumenta brutaque animalia pariter auferentur. Et tanta erit solitudo in Aegypto, ut nec  pede hominis, nec ungula iumenti aque illius conturbentur, sed quieta sint omnia: et aque fluminum eius quasi oleum fluant purissime ac nitentes, nullo per eas transeunte, nec earum fluenta turbante. Hoc autem fiet propter Aegypti solitudinem, que redigetur in desertum ab omni multitudine sua: quando habitatores eius Dominus 380 percusserit, ut intelligant qui remanserint quod ipse sit Dominus. Idcirco planctus est Pharaonis, et plangent eum filie gentium in circuitu. Non solum autem super illo, sed et super multitudine eius, que, Domino uastante, deleta est. Hec super simplici littera cursim dixisse sufficiat, ueniamus ad intelligentiam spiritualem. Nec puto magnopere laborandum nosse qui sit Pharao rex Aegypti, cum supra plenius dixerimus,  eam uidelicet potestatem, cui Aegyptus credita est; uel una prouincia, uel Aegyptus totius mundi, que non est leo condita, sed proprio uitio assimilata leoni gentium. Homo enim cum in honore esset, non intelligit; comparatus est iumentis insipientibus, et similis factus est illis . De hoc leone et Petrus loquitur: Aduersarius noster diabolus quasi leo rugiens circuit, querens quem deuoret . Et in nono psalmo  scriptum est: Insidiatur in abscondito quasi leo in spelunca sua; insidiatur ut rapiat pauperem. Et in Ieremia  Spiritus sanctus ait: Leo de silua percussit eos . Draconem autem dici diabolum  iuxta superiorem explanationem multis testimoniis docui, qui dixerat: Mea sunt flumina et ego feci ea. Iste igitur draco fluminibus suis quasi cornibus uentilabat plurimas nationes: que super Marcione, ualentino, Ario, Eunomio, ceterisque hereseon principibus intelligere possumus, qui imitantur ecclesiasticos uiros, dicentes ad Dominum Saluatorem: In te inimicos nostros uentilabimus cornu : et non uentilant ad salutem, ut de terra ad celum leuent, sed ut in profondum abiiciant. Denique sequitur: Et conturbabas aquas pedibus tuis; iuxta illud Apostoli: Qui autem conturbat  uos, portabit iudicium . Non uult enim aquas Sile bibere, que uadunt cum silentio , sed aquas Aegypti turbidas atque cenosas, que antequam pedibus conculcarentur draconis, pure erant, et suo fluentes ordine: postquam autem pedibus illius conturbate sunt, cursus sui ordinem perdiderunt. Neque enim utuntur heretici testimoniis Scripturarum sibi coherentibus, sed conturbant omnia. Et quia ipse est inimicus et ultor, non solum aquas alienas draco Aegyptius conturbat pedibus suis, sed conculcat flumina sua, ne parcat eis, quos semel in suam redegerit potestatem. 381 Quod deuitare cupiens iustus, precatur: Non ueniat mihi pes superbie . Et in alio loco, conculcatus petit ne iterum conculcetur: Miserere,  inquit, mei, Domine, quoniam conculcauit me homo . Inimicus autem homo diabolus est, de quo et alter psalmus loquitur: Ut non magnificetur ultra homo super terram. Propterea hec dicit Dominus Deus: Expandam super te rete meum, in multitudinem populorum multorum . Rete Domini ueteris et noui Testamenti ratione contextum, mittitur super draconem, qui habitat in populorum multitudine, et semper turbis et populorum multitudine delectatur: ut extrahat eum in sagena sua, siue in hamo suo. Ista est sagena, que in mare huius seculi mittitur, et extrahit pisces multos alios eligendos, et alios abiiciendos . Siue iste est hamus, de quo in Iob scriptum est: Adduces autem draconem in hamo, et  circumdabis capistrum circa nares eius ; pro quo interpretatus est Aquila: Extrahes Leuiathan in hamo, et funibus colligabis linguam eius. Extrahitur autem draco, siue Leuiathan de mari hamo, uel sagena Domini, ut proiiciatur, siue extendatur super terram, et omnes spire eius, quibus suas insidias occultabat, aperiantur et proferantur in publicum, et in terram abiiciantur, et iaceat qui in celo posuerat os suum, et se Altissimo similem esse iactabat. Unde sequitur: Et habitare, siue sedere faciam super te omnia uolatilia celi et saturabo de te bestias uniuerse terre, secundum illud quod scriptum est: Dedisti eum escam populis Aethiopum . Qui uel uolatilia uocantur,  uel bestie terre . uolatilia, que sementem, ut diximus, iuxta uiam rapiunt. Bestie terre, uitiis efferate, quod ad hereticos atque gentiles referri potest. Quod autem sequitur: Et dabo carnes tuas super montes, et implebo colles tuos sanie tua; siue, implebo ualles sanguine tuo, hunc habet sensum: ut uolatilia celi, et bestias terre, deceptorum populos intelligamus, crudelitatemque gentilium, montes autem ad principes referamus hereseon, qualis fuit ualentinus et Marcion, collesque successores eorum qui saturantur sanie draconis; siue ualles, que implentur draconis sanguine, inferiores quosque credentium. Aut certe montes aduersarias potestates, que in ere 382 discurrunt, et ualles, que inferna penetrant, et  eternis suppliciis mancipate sunt. Porro quod dicitur: Et irrigabo terram putore [Al. pedore] sanguinis tui super montes, siue, irrigabitur terra de stercoribus tuis super montes, et ualles implebuntur ex te, illud significat quod omnis superbia et arrogans hereticorum tumor, non tam uitali et puro, quam putrido atque fetenti sanguine compleatur, iuxta illud quod scriptum est: Pone eos sicut stercus terre . De quo sanctus a Domino liberatur: Qui suscitat de terra inopem, et de stercore erigit pauperem. Ut collocet eum cum principibus, cum principibus populi sui . ualles autem in ima depresse, ut supra diximus, aut inferna significant, aut humilem hereticorum sensum propter uoluptatem et terrenas opes cuncta facientium.  Quod autem iungitur: Et operiam cum exstinctus fueris, celum, et nigrescere faciam stellas eius: solem nube tegam et luna non dabit lumen suum, omnia luminaria celi merere, uel tenebrescere faciam super te, et dabo tenebras super terram tuam, ait Dominus Deus, si sequamur litteram, penitus intelligi non potest. Quando enim interfecto Pharaone, siue dracone sol, et luna, et stelle non dederunt lumen suum, et celum opertum est tenebris, iuxta illud peticum :

Impiaque eternam timuerunt secula noctem.
Ergo hoc dicendum est, quod exstincto Pharaone, qui transfigurabat se in Angelum lucis, de quo in alio loco scriptum est: Lux impiorum exstinguetur  , celum siue celi operientur tenebris. De quibus et Paulus loquitur: Et spiritualia nequitie in celestibus . Et nigrescere faciet Dominus stellas eius, uel draconis, uel celi. Super quo et Iudas Apostolus scribit: Sidera errantia, quibus caligo tenebrarum in eternum reseruatur . Sol quoque nube tegetur, sol iniquitatis, qui contrarius est soli iustitie, nube autem, uel ipso Domino Saluatore, qui descendit in Aegyptum super nubem leuem , nullo peccatorum pondere pregrauatam, uel prophetis et apostolis, de quibus legimus: Mandabo nubibus ne pluant super eam imbrem . Et in Psalmis: ueritas tua usque ad nubes . Cum autem sol iniquitatis  fuerit obscuratus, luna quam hereticorum sentimus Ecclesiam, et que a sole 383 iniquitatis lumen putabatur accipere, non dabit lumen suum, nec decipiet credentes falsi nominis scientia. Omnia quoque luminaria et quidquid uidetur in hereticis esse doctrine, exstincto dracone, siccabitur, siue merebunt, principe perdito, ita ut ipse Dominus terram hereticorum operiat tenebris, ignorantia scilicet ueritatis, ut ceci cecos ducant in foueam, et habitatores terre mittantur in tenebras exteriores, ubi est fletus et stridor dentium. Post hec dicitur: Et irritabo cor populorum multorum, cum induxero contritionem, siue captiuitatem tuam in gentibus super terram quam nescis, ut qui prius Pharaoni seruierant, irascantur contra eum, uidentes captiuitatem  eius ad aliam terram, quam draco nesciebat esse, perductam. Nec debemus ambigere bonas esse terras, quas Pharao nesciat, scilicet quando captiuitas Pharaonis alia captiuitate mutatur, de qua dicitur ad Saluatorem: Ascendens in altum, captiuam duxit captiuitatem: accepit (siue, iuxta Apostolum  dona hominibus . Et stupescere, inquit, faciam super te populos multos, ut qui prius Pharaonis admirabantur potentiam, postea eum admirentur de suo culmine cecidisse. Reges quoque populorum horrore nimio formidabunt super eum, quorum regna Domino diabolus ostendit, et de quibus in psalmo dicitur: Astiterunt reges terre, et principes conuenerunt in unum . Hoc autem fiet cum uolare  ceperit gladius Domini super facies eorum, subauditur regum, siue populorum. Gladius autem Domini intelligendus est uiuens sermo Dei, et efficax, et acutus super omnem gladium ex utraque parte acutum, qui uolat atque discurrit et perstringit cernentium oculos uultusque deterret, ut obstupescentes super ruina Pharaonis, se in illo uideant esse deiectos. Et Domini quidem gladius, de quo scriptum est: Ecce hic positus est in ruinam et resurrectionem multorum , iacentes eleuat, et male erectos, humilitate commutat. Gladius autem regis Babylonis ueniet super draconem Aegyptium, ut in gladiis fortium, siue gigantium deiiciat Dominus multitudinem eius, qui regem Aegypti sectabatur. Inexpugnabiles, inquit, siue pestilentes de gentibus  omnes isti, ut 384 mali ad puniendum tradantur peioribus, de quibus scriptum est: Immissionem per Angelos pessimos . Et Apostolus: Quos tradidi, inquit, Satane, ut discant non blasphemare, uel in interitum carnis, ut spiritus saluus fiat . Cum autem per huiuscemodi ministros deiecta fuerit superbia Aegypti, et multitudo illius dissipata, perdentur  omnia iumenta illius, que erant super aquas plurimas, et non conturbabit eas pes hominis ultra. Si enim beatus qui seminat super aquas, ubi bos et asinus calcat : e contrario infelix qui simplices quidem suo ultra poterit errore retinere, ita ut pes hominis non calcet in eis, quo ne signum quidem sapientie atque rationis aque Aegyptie in se habere uideantur. Ungula quoque iumentorum non turbabit eas, ut de limpidissimis atque nitentibus faciat turbidas atque cenosas. Tunc reddentur non ab alio, sed ab ipso Domino, aque purissime, que draconis fuerant dominatione turbate: ita ut flumina earum labantur quasi oleum, et sint ueri luminis nutrimentum. Hec autem fient, cum dederit Dominus terram Aegypti desolatam, et perdiderit  multitudinem eius, et percussi fuerint omnes habitatores illius, ut isto profectu scire possint quod ipse sit Dominus. Quod autem iungitur: Planctus est, et plangent eum filie gentium super Aegyptum, et super multitudinem eius plangent eum, ait Dominus Deus, perspicuum est animas omnium gentium, que prius oppresse fuerant siue earum gentium que nequaquam in Aegypto morabantur, sed in regione uiuentium, interfectum draconem plangere, et omnem multitudinem eius: non spe salutis, sed quod de tanta potentia suo uitio et superbia deiectus sit in eterna supplicia.

 »Et factum est in duodecimo anno, in quinta decima mensis, factum est uerbum Domini ad me, dicens: Fili hominis, cane lugubre  super multitudinem Aegypti, et detrahe eam ipsam, et filias gentium robustarum ad terram ultimam, cum his qui descendunt in lacum. Quo pulchrior es, descende, et dormi cum incircumcisis. In medio interfectorum gladio cadent: gladius datus est: attraxerunt eam, et omnes populos eius. Loquentur ei potentissimi robustorum de medio inferni, qui cum auxiliatoribus eius [al. suis] descenderunt, et dormierunt 385 [a 1Kb] cum incircumcisis, interfectisque gladio. Ibi Assur et omnis multitudo eius, in circuitu illius sepulcra illius, omnes interfecti, et qui ceciderunt gladio, quorum data sunt sepulcra in nouissimis laci: et facta est multitudo eius per gyrum sepulcri eius, uniuersi interfecti cadentesque gladio qui dederant  quondam formidinem in terra uiuentium. Ibi Aelam et omnis multitudo eius per gyrum sepulcri illius [uulg. sui]: omnes hi interfecti ruentesque gladio, qui descenderunt incircumcisi ad terram ultimam: qui posuerunt terrorem suum in terra uiuentium: et portauerunt ignominiam suam cum his qui descendunt in lacum. In medio interfectorum posuerunt cubile eius in uniuersis populis  eius: in circuitu eius sepulcrum illius. Omnes hi incircumcisi, interfectique gladio. Dederant [uulg. Dederunt] enim terrorem [uulg. addit suum] in terra uiuentium, et portauerunt ignominiam suam cum his qui descendunt in lacum: in medio interfectorum positi sunt. Ibi Mosoch et Thubal, et omnis multitudo eius in circuitu illius sepulcra eius. Omnes hi incircumcisi, interfectique cadentes gladio, [a 1Kb] qui dederunt formidinem suam in terra uiuentium. Et non dormient cum fortibus, cadentibusque, et incircumcisis, qui descenderunt ad infernum cum armis suis, et posuerunt gladios suos sub capitibus suis: et fuerunt iniquitates eorum in ossibus eorum, quia terror fortium facti sunt in terra uiuentium. Et tu ergo in medio  incircumcisorum contereris, et dormies cum interfectis gladio. Ibi Idumea, et reges eius, et omnes duces eius qui dati sunt cum exercitu suo cum interfectis gladio, et qui cum incircumcisis dormierunt, et cum his qui descenderunt [uulg. descendunt] in lacum. Ibi principes Aquilonis omnes: et uniuersi Sidonii  qui deducti sunt cum interfectis pauentes, et in sua fortitudine [b 1Kb] confusi, quia [uulg. qui] dormierunt incircumcisi cum interfectis gladio, et portauerunt confusionem suam cum his qui descendunt in lacum. uidit eos Pharao, et consolatus est super uniuersa multitudine sua, que interfecta est gladio, Pharao, et omnis exercitus eius, ait Dominus Deus. Quia dedi [al. dedit] terrorem [c 6Kb] meum  in terra uiuentium, et dormiuit in medio incircumcisorum cum interfectis 386 gladio, Pharao et omnis multitudo eius, ait Dominus Deus.« Multum in hoc loco Septuaginta interpretum editio, et ordine et translatione discordat, et quedam in ea de Theodotione addita sunt. Unde necesse habuimus et ipsam ponere, nequaquam parcentes longitudini, et studiosi lectoris diligentie seruientes.

LXX. Et factum est in duodecimo anno in quinta decima mensis: factus est sermo Domini ad me: dicens: Fili hominis, plange super multitudinem Aegypti, et deducent filias eius gentes mortuas in profundum terre, ad eos qui descendunt in foueam : In medio uulneratorum gladio cadent cum eo, et dormiet omnis fortitudo eius, et dicent tibi gigantes, in profundo fouee, descende, quo melior es, descende, et dormi cum incircumcisis in medio uulneratorum gladio. Ibi Assur, et omnis congregatio eius. : In circuitu sepulcri eius omnes uulnerati qui ceciderant gladio.  : Qui dederunt timorem suum in terra uite. Ibi Aelam, et omnis fortitudo eius in circuitu sepulcri eius, omnes uulnerati, et cadentes gladio: et qui descendunt incircumcisi in terre profundum, qui dederunt terrorem suum in terra uite, et acceperunt tormentum suum cum his qui descendunt in foueam in medio uulneratorum. Ibi dati sunt Mosoch, et Thubal, et omnis fortitudo eorum in circuitu sepulcri eius, omnes 387 uulnerati eius, uniuersi incircumcisi, et uulnerati gladio, qui dederunt terrorem suum super terram uite, et non dormierunt  cum gigantibus qui ceciderunt ab eterno: qui descenderunt in infernum cum armis quibus utebantur ad bella, et posuerunt gladios suos sub capitibus suis, et facte sunt iniquitates eorum in ossibus eorum, quia terruerunt gigantes in uita sua. Et tu in medio incircumcisorum contereris, et dormies cum uulneratis gladio. Ibi Edom, et reges eius, et omnes principes Assur, qui dederunt fortitudinem eius in uulnere gladii: isti cum uulneratis dormierunt cum his qui descenderunt in foueam. Ibi principes Aquilonis omnes uniuersi magistratus Assur, qui descenderunt uulnerati cum terrore suo, et in fortitudine sua confusi dormierunt incircumcisi cum uulneratis gladio, et abstulerunt tormentum suum cum descendentibus in foueam. uidebit eos Pharao, et consolationem accipiet super omni fortitudine eorum:  uulnerati gladio Pharao, et omnis fortitudo eius, dicit Dominus Deus. Quia dedi formidinem eius super terram uite, et dormiet in medio incircumcisorum cum uulneratis gladio, Pharao et omnis multitudo eius, dicit Dominus Deus. Non ignoro, fastidiosam fore delicato lectori tantam inter duas editiones discrepantiam. Sed quid faciam calumniatoribus meis, qui si aliquid de LXX interpretum translatione subtraxero, me sacrilegum et absque timore Domini uociferantur, maxime qui cum in fidei ueritate discordent, et Manicheorum sequantur errores, in eo imperitorum animas commouent, si de ueteri quidpiam monstrare potuerint mutatum consuetudine, libentius errare cupientes, quam aliquid ab emulo uerum discere. Et interim iuxta historiam manifestus est sensus. In  eodem enim anno duodecimo, et in eodem, ut putamus, mense, sed non in una, ut supra, mensis, uerum in quinta decima die, nequaquam super Pharaone, sed super fortitudine, siue multitudine Aegypti planctus assumitur, qui detrahitur de superbia sua cum uniuersis filiabus suis, siue gentium robustarum ad terram ultimam, id est, in profundum inferni, diciturque ad regem Aegypti: Quo melior es, ut mortem merearis euadere? Cum enim Assur, et Aelam, id est, Perse, et Mosoch, qui interpretantur Cappadoces,  et Thubal, quos alii Iberos, alii Italos intelligi uolunt: 388 Idumei quoque et principes Aquilonis, ac Sidonii cum uniuersis exercitibus suis, quorum auxilio horrorem cunctis gentibus prebuerunt, mortui sint, et interfecti gladio, et posuerint gladios suos sub capitibus suis, quod dictum accipiendum est, tu solus poteris non eadem sustinere? Quin potius cum uideris tantam tecum apud inferos multitudinem dormientium, et sepulcrum tuum fortissimorum quondam principum circumdari memoriis, habebis consolationem, leuiora tormenta estimans consortio plurimorum. Hec interim iuxta simplicem sensum strictim dixisse sufficiat. Nunc eadem breuitate, quantum explanationis patitur difficultas, spiritualis intelligentie summa  queque carpamus. Supra una mensis die factus est sermo Domini ad Prophetam: hic quinta decima. In prima autem eis, hoc est, in kalendis, mensis exordium est: in quinta decima, quando totus lune orbis impletur, et siquidem primus mensis fuerit, azymorum est prima dies; sin autem septimus, scenopegiarum, quando figuntur tabernacula . Fit autem planctus super fortitudinem Aegypti, ut fortis in malo esse desistat: et recipiat infirmitatem, et quando infirmior fuerit, tunc fortior. Pro fortitudine Aegypti, in Hebraico habet multitudinem. Lata enim et spatiosa uia est que ducit ad mortem, et multi ingrediuntur per eam : sicut e contrario dicitur ad Isrel: uos autem estis pauci inter omnes  gentes : semper enim uirtus rara est, et arcta et angusta uia que ducit ad uitam, et pauci sunt qui ingrediuntur per eam. Quod autem Aegyptus plangitur, et mortue filie eius, iuxta LXX, siue gentium robustarum deducuntur ad terram ultimam in lacum, siue in foueam profundissimam, significantur anime in Aegypto huius seculi commorantes que perdiderunt eum qui dicit: Ego sum uita : et peccatis mortue, pondere eorum ad inferos detrahuntur, dicente peccatore: Quoniam iniquitates mee supergresse sunt caput meum, et sicut onus graue grauate sunt super me . Iste sunt de quibus scriptum est in alio loco: Ingredientur in inferiora terre, tradentur in manus gladii, partes uulpium erunt . Qui enim fodit foueam,  incidet in eam . Unde 389 et legimus: Lacum aperuit, et effodit eum, et incidit in foueam quam fecit. Quodque sequitur: Quo pulchrior es descende, et dormi cum incircumcisis, proprie ad Pharaonem regem Aegypti sermo dirigitur, siue ut in LXX de Theodotione additum est, ad ipsam Aegyptum: De aqua pulcherrima descende, et dormi cum incircumcisis. Quod specialiter ad eum pertinet, qui in baptismate Christi renatus, et audiens cum Ecclesia: Que est ista que ascendit dealbata, innitens super fratruelem suum ? postea uel fornicatione, uel aliis uitiis sordidatus,  eiicitur de Ecclesia, et dicitur ad eum: De aqua pulcherrima descende, et dormi cum incircumcisis, id est, cum immundis, iuxta illum sensum quem ponit Apostolus: Nos sumus circumcisio , qui in spiritu Deo seruientes, et gloriantes in Domino, et non in carne confidentes. Hi omnes in medio uulneratorum, siue interfectorum cadent cum Pharaone, illo gladio quem uenit mittere Dominus super terram. Sicut enim Christi gladius bonos a malis separat, dicens: Non ueni pacem mittere super terram, sed gladium : sic hereticorum gladius omnes truncat [Al. trucidat] populos, et uulneratos ad infernum deducit. Isti sunt gigantes potentissimi, et rebelles, et ponentes in excelsum os suum, et quanto per superbiam se ad excelsa sustollunt,  tanto ad profundum fouee, et inferni nouissima detrahuntur, qui omnes interfecti sunt gladio. Et ut sciret uel Pharao, uel omnis Aegypti fortitudo, que ad inferna detracta est, quos haberet in penis socios, sequens sermo demonstrat: Ibi Assur, et omnis multitudo eius, uel synagoga eius. Princeps enim hereticorum diabolus, cuius uere congregatio synagoga est, de qua in Apocalypsi dicitur: Qui sunt synagoge Satane . Sequentes autem uersiculos, qui [a 1Kb] obelo prenotantur, pretereundos puto, dicendumque quod habetur in Hebraico: In circuitu illius, sepulcra eorum, uidelicet deceptorum ab eo. Qui omnes uulnerati, uel interfecti sunt gladio, et ideo corruerunt, quorum sepulcra data sunt in nouissimis laci. Quod autem lacus uocetur infernus,  perspicue psalmus ille demonstrat, in quo penitens loquitur: Assimilatus sum cum his qui descendunt in lacum 390 . Quem nequaquam debemus iuxta Latini sermonis proprietatem eum intelligere qui Grece dicitur, ut est lacus Tyberiadis, et lacus Larius, et Benachus, multique alii, sed quas non solemus appellare cisternas. Quos lacus, quia aquas refrigerant, et omnem ab eis calorem spiritus auferunt peccatores cunctique heretici fodiunt, et quantum in mea memoria est, nullum sanctorum lacum, id est, cisternam fodisse, Scriptura testatur; sed omnes peccatores, quorum fuit Ozias rex leprosus et qui per suam superbiam corruit, de quo scribitur quod homo fuerit terre operibus incubans, et multas superbie turres edificarit in angulis, et lacus  foderit . E contrario ad iustum dicitur: Bibe aquam de tuis uasis, et de puteorum tuorum fontibus . Et rursum: Fons aque tue sit proprius. Unde loquitur et Dominus: Me dereliquerunt fontem aque uiue, et foderunt sibilacus, id est, cisternas, que aquas continere non possunt . Sequitur: Et facta est multitudo eius per gyrum sepulcri eius. Hi omnes cingunt Assyrium, et est eorum plurima multitudo, qui uniuersi uulnerati sunt et interfecti, et cadentes gladio. Nemo enim eorum stare potest cum Moyse, nec audire: Qui statis in domo Domini ;  sed omnes uulnerati interfectique sunt, et cadentes qui quondam dederant formidinem in terra uiuentium, formidinem autem his qui erant Ecclesiis prepositi, ne in terra uiuentium facerent populos mortuorum, et simplices quosque deciperent. Unde et Paulus aiebat: Timeo autem, ne forte sicut serpens decepit Euam malitia sua, ita corrumpantur sensus uestri a simplicitate que est in Christo . Sed hic timor spe Domini mitigatur, dicente Ecclesiastico uiro: Dominus illuminatio mea, et salus mea, quem timebo? Dominus protector uite mee, a quo trepidabo ? Post hec dicitur: Ibi Aelam [Al. Assur], et omnis multitudo eius per gyrum sepulcri eius, haud dubium quin Assyrii. Aelam in linguam nostram uertitur, ascensus eorum. Omnes  enim qui Christi humilitate contempta, diaboli ascendere superbiam, et se in falsi nominis scientia esse aliquid estimauerunt, Aelamite sunt nuncupandi, qui Assyriis regis sepulcrum ambiunt, 391 et interfecti sunt uulneratique gladio. Et licet in excelso posuerint os suum, tamen descenderunt immundi, et incircumcisi ad terram ultimam, ut quanto sublimius fuerant eleuati, tanto fortius caderent. Isti posuerunt terrorem suum non semel, sed secundo in terra uiuentium. Quis enim Ecclesiasticorum ab huiuscemodi Aelamitarum terrore securus est, et non aliquem sui perdidit gregis? Pulchreque Ecclesia Christi appellatur terra uiuentium, ut e contrario hereticorum conciliabula mortuorum terra esse credantur. Et portauerunt, inquit, ignominiam, siue  tormentum suum cum his, quos secum detraxerunt in lacum, et in profundum inferni: quorum cubile in medio interfectorum est: eorum uidelicet quos suo mucrone iugularunt, et circumdantur huiuscemodi populis. Hi populi, Assyrii regis populi sunt, et licet circumcisos esse se iactent: tamen incircumcisi interfectique sunt gladio, et tertio dederunt terrorem atque formidinem in terra uiuentium. Unde portauerunt tormentum suum atque supplicium in medio eorum, quos suis fraudibus deceperunt. Ibi quoque est, id est, iuxta Assyrium Mosoch, et Thubal, et omnis multitudo eius in circuitu sepulcri eius: omnes incircumcisi interfectique, et cadentes gladio, qui dederant formidinem suam in terra uiuentium. Pro Mosoch et Thubal, Symmachus et Theodotio interpretati  sunt [a 1Kb] cubile eorum, ut ostenderent cubilia hereticorum, immo foueas sempiternas, Assyrii regis esse supplicia. Mosoch interpretatur insania: Thubal, conuersio, non in bonum a malo, sed de bono in malum; siue uniuersa, ut offendat omnes hereticos insanire, et pari studio ad peiora conuerti . Nec mirum si insanientes, et coaceruati in malum habent multitudinem, cum Egyptii regis socii sint, qui gaudet multitudine. Omnes hi interfecti gladio qui dederant formidinem suam, non semel, nec secundo, sed tertio in terra uiuentium, de quibus supra plenius diximus. Sequitur: Et non dormient  cum fortibus, siue gigantibus cadentibusque, et non circumcisis, qui descenderunt ad infernum cum armis suis: et posuerunt gladios suos sub capitibus suis; et fuerunt iniquitates eorum in ossibus eorum; quia terror fortium 392 facti sunt in terra uiuentium. Hi, inquit, qui hereticorum principes exstiterant, ad tantum malitie peruenere culmen atque cruciatum, ut nec cum fortibus atque gigantibus, qui a principio corruerunt, similia mereantur ferre supplicia. Qui, nequaquam erroris sui acta penitentia, descenderunt ad inferos cum armis suis, rebelles contra Deum, et Ecclesiam eius; secum arma deferentes, de quibus scriptum est: Filii hominum dentes eorum arma et sagitte ; et posuerunt, ait, gladios suos sub capitibus suis, requiescentes  in animo perduelli; et pro summa uictoria, sententiarum suarum iacula complexantes: in tantum ut iniquitates eorum fuerint in ossibus eorum, hoc est, fortissima figmenta, et erroris sui dogmata possidentes. Quia terror fortium facti sunt in uita sua, siue in terra uiuentium. Quod quarto dicitur, ut fortissimos quosque, et habentes scientiam Scripturarum, et qui essent de regione uiuentium, sua peruersitate terrerent, dum descendunt ad infernum cum armis suis, et ponunt gladios suos sub capitibus suis, et iniquitates eorum usque ad ossa perueniunt. Post hec scriptum est: Et tu ergo in medio incircumcisorum contereris , quod uel ad Pharaonem, uel ad fortitudinem, siue multitudinem Aegypti dicitur, et quod ipsa conteratur, iuxta illud quod scriptum  est: Deus autem conterat Satanam sub pedibus uestris uelociter. Et dormies, inquit, cum interfectis gladio, somno perpetuo. Ibi cum Assyrio, et cum Aegyptia multitudine erit Idumea, et reges eius, omnes qui terrenis operibus seruierunt, siue sanguine delectati sunt. Etenim Idumea, et terrenam, et sanguinariam sonat. Omnes reges et uniuersi principes de quibus crebro et Apostolus loquitur , terrenis operibus incubantes, et effundentes quotidie sanguinem eorum quos sua fraude deceperint, cum incircumcisis et immundis dormierunt, et cum his qui descenderunt in lacum, de quibus supra diximus. In ipso comitatu erunt, et principes Aquilonis, a quo exardescunt mala super terram. Et a quo uel in Ieremia , uel in hoc eodem propheta  , olla illa plena carnium ossiumque succenditur. Et non solum principes Aquilonis, uerum omnes 393 magistratus Assur, pro quo in Hebraico uerius positum est, uniuersi Sidonii, quos nos in uenatores uertimus, iuxta illud quod scriptum est: Anima nostra sicut passer erepta est de laqueo uenantium , pro quo in Hebraico positum est, Sidoniorum. Qui Sidonii, siue uenatores, deducentur ad inferos pauentes, in sua quondam [b 1Kb] confisi fortitudine, et dormient immundi, et portabunt confusionem siue tormentum suum, habentes male conscientie penitudinem sempiternam: ita ut ignis  eorum non exstinguatur , et uermis eorum non moriatur . Quos omnes cum uiderit Pharao, consolabitur, uel habens adhuc malitiam pristinam, et multos pene sue socios habere se cernens, uel certe consolatus est, uidens et illos confundi in suppliciis et terroribus suis super uniuersa multitudine sua que interfecta est gladio, Pharaonis scilicet, uel omnium sociorum eius, precipueque Assyrii regis, et Mosoch et Thubal et Idumeorum, et principum Aquilonis, et Sidoniorum. Hi enim dederant terrorem suum in terra uiuentium. Quod quinto dicitur, ut omnes istiusmodi nationes cauere, et fugere debeamus, que cunctis nos sensibus deceperunt, et scire esse horribiles, nec facile posse uitari, nisi omni custodia seruauerimus cor nostrum. Dormiuit,  inquit, et ipse Pharao cum sociis suis interfectis gladio, qui socii, multitudo eius sunt, per latam, et spatiosam uiam pergentes ad supplicia sempiterna.

 Et factum est uerbum Domini ad me, dicens: Fili hominis, loquere ad filios populi tui, et dices ad eos: Terra cum induxero super eam gladium, et tulerit populus terre uirum unum de nouissimis suis , et constituerit eum super se speculatorem; et ille uiderit gladium uenientem super terram; et cecinerit buccina, et annuntiauerit populo. Audiens autem quisquis ille est sonitum buccine, et non se obseruauerit: ueneritque gladius, et tulerit  eum: sanguis ipsius super caput eius erit. Sonitum  buccine audiuit, et non se obseruauit, sanguis eius  in ipso erit: si autem se custodierit, animam suam saluabit. Quod si speculator uiderit gladium 394 uenientem, et non insonuerit buccina; et populus non se custodierit, ueneritque gladius, et tulerit de his [uulg. eis] animam: ille quidem in iniquitate sua captus est, sanguinem autem eius de manu speculatoris requiram. Et tu, fili hominis, speculatorem dedi te domui Isrel. Audiens ergo ex ore meo sermonem, annuntiabis eis ex me. Si me dicente ad impium, impie, morte morieris, non fueris locutus, ut se custodiat impius a uia sua, ipse impius in iniquitate sua morietur: sanguinem autem eius de manu tua requiram. Si autem annuntiante te ad impium, ut a uiis suis conuertatur, non fuerit conuersus a uia sua, ipse in iniquitate sua morietur: porro tu animam tuam liberasti. Rursum ad prophetam sermo  fit Domini, qui aliquanto siluerat tempore, eo quod non possit propheta, nec humana fragilitas iuge ad se atque continuum sustinere uaticinium; et loquitur eadem que in superioribus continentur. Fili hominis, speculatorem dedi te domui Isrel, et audies ex ore meo uerbum, et comminaberis eis ex me, in eo quod dicam iniquo, morte morieris, et non annuntiasti ei, nec locutus es ut annuntiares iniquo, et conuerteretur a uiis suis et uiueret, iniquus ille in iniquitate sua morietur, et sanguinem eius de manu tua requiram. Et tu si annuntiaueris iniquo, et non conuersus fuerit ab iniquitate sua, et a uia sua, iniquus ille in iniquitate sua morietur, et tu animam tuam liberasti [Al. liberabis]. Que si diligenter inspicias,  intelligis similia quidem esse: sed non eadem, dum in plerisque discordant. Et hoc in omnibus Scripturis sanctis obseruare debemus, ubi uidetur aliqua similitudo esse sententie, non in omnibus eadem dici: sed uel subtrahi pleraque, uel addi, et singulorum inter se uerborum discrepantium habere rationem. Et interim priusquam ad altiora ueniamus, breuis est explicanda sententia. Si speculator fuerit constitutus in populis, ut annuntiet gladium Domini iramque uenientem, et, annuntiante eo populus audire noluerit, speculator liber erit, et ille qui oppressus est gladio, ipse sanguinis sui sustinebit reatum: quod si audierit, saluabit animam suam. Si autem speculator non sonuerit buccina, et populus ignorans uenturum gladium nequaquam 395 se  obseruauerit, populus quidem in sua morietur iniquitate, attamen sanguinem morientis de speculatoris requiram manu. Et ut sciret propheta Ezechiel generalem disputationem ad se potissimum pertinere. Et tu, inquit, fili hominis, non a terra et a populo terre, ut supra dixi, sed a me constitutus es speculator domui Isrel. Si ergo me dicente ad impium: Impie, morte morieris, non fueris locutus ad eum, ut se custodiat, et de interitu liberetur: et ille quidem in sua iniquitate morietur, quam prius commiserat, de qua si annuntiasses, potuit liberari; sanguinem autem eius de manu tua requiram. Quod si tu annuntiaueris atque preceperis impio ut conuertatur a uiis suis pessimis, et ille hoc facere noluerit: ille quidem in sua iniquitate morietur; tu autem liberasti  de interitu negligentie animam tuam. Ex quibus uerbis discimus, posse hominem quamuis iniquum, et impium, si magistri uerba audierit, et egerit penitentiam, a sua impietate saluari: nec minus magistrum subire discrimen, si docere noluerit, uel timore discriminis, uel desperatione peccantis: dum reus est sanguinis eius qui liberari potuit, et de morte erui, nisi magistri silentio concidisset, et in utroque liberum seruari arbitrium, dum et in magistri uoluntate est uel tacere, uel loqui, et in auditoris arbitrio uel audire, et facere atque saluari, uel contemnere, et proprio perire contemptu. Nec statim sequitur: ut quia propheta predicit, ueniat quod predixit. Non enim predicit ut ueniat, sed ne ueniat: nec quia Deus loquitur, necesse est fieri quod minatur, sed ideo comminatur, ut conuertatur  ad penitentiam cui minatur, et non fiat quod futurum est si uerba Domini contemnantur. Possumus autem tripliciter locum istum disserere: ut terra que sibi speculatorem constituit, uel iuxta litteram, terra Iudea sit, uel iuxta spiritualem intelligentiam, Ecclesia, que sepe de nouissimis populi sui speculatorem eligit, illum uidelicet, quem et Apostolus scribens ad Corinthios assumit iudicem , uel certe anima credentis, que mentem atque rationem preponit populo ac turbe cogitationum 396 suarum: ut non omnia cogitationum incentiua suscipiat, sed iudicet atque discernat que sectanda sibi, queue fugienda sint. Speculator terre Iudee, uel rex potest intelligi, uel propheta: speculator  autem Ecclesie, uel episcopus, uel presbyter, quia a populo electus est, et Scripturarum lectione cognoscens, et preuidens que futura sint, annuntiet populo, et corrigat delinquentem. Unde magnopere formidandum est, ne ad hoc officium accedamus indigni et assumpti a populo, negligentie nos demus atque desidie: et quod his peius est, deliciis uentrique et otio seruientes, honorem nos accepisse putemus, non ministerium. Siquidem Filius hominis non uenit ministrari, sed ministrare : et pedes discipulorum lauit , ut ostenderet omnes sordes et uitia a magistris in discipulis debere dilui atque purgari. Nec statim respondeamus, quid prodest docere, si nolit auditor facere quod docueris? Unusquisque enim ex suo  animo atque officio iudicatur. Tu si locutus non fueris, ille si audire contempserit. De magistris negligentibus Salomon loquitur: Sapientia abscondita, et thesaurus occultus, que utilitas in utrisque ? Tale quid significatur et in Euangelio , quod qui scandalizauerit unum de minimis Ecclesie, expediat ei ut alligetur ad collum eius mola asinaria, et abiiciatur in profundum, quam in specula constitutus, plurimis noceat.

 Tu ergo, fili hominis, dic ad domum Isrel, sic locuti estis dicentes: Iniquitates nostre, et peccata nostra super nos sunt, et in ipsis nos tabescimus, quomodo ergo uiuere poterimus? Dic ad eos: uiuo ego, dicit Dominus Deus: Nolo mortem impii, sed ut reuertatur impius a uia sua, et uiuat. Conuertimini  [a 1Kb] a uiis uestris pessimis: Et quare moriemini, domus Isrel? Tu itaque, fili hominis, dic ad filios populi tui: Iustitia iusti non liberabit eum, in quacumque die peccauerit; et impietas impio non nocebit ei, in quacumque die conuersus fuerit ab impietate sua, et iustus non poterit uiuere in iustitia sua, in quacumque die peccauerit. Etiam si dixero iusto, quod uita uiuat; et confisus in iustitia sua fecerit iniquitatem, omnes iustitie eius obliuioni tradentur, et in iniquitate sua quam operatus est, in ipsa 397 morietur. Sin autem dixero impio, morte morieris; et egerit penitentiam de peccato suo, feceritque iudicium et iustitiam, pignus restituerit [uulg. addit ille impius], rapinamque reddiderit, in mandatis uite ambulauerit, nec fecerit quidquam iniustum, uita uiuet,  et non morietur. Omnia peccata [uulg. addit eius], que peccauit, non imputabuntur ei: iudicium et iustitiam fecit, uita uiuet: Et dixerunt filii populi tui: Non est equi ponderis uia Domini, et ipsorum uia iniusta est. Cum enim recesserit iustus a iustitia sua, feceritque iniquitates, morietur in eis. Et cum recesserit impius ab impietate sua, feceritque iudicium et iustitiam, uiuet in eis. Et dicitis: Non est recta uia Domini. Unumquemque iuxta uias suas iudicabo de uobis, domus Isrel. Si negligenter legamus, uidetur nobis eadem  prophetia esse, que supra in qua dicitur: Numquid uolens cupio mortem iniqui, dicit Dominus, nisi conuerti eum a uia sua mala et uiuere ? Et in fine eiusdem prophetie: Conuertimini et redite ab uniuersis impietatibus uestris, et non erunt uobis in tormentum [b 8Kb] iniquitates . Ibi enim ad eos sermo fit, qui uolunt agere penitentiam, et iustitia peccata delere, ut cum fiducia conuertantur, et pleno animo agant penitentiam. Hic autem ad eos loquitur qui magnitudine peccatorum, immo impietatum suarum, desperant salutem et dicunt: Iniquitates nostre, et peccata nostra super nos sunt, et in ipsis tabescimus: quomodo ergo uiuere poterimus? Et est sensus: Cum semel nobis mors proposita sit, et uulneribus nostris nulla medicina possit  restituere sanitatem, quid necesse est laborare, et frustra consumi, et presentem uitam non cum desperatione transigere, ut saltem hac fruamur, quia futuram perdidimus? Quibus respondet Deus, non uelle se mortem impii, sed ut reuertatur et uiuat. Et apostropham facit ad impios desperantes: Conuertimini a uiis uestris pessimis. Atque ut sciamus qui sint impii ad quos loquitur, sequens sermo demonstrat: Quare moriemini, domus Isrel? uita autem et mors in hoc loco non hec significatur, qua omnes communi cum bestiis lege nature uel uiuimus, uel morte dissoluimur; sed illa de qua scriptum est, Placebo Domino in regione uiuentium ; et, 398 Anima que peccauerit ipsa morietur. Et a speciali commonitione quia Isrel domui loquebatur,  ad generalem transit disputationem: quod et iustum preterite non saluent iustitie, si nouis sceleribus fuerit occupatus, et peccatorem uel impium antiqua peccata non perdant, si operibus iustitie ueteres emendarit errores: Deumque non preterita in utroque iudicare, sed presentia. Si dixero, inquit, iusto, uita uiues, et ei premia iustitie pollicitus fuero, confisusque ille peccauerit, omnes iustitie eius pristine obliuioni tradentur, et presenti iniquitate morietur: nec mea est mutata sententia, cum non possim in [c 1Kb] eodem homine peccatore reddere quod iusto promiseram. E contrario si peccatori, et impio fuero comminatus et dixero: Adhuc tres dies, et Niniue subuertetur; et ille egerit penitentiam, bonisque operibus ueterem emendarit errorem,  ita ut iudicium faciat, et iustitiam, pignus restituat, rapinamque reddat, in mandatis uite ambulet, nec faciat quidquam iniustum: nonne debet uita, que Christus est uiuere, et nequaquam mori, cum comminatio peccatoris iustum punire non debeat? Tale quid loquitur sermo diuinus ad Ieremiam quando descendit in domum figuli, et audit uel promissa, uel comminationem Dei id agere, ut uel homines prouocent ad salutem, uel deterreant a peccato . Unde qui dicunt: Non est equa  uia Domini, arguuntur quod ipsorum sit iniqua sententia, habentium oculum pessimum, et nequaquam noua, sed uetera iudicantium. Quibus omnibus demonstratur, nec peccatorem salutem desperare debere, si agat penitentiam: nec iustum in sua confidere iustitia, si perdiderit negligenter quod magno labore quesierat. Manifesta transcurrimus, ut in obscurioribus immoremur, in quibus autem presens prophetia discrepet a preterita, et in quibus loquatur similia, collatio utriusque poterit indicare. Porro quid sit iudicium facere et iustitiam, pignus restituere, rapinam reddere, in mandatis uite ambulare et cetera, in hoc eodem propheta supra diximus.

 Et factum est in duodecimo anno, in 399 decimo mense [uulg. tacet mense], quinta mensis  transmigrationis  nostre: uenit ad me qui fugerat  de Ierusalem, dicens. uastata  est ciuitas. Manus autem Domini facta fuerat ad me uespere antequam ueniret qui fugerat: aperuitque os meum donec ueniret ad me mane et aperto ore meo non silui amplius. Undecimo anno regni Sedecie, quinto mense, capta est ciuitas Ierusalem. Hec autem prophetia, duodecimo anno, decimo mense, quinta mensis captiuitatis, siue transmigrationis, quando captus est Iechonias [Al. cum Iechonia]. Ex quo ostenditur, post unum annum et quatuor menses, et uiginti quinque dies, capta Ierusalem, uenisse Babylonem unum ciuium Ierusalem, qui nuntiaret captam urbem atque uastatam. Ante unum autem diem quam ueniret qui ista  narraret, uesperi facta est manus Domini ad Ezechielem prophetam, que aperuit os eius quod diu clausum fuerat, et quidquid erat ille dicturus, hic factum ante replicauit: nec siluit amplius, uidens prophetiam suam opere completam, et nequaquam dubitare populum qui erat in Babylone, uel eos qui capti erant de uaticinio prophetali. Tunc enim aperitur os prophete, quando quod prius nuntiauerat, opere monstrarit effectum: et tota libertate proclamat, qui nequaquam futura, sed uel presentia, uel transacta demonstrat. Hoc secundum litteram. Ceterum iuxta anagogen, si Ezechiel interpretatur fortitudo Dei: Christus autem est Dei uirtus, et sapientia , hoc intelligendum, quod capta Ierusalem et subuersa, quicumque perfidiam  Iudeorum potuerit euadere, quales fuerunt apostoli, et reliquie que salue facte sunt, ipse Christo nuntiat omnes ceremonias Iudeorum esse subuersas, quas quidam usque hodie obseruandas putant, non audientes illud Apostoli: A gratia excidistis qui in Lege iustificamini . Mirorque hominum pertinaciam, id uelle sermone defendere, quod opere implere non audeant, nisi forte sub pelle ouium, id est, Christianorum, lupi celantur Iudaici. Quid defensor [Al. defensores et personant] synagoge in Christi Ecclesiis personat? Capta  ergo Ierusalem atque subuersa, aperitur os Domini 400 per apostolos, et apostolicos uiros, qui possunt dicere: Os meum apertum est ad uos, o Corinthii; et: Apertum est mihi ostium magnum et efficax . Et illud: Os meum aperui, et attraxi spiritum , quod numquam tacere poterit, nec audire cum Isrel: Audi, Isrel, et tace: sed in toto orbe resonabit, et Christi Euangelium pandet [Al. pandetur] gentibus. Unde iuxta hunc sensum et duodecimus annus ad duodecim refertur tribus, et decimus mensis ad tempus propitiationis Iudaice, que Grece dicitur : et quinta dies mensis ad sensus carneos, que omnia, capta Ierusalem, et Euangelio succedente, deleta esse, et transisse monstrauimus: et uespere, hoc est, in consummatione mundi factam  manum Domini ad uerum Ezechiel, qui futuras ruinas urbis cecinerat per prophetas, et mane impletas esse monstrauit.

 Et factum est uerbum Domini ad me, dicens: Fili hominis, qui habitant in ruinosis his super humum Isrel loquentes, aiunt: Unus erat Abraham, et [a 1Kb] possedit terram: nos autem multi sumus [uulg. tacet sumus], nobis data est terra in possessionem. Idcirco dices ad eos: Hec dicit Dominus Deus: Qui in sanguine comeditis, et oculos uestros leuatis ad immunditias uestras, et sanguinem funditis, numquid [Al. numquam] terram hereditate possidebitis? Stetistis in gladiis uestris, fecistis abominationes, et unusquisque uxorem proximi sui polluistis, et terram hereditate possidebitis? Hec dices ad eos: Sic  dicit Dominus Deus: uiuo ego, quia qui in ruinosis habitant gladio cadent, et qui in agro est, bestiis tradetur ad deuorandum: qui autem in presidiis et in speluncis sunt, peste morientur. Et dabo terram in solitudinem, et in desertum, et deficiet superba fortitudo eius, et desolabuntur montes Isrel, eo quod nullus sit qui per eos transeat. Et scient quia ego sum Dominus, cum dedero terram eorum [uulg. tacet eorum] desolatam et desertam, propter uniuersas abominationes suas, quas operati sunt. Et tu, fili hominis, filii populi tui [uulg. addit. qui] loquuntur de te iuxta muros, et in ostiis domorum, et dicunt unus ad alterum, uir ad proximum suum loquentes: uenite, et audiamus qui sit sermo egrediens a Domino. Et ueniunt ad te, quasi si ingrediatur populus ; et sedent coram te populus meus, et audiunt 401 sermones tuos, et non faciunt eos, quia in canticum oris sui uertunt illos; et auaritiam suam sequitur cor eorum : Et es eis quasi carmen musicum quod suaui dulcique sono canitur, et audient uerba tua, et non facient ea, et cum uenerit quod predictum est, ecce enim uenit: tunc scient quod propheta [b 1Kb] sit in medio eorum. Primum  sciendum, [a 1Kb] quod octo plus uel minus uersus ab eo loco quem posuimus: Qui in sanguine comeditis, et oculos uestros leuatis ad immunditias uestras, usque ad eum locum ubi scriptum est: Hec dices ad eos, sic dicit Dominus Deus, in LXX non habetur, qui cum multis aliis, et hec pretermiserunt, siue interpretata ab eis, scriptorum paulatim sublata sunt uitio. Et Latini nostri, immo inuidi Christiani, et ut apertius dicam, [b 1Kb] Grunniane factionis heredes, aduersum nos latrant, cur iuxta Hebraicum disseramus: quasi nolentibus ingerendi sint cibi, et non his epule preparentur qui eas cum gratiarum actione suscipiunt. Certe si nobis non habent fidem, legant alias editiones, Aquile, Symmachi, et Theodotionis; interrogent Hebreos non unius loci, ne eos a me redemptos  iactitent, sed diuersarum prouinciarum; et cum errori meo uel imperitie cunctos uiderint consonare, tunc se intelligant nimium esse prudentes, et magis cupere dormire quam discere; habitentque in septuaginta cellulis Alexandrini Phari, ne uela perdant de nauibus et funium detrimenta suspirent. Hec contra inuidos: nunc quod proposuimus disseramus. Capta, ut diximus, Ierusalem temploque subuerso, pauperes terre, de quibus scribit Ieremias , soli relicti fuerant in Ierusalem, qui uineas et agros colerent, et in ruinis incense urbis habitarent. Cumque deberent agere penitentiam super his propter que captiuitas uenerat, seipsos cassa spe decipientes loquebantur: Unus fuit pater noster Abraham, et tamen hanc terram  hereditate possedit, non quod ipse possederit, sed quod semen eius terram repromissionis 402 acceperit. Si igitur ille unus in tantos multiplicatus est populos, nos multo plures qui relicti sumus in terra Iudea, et habitamus in urbibus desertis ac ruinosis, utique multo amplius multiplicabimur, ut possideamus plures quod unus ille possedit. Quibus respondit Dominus: Abraham unum fide possedisse terram repromissionis. Credidit enim Abraham Deo, et reputatum est ei ad iustitiam . Istos autem incredulitate, et sceleribus occupatos, etiam si plures sint, possidere non posse. Simulque enumerat quid facientes offendant Deum, sex uidelicet genera peccatorum. Qui in sanguine comeditis, et oculos uestros leuatis ad immunditias, hoc est, ad  idola uestra, et sanguinem funditis, hoc est, homicidium perpetratis: numquid ista facientes poteritis terram hereditate retinere? Nec hoc estis scelerum fine contenti, sed statis in gladiis uestris quotidie, parati ad occidendum, et imitantes Esau, qui stetit, et uixit in gladio suo, facitis abominationes incredibiles, uidelicet libidinum turpitudines, et unusquisque uxorem proximi sui polluit; ut in eo sit  sceleratior, quod amici, et proximi polluerit uxorem. Et cum hec, inquit, faciatis, arbitramini uos terram hereditate retenturos? Responde igitur eis, o propheta, et hanc super eos ex meo sermone prome sententiam. Iuro per memetipsum, quod qui habitant in ruinosis, et parietinis, gladio cadant: et qui in agris sunt, siue in campo, a bestiis deuorentur: et qui in muratis, siue in presidiis ac speluncis, Dei iram uitare non possint, sed fame moriantur, et pestilentia. Et dabo, inquit, terram Iudeam in solitudinem, et deficiet superba fortitudo eius, que quondam fuerat fortitudo. Superbis autem resistit Deus, et humilibus dat gratiam . Montes quoque, et omnia deserentur, et in tantam uenient solitudinem, ut nullus per eos transeat, et  tunc nequaquam confident in multitudine sua pauci qui remanserant; sed cognoscent solitudinis magnitudine quod ego sim Dominus, qui dedi terram in desertum propter omnes abominationes quas operati sint. Hec dicta sint aduersus eos qui, capta 403 Ierusalem omnique Iudeorum regione uastata, pauci habitabant in ruinosis, et in desertis urbibus uillulisque. Nunc ueniamus ad tropologiam, et iuxta consuetudinem nostram, latam disputationem stringamus potius quam disseramus. Omnis hereticus in parietinis habitat, et desertis, et possidere se putat terram Isrel, dicitque: Si Abraham fide sua unus homo in tantam uenit beatitudinem, ut semen eius multiplicaretur sicut arena maris, et sicut astra celi: quanto magis nos plures terram Isrel, hoc est,  cernentium Deum, et Iudeam confessionis Dominice possidebimus? Quibus respondit Dominus: Ille possedit terram fidei merito; uestra autem infidelitas, immo blasphemia terram Isrel, id est Ecclesiam possidere non poterit. Primum enim comeditis in sanguine, effundentes eorum sanguinem, quos scandalizatis. Deinde oculos uestros leuatis ad immunditias uel abominationes uestras, quas de uestro animo confixistis: cum debueritis imitari ecclesiasticum uirum, et dicere: Ad te leuaui oculos meos, qui habitas in celo . Tertio sanguinem funditis, non uiuificantes eos quos seduxistis, sed interficientes. Nec uobis sufficit tria ista fecisse, sed statis in gladiis uestris, hoc est, perseueratis in prauitate sententie, et parati estis ad  cedes, et fecistis abominationes, ea agentes in cubilibus que turpe est loqui, et uxorem proximi uestri polluistis, ecclesiasticam uidelicet conuersationem, quotidie de complexu Christi deceptos rapere festinantes. Et cum hec feceritis, putatis uos terram Isrel hereditate tenturos? Quibus loquitur Deus, quod quicumque in ruinosis hereticorum habitauerit conciliabulis, gladio cadat Ecclesiastico, de  quo scriptum est: Gladii ancipites in manibus eorum . Et in Euangelio: Non ueni pacem mittere, sed gladium . Et seruus, qui se luxurie tradit; et otio, diuidetur, id est, mucrone ferietur, et pars eius ponetur cum infidelibus . Et qui in agro siue in campo est, bestiis tradetur ad deuorandum, quas propheta uitare desiderans, deprecatur: Ne tradas bestiis animam confitentem tibi . Qui autem in presidiis et in muratis est, de quibus scriptum est: Ciuitates firmas ascendit iustus, et destruxit munitiones earum, in quibus confidebant impii ; 404 et uersatur in speluncis, de quibus dicitur: Scriptum est, Domus Patris mei domus orationis uocabitur: uos autem fecistis eam speluncam latronum  : iste fame sermonis Domini, et peste morietur, et dabitur omnis terra hereticorum in solitudinem, ita ut frangatur eorum superbia, et redigantur montes in solitudinem, qui sibi altitudinem scientie promittebant. Qui montes uocantur Isrel, quia sub Christi nomine deceptos quosque supplantant: nullusque per eos transibit, nec dicere poterit quod Moyses: Transiens uidebo uisionem hanc magnam ; habitatores enim sunt peruersorum montium, non peregrini, et accole: ut cum hec passi fuerint, tunc cognoscant, quod ipse sit Dominus, qui dederit terram eorum in solitudinem propter abominationes quas operati sunt. Sequitur: Eadem quidem die, et eodem tempore, hoc est, duodecimo anno, decimo mense, in  quinta mensis, quando uenit qui fugerat de Ierusalem, et quando locutus est propheta ad eos qui erant in terra Iudea, et eterne possessionis sibi spem pollicebantur, et iubet prophete ut dicat populo qui in Babylone uersatur, et habitat cum eo, et arguat eos super insidiis blandientibus, qui prophete uerba audire desiderant, non ad anime salutem, sed ad aurium uoluptatem. Isti iuxta muros sedebant, et in ostiis domorum: nequaquam in sensum prophete intrare cupientes; sed mutuo se hortantur et dicunt: uenite et audiamus qui sit sermo egrediens a Domino; et sic ueniunt quasi populus qui ingrediatur Ecclesiam Dei, et sedent coram te, populus meus, qui meum esse se dicit, et nolunt facere quod audierunt. Istiusmodi mihi uidentur eorum  similes, qui theatralibus luduntur carminibus: et uel tragedos audiunt, uel comedos, et ibi cum uoluptate palpantur: ita ut cum egressi fuerint a te, replicent ea, et decantent, et dulci sono se decipiant. Et audient, inquit, uerba tua et non facient ea. Tales sunt usque hodie multi in Ecclesiis, qui aiunt: uenite audiamus illum et illum, mira eloquentia predicationis sue uerba uoluentem: plaususque commouent, et uociferantur, et iactant manus, et que operibus neglexerant, postquam aduenisse cognouerint , tunc incipient approbare, et nosse, quod cuncta que audierant, non fuerint hominis uerba, sed Domini, qui per prophetam, et uirum ecclesiasticum locutus est.



LIBER UNDECIMUS.


 405-406 Undecimus in Ezechielem explanationum liber in extrema sui parte contra Gog et Magog uaticinium continebit, et usque ad exordium ciuitatis in monte posite, et templi in ea siti ueniet [a 1Kb] . Quem si, adiuuante Domino, et sua mysteria disserente, potuero ad calcem usque perducere, diu mihi erit multumque dubitandum, utrum ad spiritale templum debeam mittere manus, an aperte ignorantiam confiteri: presertim cum et apud Iudeos, et apud nos super interpretatione eius grande silentium sit: aliis in futuro tempore exstruendum esse censentibus: aliis bono quidem animo, sed imperito, scientibus spiritualia esse que dicuntur, et tamen ipsa spiritualia, quomodo disseri debeant, nescientibus. Et interim, ut presentis operis cura nos teneat,  scias, o uirgo Christi Eustochium, orandum tibi esse pro nobis. In prophetia difficillima illud breuiter admoneo, quod [b 1Kb] uir nostre etatis haud  ignobilis, ad Imperatorem scribens, super hac natione dixerit: Gog iste, Gothus est; cui qua ratione possint omnia que in ea scripta sunt coaptari, non est meum, sed eorum qui hoc putant, disserere.

 Et factum est uerbum Domini ad me, dicens: Fili hominis, propheta de pastoribus  Isrel, propheta, et dices pastoribus: Hec dicit Dominus Deus: ue pastoribus Isrel qui pascebant semetipsos.  Nonne greges pascuntur a pastoribus?  Lac comedebatis, et lanis operiebamini, et quod crassum erat occidebatis: gregem autem meum non pascebatis. Quod infirmum fuit non solidastis :  et quod egrotum, non sanastis: quod fractum, non alligastis, et quod abiectum erat  non reduxistis; quod perierat, non quesistis: sed cum  austeritate imperabatis eis, et cum potentia . Et disperse sunt oues mee, eo quod non esset pastor , et facte sunt in deuorationem omnibus bestiis agri, et disperse sunt. Errauerant greges mei  in cunctis montibus, et in uniuerso colle excelso, et super omnem faciem terre dispersi sunt greges mei  et non erat qui requireret: non erat, inquam, qui requireret . Propterea, o pastores, audite uerbum Domini: uiuo ego, dicit Dominus Deus, quia pro eo quod facti sunt greges mei  in rapinam, et oues mee in deuorationem omnium bestiarum agri, eo quod non esset pastor : neque enim quesierunt pastores [uulg. addit mei] gregem meum, sed pascebant 407 pastores semetipsos, et  greges meos non pascebant. Propterea, pastores, audite uerbum Domini: hec dicit Dominus Deus: Ecce ego ipse super pastores requiram gregem meum de manu eorum, et cessare eos faciam, ut ultra non pascant gregem meum [uulg. tacet meum]; nec pascant amplius pastores semetipsos , et liberabo gregem meum  de ore eorum, et non erunt ultra eis in escam. Quia hec dicit Dominus Deus: Ecce ego ipse requiram oues meas, et uisitabo eas sicut uisitat pastor gregem suum in die quando fuerit in medio ouium suarum dissipatarum : sic uisitabo oues meas, et liberabo eas de omnibus locis, in quibus disperse fuerant in die nubis et caliginis. Et educam eas  de populis , et congregabo eas  de terris , et inducam eas  in terram suam, et pascam eas  in montibus Isrel, in riuis et in cunctis sedibus terre. In pascuis uberrimis pascam eas , et in montibus excelsis Isrel erunt pascua earum : ibi requiescent in herbis uirentibus, et in pascuis pinguibus pascentur super montes Isrel. Ego pascam oues meas, et ego eas accubare faciam , dicit Dominus Deus. Quod perierat, requiram, et quod abiectum erat  reducam: et quod confractum fuerat, alligabo, et quod infirmum erat, consolidabo : et quod pingue et forte, custodiam, et pascam illas in iudicio . uos autem, greges mei , hec dicit Dominus  Deus: Ecce ego iudico inter pecus, et pecus, arietum et hircorum. Nonne satis uobis erat pascua bona [uulg. pascuam bonam] depasci? Insuper et reliquias pascuarum uestrarum conculcabatis [uulg. conculcastis] pedibus uestris, et cum purissimam aquam biberetis, reliquam pedibus uestris turbabatis [Al. turbastis]. Et oues mee his que conculcata pedibus uestris fuerant, pascebantur, et que pedes uestri turbauerant, hec bibebant. Propterea hec dicit Dominus Deus ad eos [uulg. uos]: Ecce ego ipse iudico inter pecus pingue, et macilentum : pro eo quod lateribus, et humeris [a 1Kb] uestris impingebatis,  et cornibus uestris uentilabatis omnia infirma pecora, donec dispergerentur foras. Saluabo gregem meum, 408 et non erit ultra in rapinam, et iudicabo inter pecus et pecus . Et suscitabo super eas [uulg. ea hic atque infra]  pastorem unum qui pascat eas , seruum meum Dauid: ipse pascet eas : et ipse erit eis in pastorem. Ego autem Dominus ero eis in Deum, et seruus meus Dauid princeps in medio eorum. Ego Dominus locutus sum. Et faciam cum eis pactum  pacis, et cessare faciam bestias pessimas de terra, et qui habitabant [uulg. habitant] in deserto securi dormient in saltibus. Et ponam eos in circuitu collis mei benedictionem, et deducam  imbrem in tempore suo, pluuie benedictionis erunt. Et  dabit lignum agri  fructum suum, et terra dabit germen suum : et erunt  in terra sua absque timore : et scient quia ego Dominus, cum contriuero catenas  iugi eorum, et eruero eos de manu imperantium sibi . Et non erunt ultra in rapinam gentibus: neque bestie terre deuorabunt eos: sed habitabunt confidenter  absque ullo terrore. Et suscitabo eis germen nominatum (siue plantationem pacis: et non erunt ultra imminuti  fame in terra, neque portabunt amplius opprobria gentium. Et scient quia ego sum Dominus Deus eorum cum eis, et ipsi populus meus domus Isrel, dicit Dominus Deus. uos autem greges mei, grex [uulg. greges] pascue mee   homines estis, et ego Dominus Deus uester, dicit Dominus Deus. Sepe commonui editionem me utramque miscere, ut librorum uitem magnitudinem, in his dumtaxat, que non multum a se in translatione discordant. Post captam Ierusalem, postquam annuntiauit in Babylone qui fugerat, locutus est de his qui habitabant in ruinosis Ierusalem, et deinde ad eos qui in captiuitate positi, nichilominus perseuerabant in malitia, prophete uerba audire nolentes: nunc ad pastores, id est, ad principes sermonem dirigit, quorum uitio oues, id est, populi dissipati sunt. Et hoc notandum, quod a duodecimo anno, decimo mense, quinta mensis transmigrationis, siue captiuitatis Iechonie, et qui cum eo capti fuerant, usque ad uicesimum et quintum annum, quando  409 super montem urbis edificate templum exstruitur, et incredibilia Ecclesie sacramenta panduntur, nullus in medio annus, nullumque tempus est positum; sed simpliciter dicitur: Factus est sermo Domini ad me, dicens: Fili hominis, loquere ad illas et ad illos, ut intelligere debeamus omnia que leguntur tredecim annis, diuersis dicta temporibus; et tamen certa inter se spatia temporum non habere. Ad pastores autem Isrel sermo dirigitur, quos uel reges, uel principes, Scribas et Phariseos, ac magistros Iudaici populi debemus accipere. uel certe in Euangelico populo, episcopos, presbyteros,  et diaconos: aut iuxta mysticos intellectus, Angelos singularum Ecclesiarum, ad quos scripsit Ioannes in Apocalypsi sua , et quorum Angeli quotidie uident faciem Dei . Primumque dicitur: ue pastoribus Isrel, qui cum gregem Domini pascere debeant, et saluti illius prouidere, pro sua festinant luxuria. Unde magnopere cauendum est, et obseruanda illa precepta: Ne queras iudex fieri, ne forte non possis auferre iniquitates . Et iterum: Quanto maior es, tanto magis te humilia, et in conspectu Domini inuenies gratiam . Et rursum: Ducem te constituerunt, ne eleueris: sed esto inter eos quasi unus ex illis . Unde et Apostolus, quasi paruulum atque lactentem inter discipulos esse se dicit  . Quodque sequitur: Lac comedebatis, et lanis operiebamini, per metaphoram pastorum ad principes loquitur, de quibus et in alio loco scriptum est: Qui deuorant plebem meam sicut escam panis . In lacte omnes escas intellige: in lanis, multiplicem uestium uarietatem. Quod autem dicitur: Et quod crassum erat, occidebatis, de diuitibus populi loquitur, quos mali principes in Ecclesiis iugulare narrantur, dum eos [Al. eis] predicant, et uitia eorum increpare non audent. De quibus et propheta dicit: Populus meus, qui beatos uos dicunt, seducunt uos, et semitam pedum uestrorum supplantant . De quibus et Iacobus loquitur , quod cum ingressi fuerint ad eos pretiosis circumdati uestibus, et annulo aureo, honorantur  ab eis, et sanctis pauperibus dicitur: Tu uero sede in scabello, siue in terra, aut sta. Isti quod infirmum est, non confortant, siue consolidant. Unde et Paulus loquitur: Suscipite infirmos . Et: infirmum 410 in fide assumite. Et: Multi inter uos infirmi, et egrotantas. Ad quos mittitur sermo diuinus, de quo scriptum est in Psalmis: Misit uerbum suum, et sanauit eos, et eripuit eos de corruptionibus eorum . Et quod fractum est, ait, non alligant: nequaquam mortalia in populis considerantes uulnera, qualis est adulter, homicida, sacrilegus. Et quod abiectum est, siue quod errare uiderint, non reducunt, permittentes eos ab hereticis decipi. Et quod perierit, non requirunt, non tam perditos saluare cupientes, quam eos, qui sunt in  Ecclesiis deuorare: sed cum austeritate imperantes eis, et cum potentia, quod proprie ad supercilium episcoporum pertinet, eorum uidelicet, qui operibus dedecorant nominis dignitatem, et pro humilitate assumunt superbiam, ut honorem se putent consecutos, non onus: et quoscumque in Ecclesia uiderint prepotentes, et Dei habere sermonem, opprimere nituntur. Unde iuxta Septuaginta scriptum est: Et quod forte erat, affligebatis labore. Et dispersus est populus Dei, uel uitiis, uel errore hereticorum: eo quod non esset pastor bonus, qui poneret animam suam pro ouibus: sed omnes mercenarii, qui lucra tantum de gregibus considerant, et cum lupum uiderint, fugiunt. Quorum negligentia, grex Domini deuoratur a  bestiis agri, de quibus scriptum est: Posuisti tenebras, et facta est nox: in ipsa pertransibunt omnes bestie agri, catuli leonum rugientes, ut rapiant, et querant a Deo escam sibi . Et disperguntur, et errant in cunctis montibus, qui eleuantur contra scientiam Dei, et uniuerso colle excelso, qui per hereticam superbiam, Ecclesiasticam despiciunt simplicitatem. Et super omnem faciem terre disperguntur; terrena, non celestia requirentes. Et non erat qui requireret, nec qui reduceret: quia deliciis occupati, gregis Domini [Al. dominici] damna non curant. Unde ad malos pastores sermo fit Domini, quia ista, et ista fecistis, que supra exposui, et que secundo enumerat: Ecce ego ipse ad pastores ueniam, et requiram gregem meum de manu eorum,  quibus expedit, ut mola asinaria alligetur ad collum , quam ut minimum scandalizent de populo meo. Et hec erit eorum pena uel maxima, ut ultra non pascant gregem meum: ne sub occasione 411 ouium seipsos pascant, et opes congregent: Et liberabo populum meum de ore eorum. Requiram, inquit, de manu, et liberabo de ore, quod auidis faucibus deuoratur. Cum autem requisierit oues, uisitat eas quasi egrotantes atque macilentas, et pastorum negligentia dissipatas: et liberabit de omnibus locis in die nubis, et caliginis, de qua loquitur et Iel: Adest dies Domini, et prope est dies tenebrarum et caliginis, et dies nubis, et nebule . Tunc educentur de terris, ut inducantur in terram suam, que est terra uiuentium: et ipse eas pascet in  montibus Isrel, de quibus loquitur Dauid: Leuaui oculos meos in montes, unde ueniet auxilium mihi . Et non solum in montibus, sed in riuis, et in cunctis sedibus terre, in pascuis uberrimis, et in monte excelso, de quo Isaias, et Micheas plenius uaticinantur : siue in montibus excelsis Isrel. Ibi requiescent in herbis uirentibus, et dicent: Dominus pascit me, et nichil mihi deerit: in loco pascue ibi me collocauit: Super aquas refectionis educauit me . Et pascentur in pascuis pinguissimis super montes Isrel. Est infinita promissio, spesque beatitudinis, quando ipse Dominus pollicetur dicens: Ego pascam oues meas; et nequaquam eas committam malis pastoribus, et ego eas accubare faciam, dicit Dominus Deus, ut requiescant  in sinu Abraham, Isaac et Iacob. Tunc quod perierat in gentium populis, requiretur: et quod errauerat in hereticorum persuasione, reducetur: et quod confractum fuerat, alligabitur: et quod contritum, atque infirmum, consolidabitur; ut impleatur quod scriptum est: Qui sanat infirmitates eorum, et alligat contritiones eorum . Cor enim contritum et humiliatum Deus non spernit . Unde et sanctus loquitur: Sana me, Domine, quoniam conturbata sunt ossa mea . Et in tricesimo septimo Psalmo  penitens: Non est, inquit, pax ossibus meis a facie peccatorum meorum: et quod pingue, ait, et forte, custodiam: ne uoretur a bestiis. Et pascet oues suas in iudicio,  sciens cui oui que pascua debeantur. Diuerse enim sunt mansiones apud Patrem . Et: Non iudicat Pater quemquam: sed omne iudicium dedit Filio . Hec autem aduersum pastores locutus est: nunc loquitur ad oues, id est, ad populum: et ad utriusque pecoris gregem, id est, ouium 412 et caprarum: et non solum ad oues et capras, sed et ad arietes et hircos, qui sunt in gregibus principes, quibus ait: Nonne uobis satis erat, quod bonis Scripturarum pascuis uescebamini? sed insuper reliquias pascuarum uestrarum conculcabatis [conculcabitis] pedibus. Et cum aquam eloquiorum Dei purissimam biberetis, reliquas aquas pedibus turbabatis, ut populus meus conculcata a uobis pascua, et turbidas aquas manducaret et biberet, et uestro  uitio, quod per se bonum erat, corruptum uiolatumque susciperent. Quod et omnes quidem heretici faciunt, ut carpant eloquia Scripturarum, et quantum in se est, maculent. Sed et ecclesiastici uiri qui dogmatum non custodiunt ueritatem, sed de suo corde confingunt, magistramque habent presumptionem suam, simili errore retinentur. Qui cum populo persuaserint uera esse que fingunt, et in theatralem modum plausus concitauerint et clamores, immemores fiunt imperitie sue, et adducto supercilio, libratisque sermonibus, atque trutinatis, magistrorum sibi assumunt auctoritatem. uideamus igitur, quod sit iudicium inter pecus et pecus: et quo iudicio iudicet eos bonus pastor et uerus, qui accepit omne iudicium a Patre. Ecce, inquit, ipse ego  iudico inter pecus pingue et macilentum, siue inter forte et infirmum. Fortes enim lateribus, et humeris suis impingunt atque collidunt infirma pecora, et cornibus uentilant, nescientes in lege taurum cornupetam debere puniri . Impingebant autem lateribus, et cornibus uentilabant, donec dispergerent, et eiicerent oues foras. Superbia enim maiorum, et prepositorum iniquitate, frequenter pelluntur de Ecclesia: ut dispergantur a Domino, quos ipse saluauit. Sed non dimittet eos ultra Dominus in rapinam, et iudicabit inter pecus et pecus: non inter nomina dignitatum, quibus tument prepositi; sed inter hominem et hominem, iuxta id quod uterque seruus est Domini. Tunc suscitabit pastorem unum, qui dicit in Euangelio: Ego sum pastor  bonus ; seruum suum Dauid secundum id quod formam serui dignatus est assumere ; qui Dauid interpretatur, manu fortis. Ipse pascet eos, et Dominus erit eis in Deum, uel Filius et Pater, uel certe pastor iuxta assumptam carnem: 413 Dominus autem, et Deus, iuxta uerbum quod erat in principio apud Deum. Qui Dauid, proficientibus pecudibus in rationale animal, nequaquam pastor uocabitur, sed princeps in medio eorum, de quo scriptum est: Medius autem uestrum stat, quem uos ignoratis . Tunc ponet cum eis pactum pacis, nequaquam bellorum, atque discordie, quia factus est in pace locus eius , sed pacis Christi, que exsuperat omnem sensum , qui dicit: Pacem meam de uobis: pacem meam relinquo uobis . Et cessare faciet bestias pessimas de terra, uitia, uel perturbationes, quibus anime uexantur humane: uel aduersarias potestates, a quibus impugnantur. Et qui habitant in deserto, securi dormient in saltibus. Dominus enim reuelabit condensa siluarum, et in templo eius omnes dicent gloriam . Eiectis autem bestiis, et redacta terra in solitudinem, ab istiusmodi animantibus securi dormient, et dicent: Dominus illuminatio mea, et salus mea, quem timebo ? Et ponet eos, qui securi dormient in circuitu montis, uel collis sui, et erunt benedictio. Tunc dabit imbrem in tempore suo, et pluuie benedictionis erunt, quas in Deuteronomii benedictionibus  pollicetur . Et dabit, inquit, lignum uite, de quo in Genesi scriptum est : lignumque sapientie, de quo dicitur, Lignum uite est omnibus qui assumunt eam . Dabit autem fructum suum, quando et terra dederit fructum suum: siue ligna regionum, sanctorum plurima multitudo. Et terra dabit germen suum: ueritas enim de terra orta est . Et erunt in terra sua absque timore, siue in spe pacis, in terra uiuentium, in terra mansuetorum, de qua scriptum est: Beati mites; quoniam ipsi possidebunt terram : ut rerum omnium felicitate cognoscant quod ipse sit Dominus: quando contriuerit catenas, uel circulum ferreum iugi eorum, quo quasi grauissimo premebantur imperio, et eruerit eos de manu  imperantium, siue seruitute affligentium eos. Seruus est enim unusquisque eius a quo uincitur. Et nequaquam erunt ultra in rapinam demoniacis gentibus; nec bestie terre deuorabunt eos de quibus diximus: sed habitabunt confidenter absque ullo terrore, iuxta superiorem expositionem. Et suscitabo, inquit, eis germen nominatum, siue plantationem pacis, 414 que loquitur in Euangelio: Ego sum uitis uera . Et non erunt ultra imminuti fame in terra. Ergo fames in terrenis est: fames autem audiendi sermonem Dei, que sub pastore bono, et germine nominato, atque omnium sermone celebrato, et plantatione pacis, nequaquam erit in terra; neque amplius opprobriis gentium subiacebunt, ut dicant: Ubi est Dominus Deus eorum ? Et  scient post hec omnia, quod non solum ipse sit Dominus, quod et supra quoque dixerat; sed cum additamento, quod Dominus omnium proprie Deus eorum sit cum eis, qui dicit in Euangelio ad Apostolos: Ecce ego uobiscum sum cunctis diebus, usque ad consummationem seculi . Cum autem fuerit ipse Dominus Deus eorum, tunc et ipsi erunt populus eius, non quilibet, sed qui meruerint appellari domus Isrel. Ac ne putaremus uniuersa que dicta sunt, ad pastores, et oues hircosque et arietes pertinere, soluit enigma, immo metaphoram, et ponit manifestius: uos autem oues mee, et oues pascue mee homines estis. Omnis igitur sermo diuinus  de hominibus est, ad quos dicit: Ego sum Dominus Deus uester, dicit Dominus Deus.

 Et factus est sermo Domini ad me dicens: Fili hominis, pone  faciem tuam aduersum montem Seir, et prophetabis de eo  et dices illi, hec dicit Dominus Deus: Ecce ego ad te, mons Seir, et extendam manum meam super te, et dabo te desolatum, atque desertum. Urbes tuas demoliar : et tu desertus eris, et scies, quia ego sim [uulg. tacet sim] Dominus: eo quod fueris inimicus sempiternus, et concluseris filios Isrel in manu [Al. manus] gladii , in tempore afflictionis eorum, in tempore iniquitatis extreme. Propterea uiuo ego, dicit Dominus  Deus, quoniam sanguini tradam te  et sanguis te persequetur: et cum sanguinem oderis, sanguis persequetur te. Et dabo montem Seir desolatum et desertum, et auferam de eo euntem et redeuntem . Et implebo montes eius occisorum suorum : in collibus tuis, et in uallibus tuis, atque torrentibus interfecti gladio cadent. In solitudines sempiternas tradam te, et ciuitates tue non habitabuntur: et scietis  415 quoniam ego sum Dominus [uulg. addit Deus]: eo quod dixeris: due gentes et due terre  mee erunt, et hereditate possidebo eas, cum Dominus esset ibi. Propterea uiuo ego, dicit Dominus Deus: quia faciam iuxta iram  tuam: et secundum zelum tuum, quem  fecisti, odio habens eos, et notus efficiar tibi [uulg. per eos] cum iudicauero te, et scies quia ego sum Dominus. Audiui uniuersa opprobria tua  que locutus es,  de montibus Isrel, dicens, deserti nobis dati sunt ad deuorandum, et insurrexistis [uulg. surrexistis] super me ore uestro : et derogastis aduersum me  uerba uestra: ego audiui. Hec dicit Dominus Deus: Letante uniuersa terra, in solitudinem te redigam: sicuti gauisus es super hereditate domus Isrel, eo quod fuerit dissipata; sic faciam tibi: Dissipatus  eris, mons Seir: et omnis Idumea, et scient, quia ego sum Dominus. Illud autem quod in LXX additum est, et consumentur, in Hebraico  non habetur. Si semper in prophetis esset sermo Dei, et iuge in pectore eorum haberet hospitium, numquam tam crebro Ezechiel poneret: Et factus est sermo Domini ad me dicens. Sed quia ob humanam fragilitatem, et uite huius necessitates, interdum recedebat ab eis, propterea Ioannes Baptista loquitur: Qui misit me baptizare, ipse dixit mihi: Super quem uideris Spiritum sanctum in specie columbe descendentem et manentem in eo, ipse est . Numquam enim proprium esset in Christo  quod additur, et manentem in eo, nisi ab aliis nonnumquam recederet. Alioquin et ad Moysen loquitur Deus: Auferam de spiritu qui est in te : quem utique non haberet, nisi ad eum a Domino descendisset. Omnis autem istius capituli prophetia est contra montem Seir, filiorum uidelicet Esau et Edom, qui Greca et nostra lingua appellantur Idumei, eo quod tempore necessitatis et angustie, quando Iudas capiebatur a Babyloniis, insultauerint eis, et eiecto populo Iudeorum, sibi putauerint terram traditam ad possidendum, et non solum non susceperint 416 fratres [a 1Kb] suos, filios uidelicet Iacob; sed persecuti sint, et concluserint in manus gladii. Unde manifestius interpretatus est Symmachus, Sanguinem tuum odisti, et sanguis persequetur te.  Prophetatur autem quod et ipse capiendus sit, et redigendus in solitudines sempiternas, et rerum fine cognoscat esse iudicem Deum, eo quod dixerit: Due gentes, et due regiones mee sunt; uel Idumeorum et Iudeorum, uel certe Iude et Isrel, duarum uidelicet et decem tribuum. Et locutus es de montibus Isrel, dicens: Deserti nobis dati sunt ad deuorandum, non considerans quod hec contra Deum blasphemia redundaret. Unde sequitur: Letante uniuersa terra, in solitudinem te redigam. Et est sensus: cum omnis terra Iudea receperit pristinum statum, tu permanebis in solitudine sempiterna: Quodque infertur: Sicuti gauisus es super hereditate domus Isrel, eo quod fuerit dissipata, sic faciam tibi, in LXX non habetur, sed sub asteriscis de Theodotionis editione  additum est. Omnis autem ira Dei illuc proficit contra montem Seir, ut cum fuerit dissipatus, et ipse, et uniuersa Idumea cognoscant, quia ipse sit Dominus. Hec iuxta historiam, et sensum magis quam uerba cursim dixerim. Transibo ad anagogen, et studio breuitatis pauca perstringam. Pone, inquit, siue conuerte faciem tuam aduersum montem Seir. Et significanter ait, conuerte, ab alia prophetia ad aliam prophetiam. Faciem autem non corporis, sed animi, de qua dicit et Apostolus: Nos autem omnes reuelata facie, gloriam Domini contemplantes . Mons autem Seir, qui interpretatur hispidus et pilosus, contraria fortitudo accipienda est, que presidebat genti filiorum Esau, et se contra populum Iuda, id est, confessionis et uere fidei erexerat.  Quod si prudens lector opposuerit, quomodo in isto loco Seir, hoc est, hispidus et pilosus, intelligatur in malam partem, cum Elias quoque uir pilosus dictus sit : breuiter respondebo, de Esau scriptum esse, quod rufus fuerit, et quasi pellis hispidus : de Elia uero quod uir tantum pilosus. In Esau qui sanguinarius et cruentus, pelli hispide 417 comparatur, mortalium operum, et ipsius mortis indicium est, in Elia uirilitatis argumentum. Quamobrem et habitatio eius in solitudine et conuersationis  austeritas, non solum uirum, sed et uirum fortissimum demonstrabat. Porro Iacob qui supplantauerat Esau, et primogenita eius acceperat , quia simpliciter habitabat domi, et non erat uenator, sicut gigas Nemrod: idcirco leuis appellatur et nitidus. uideamus ergo quid dici precipiat Deus ad montem, siue contra montem Seir. Ecce ego ad te, mons Seir, non mittam Angelos, nec aliis utar ministris, sed ipse ad te ueniam, et extendam manum meam super te, et habitum percutientis assumam, et dabo te desolatum atque desertum, ut qui male habitabaris, et plurimos habebas impietatis tue socios, intantum ut et urbes exstrueres, imperiumque tibi proprium uendicares: nunc desolatus cum urbibus tuis, quas et Ieremias destruere  iubetur atque suffodere , ut bonas pro eis exstruat ciuitates, in eo proficies, ut scias quod ego sim Dominus, quem ante solitudinem tui nosse non poteras. Omnis autem causa peccati est, quod fueris inimicus sempiternus. Unde dicit et psalmus: Irascimini, et nolite peccare , ut cito conciliemur inimicis, et odia caritate mutemus. Sed non talis mons Seir, qui super inimicitias sempiternas conclusit, siue obsedit filios Isrel dolo in manu gladii. Ex quo intelligimus, quod quicumque gladium arripuerit contra filios Dei, et dolose aliquid egerit, et obsederit eos, tradatur in manus gladii, sicut mons Seir in tempore iniquitatis extreme, quando dies pessimi sunt, et mundus in maligno positus est , et multiplicata iniquitate,  refrigescit caritas multorum. Est autem et aliud peccatum montis Seir: ut quoniam oderat sanguinem iustorum, quem singulis persecutionibus cupiebat effundere, ab ipso sanguine sustineat persecutionem. Unde et sub altari sanctorum anime clamitant, et ultionem a Domino sui sanguinis deprecantur . Et auferuntur de monte Seir, euntes et redeuntes, id est, omnis habitator, siue homines et iumenta que saluantur in Ecclesia, de quibus scriptum est: Homines et iumenta saluos facies, Domine . Quod in monte Seir utrumque deletur, 418 ut et hi qui uidentur aliquid habere rationis; et illi qui simplici fide contenti sunt, Deo iubente, dispereant. Et implentur montes eius uulneratorum et occisorum. Et non solum  montes, qui ad impietatis uerticem peruenerunt: sed colles quoque, hoc est, inferiores discipuli montis Seir, et ualles que in ima depresse sunt, siue torrentes, qui turbidas habent aquas, et hinc inde collectas, uenientesque de superbia, uel, iuxta LXX, campi [Al. campos], qui medii inter colles et ualles sunt. Hi omnes interfecti cadent gladio Domini, et extente manus eius, atque percutientis, ut redigantur in solitudines sempiternas; et si que erant ciuitates, hoc est, conciliabula male habitationis, et ipse dispereant, et desinant in malam partem habere consensum, et diuidantur lingue eorum , ne turrem blasphemie contra Deum possint exstruere; et redacte in solitudinem  atque desertum, cognoscant quod ipse sit Dominus. Nec sufficit monti Seir tanta dixisse, que preteritus sermo narrauit: sed hoc quoque per superbiam locutus est: Due gentes, et due terre, siue regiones mee sunt, Idumea uidelicet et Iudea, et hereticos, et Ecclesiasticos possidebo pariter. Et hoc, inquit, dixisti, cum Dominus esset ibi, qui suo populo presidebat. Propterea iurat Dominus, et dicit: uiuo ego, dicit Dominus Deus, quod iuxta iram tuam, qua seuiebas in populum Dei, et zelum tuum quo persequebaris Christi familiam, odio habens eos quos possidere cupiebas, cum te percussero et iudicauero, tunc tibi notus efficiar, et scies quod opprobria tua et blasphemias non alio referente, cognouerim: sed ipse audierim que locutus  es contra montes Isrel, dicens: Deserti nobis dati sunt ad deuorandum. Montes Isrel, Moysen, prophetas et apostolos debemus accipere, quos heretici et hereticorum princeps diabolus sibi putant traditos ad deuorandum: quando aut rarus, aut nullus in Ecclesia reperitur, qui possit pugnare pro montibus Domini, et eorum lacerationem sua uoce defendere. Et insurrexistis, inquit, super me ore uestro, siue magnifice locuti estis, non ut putatis contra montes, sed per illos aduersum me, et rogastis [Al. derogastis], siue clamastis aduersum me. 419 Omnes enim preces uestre, o mons Seir, et socii montis Seir, de quibus supra dictum est : Implebo montes eius, et colles, et ualles, et campos, siue torrentes, fuerunt aduersum  me: nequaquam preces, et orationes, ut putatis ad Deum, sed clamores, uociferationes, atque blasphemie. Unde et Dominus comminatur, et dicit: Sicuti gauisus es super hereditate domus Isrel, quando tuis persecutionibus dissipata est, atque lacerata et in toto orbe dispersa: sic faciam tibi. Letante enim uniuersa terra uiuentium, terraque sanctorum, et omnibus conuersis ad seruitutem Dei, tu dissipatus eris, mons hispide, mons pilose, et omnis Idumea, opera uidelicet terrena, et cruori et sanguini dedita, ut tunc cognoscas quod ipse sim Dominus, qui alibi sum locutus: Ego sum Dominus Deus uester.

 »Tu autem, fili hominis, propheta super montes Isrel, et dices: Montes Isrel, audite uerbum Domini: hec dicit  Dominus Deus, eo quod dixerit inimicus de uobis, euge, altitudines  sempiterne in possessionem [uulg. hereditatem] date sunt nobis, propterea uaticinare, et dic: hec dicit Dominus Deus: Pro eo quod desolati estis, et conculcati per circuitum , et facti in hereditatem  reliquis gentibus, et ascendistis super labium lingue, et opprobrium populis [uulg. populi] . Propterea, montes Isrel, audite uerbum Domini Dei: Hec dicit Dominus Deus montibus et collibus, torrentibus, uallibusque et desertis parietinis  et urbibus derelict  que depopulate sunt, et subsannate  a [Al. et] reliquis gentibus per circuitum. Propterea hec dicit Dominus Deus: Quoniam in igne zeli mei locutus sum de reliquis gentibus, et de Idumea uniuersa, qui [uulg. que] dederunt terram meam sibi in hereditatem cum gaudio [Al. gladio], et toto corde, et ex animo, et eiecerunt eam ut uastarent . Idcirco ait [uulg. tacet ait], uaticinare super terram Isrel, et dices montibus et collibus, iugis et uallibus, hec dicit Dominus Deus: Ecce ego in zelo meo, et in furore meo locutus sum, eo quod confusionem  gentium sustinueritis. Idcirco hec dicit 420 Dominus Deus : Ego leuaui  manum meam: ut gentes que in circuitu uestro sunt, ipse confusionem  suam portent. uos autem, montes Isrel, ramos uestros  germinetis, et fructum uestrum afferatis populo meo Isrel: prope est enim ut ueniat. Quoniam ecce ego ad uos, et conuertar ad uos , et arabimini, et accipietis sementem, et multiplicabo in uobis homines, omnemque domum Isrel, et habitabuntur ciuitates, et ruinosa instaurabuntur . Et replebo uos hominibus et iumentis, et multiplicabuntur, et crescent, et habitare uos faciam sicut a principio, bonisque donabo maioribus quam habuistis ab initio: et scietis  quia ego sum Dominus. Et adducam  super uos homines, populum meum Isrel, et hereditate possidebunt te , et eris  in possessionem [uulg. hereditatem], et non addes ultra, ut absque eis sis . Hec dicit Dominus Deus: Pro eo quod [a 6Kb] dixerunt de uobis , deuoratrix hominum es, et suffocans gentem tuam: propterea homines non comedes amplius, et gentem tuam non necabis ultra, ait Dominus Deus: nec auditam faciam in te  amplius confusionem  gentium, et opprobria populorum nequaquam portabis , et gentem tuam non amittes amplius , dicit Dominus Deus.« Supra ponitur prophete facies, siue conuertitur aduersum montem Seir: hic filius hominis loquitur ad montes, siue super montes Isrel, qui iubentur Dei audire sermonem. Et ut parumper differam tropologiam, totius ad montes Isrel prophetie breuiter hic sensus est: Quia insultauit uobis inimicus, hoc est, mons Seir, et putauit quod in perpetuum ipse uos possideret, et altitudines quondam Domini nunc desertas cessisse sibi in hereditatem, et non solum dixit, sed et aliquanto tempore uos possedit: intantum ut superbe loqueretur contra uos, quod opprobrium  essetis cunctis gentibus: propterea hec dicit Dominus Deus, non solum monti Seir, sed et montibus eius et collibus, torrentibus, uallibusque, 421 et desertis atque uastatis, et urbibus derelictis: quoniam igne zeli sui, et aduersum omnes quidem gentes, sed precipue contra Idumeam locutus sit, que cum ceteris, inquit, gentibus tenuit terram meam in possessionem, et possedit gladio, et toto corde possedit, ut eiiceret habitatores de ea, terramque uastaret. Propterea loquere, ait, propheta, super terram Isrel, et dices montibus, et collibus, et iugis  et uallibus. Hec dicit Dominus Deus: in zelo, et in furore meo, opprobrii uestri ultor existam, et leuabo manum  meam, ut gentes que in circuitu uestro sunt, ignominiam et confusionem suam portent: uos autem, o montes Isrel, secundum pristinum statum germinetis uirgulta, ramosque mittatis, siue, iuxta LXX, afferatis uuas, quibus populus meus saturetur Isrel. Quod non putetis post longum tempus futurum, prope est, instat, et ueniet tempus. Ac ne uobis uideatur hoc esse difficile, ipse ego ueniam ad uos, et qui a uobis recesseram, conuertar ad uos, ut pristinam culturam recipiatis, et semente omnia compleantur, ita ut multi in uobis sint homines, et habitentur ciuitates, que prius destructe fuerant. Et non solum homines multiplicabo: sed et iumenta eque multiplicabuntur et crescent, et habitare [Al. habitari] uos faciam sicut a principio, quando Moyse  duce, trans Iordanem due et semis tribus acceperunt possessionem, trans Iordanem , et sub Iesu filio Naue, alie nouem et semis tribus terram Iudeam possederunt : bonisque uos donabo multo maioribus, quam habuistis ab initio priusquam captiuitates uarias sentiretis. Et cum hoc uobis fecero, tunc cognoscetis quod ego sim Dominus. Et impleberis, inquit, o terra Isrel, populo meo, qui te hereditate tenturus est, et eris eis possessio, et non addes ultra, ut absque filiis sis. Cum autem multiplicatus fuerit uester habitator, o montes Isrel, tunc nequaquam dicent inimici uestri, contra uos, quod homines deuoretis, et absque liberis sit uestra possessio; sed e contrario multiplicetis 422 homines: et largissimam prolem uestra posteritas  germinet. Nec audies, inquit, amplius, nec sustinebis confusionem gentium, sed nec amittes gentem tuam, ut aliquando sustineas captiuitatem, quia Dominus locutus est. Hec more Iudaico dixerimus, que illi exspectant in mille annorum regno, quando ciuitatem Ierusalem asserunt exstruendam, et templum, quod in fine huius uoluminis describitur, et rerum omnium felicitatem, quorum nonnulli arbitrantur sub Zorobabel hec fuisse completa. Sed quomodo stare poterit hoc quod dicitur: Et habitare [Al. habitari] uos faciam sicut a principio, bonisque donabo maioribus, quam habuistis  ab initio? Sub Zorobabel enim, Ezra, et Nehemia pauci de populo sunt reducti, et ipsi obedientes Medis ac Persis, et deinceps Macedonibus et Aegyptiis atque Romanis, usque ad Titum et uespasianum diuersarum gentium regibus seruierunt, et usque hodie seruiunt: ut stare omnino non possit hoc quod in extrema dicitur prophetia: Et opprobrium populorum nequaquam portabis, et gentem tuam non amittes amplius. Et quia longum est nunc aduersum dogma Iudaicum, et beatitudinem uentri, et gutturi Iudaico seruientem, qui omnia terrena desiderant, et dicunt: Manducemus et bibamus, de quibus et Apostolus loquitur: Esca uentri et uenter escis: Deus autem et hunc et illam destruet , in breui explanatione dicere: nunc ad spiritualem intelligentiam transeamus, iuxta quam et  Isaie extremas partes interpretati sumus. Neque enim iuxta Iudaicas fabulas, quas illi appellant, gemmatam, et auream de celo exspectamus Ierusalem: nec rursum passuri circumcisionis iniuriam, nec oblaturi taurorum et arietum uictimas, nec sabbati otio dormiemus. Quod et multi nostrorum, et precipue Tertulliani liber, qui inscribitur, de Spe fidelium, et Lactantii Institutionum uolumen septimum pollicetur, et uictorini [a 1Kb] Petabionensis episcopi crebre expositiones, et nuper Seuerus noster in dialogo cui Gallo nomen imposuit. Et ut Grecos nominem, et primum extremumque coniungam, Ireneus et Apollinarius. 423 Nos ergo montes Isrel, prophetas et apostolos esse dicemus, qui audiunt  uerbum Dei, et quibus diabolus insultauit inimicus dicens: Euge, excelsi quondam montes, de quibus scriptum est: Montes in circuitu eius, et Dominus in circuitu populi sui , mihi dati sunt in possessionem, quando persecutionis angustiis desolati sunt, et conculcati per circuitum, et facti in hereditatem reliquis gentibus, et ab omnibus blasphemati. Propterea loquitur Dominus conculcatis montibus et desolatis, et non solum montibus, sed et inferioribus ac per singulos gradus in terra Iudea, hoc est, in monte Ecclesie constitutis, de qua scriptum est: Non potest ciuitas abscondi super montem posita ; et collibus atque torrentibus, quorum hyeme persecutionum, et tempestate pressure augetur fides. uallibus quoque his qui in  humilitate depressi sunt, et desertis Ecclesiis, et parietinis, atque in toto orbe Ecclesiarum conciliabulis derelictis: qualis sub Diocletiano et Maximiano in toto orbe persecutio fuit, per quam proscripte sunt Ecclesie atque uastate: quando subsannauerunt Ecclesiam omnes gentilium, et hereticorum gentes per circuitum, quod in igne zeli furoris sui locutus sit, et proprie aduersum Idumeam que terrenis operibus uolebat omnes, deposita imagine celestis, portare imaginem terreni . Illi enim dederunt terram Dei sibi in hereditatem, et ex toto corde atque ex animo Ecclesiam Domini persecuti sunt, et  eiecerunt eam de sedibus suis, et uastauerunt. Sed quid profuit nationibus, quid iuuit hereticorum gentes insultasse terre Domini: cum Dominus loquatur ad eam, et montibus illius collibusque ac iugis, siue nemorosis locis, que amenitate uirebant paradisi: et collibus, de quibus supra diximus, in zelo et in furore suo locutus sit: et pro opprobrio gentium leuet manum suam contra aduersarios, qui Ecclesiam persecuti sunt, ut portent confusionem et ignominiam suam? Tunc persecutoribus interfectis, et pace Ecclesie reddita, montes Isrel, Apostoli uidelicet et Apostolici uiri, germinabunt arbores suas, et extendent ramos, uuasque afferent calcandas in prelo Domini, de quibus musta funduntur, que inebrient credentium 424 populos, et exprimitur uinum  quod letificat cor hominis : ut omnis fructus montium, de quibus conficitur panis de celo descendens, comedatur a populo Dei Isrel. Et ne forsitan desperemus in persecutionibus, additur: Prope est tempus ut ueniat. ueniens enim ueniet, et non tardabit . Unde suum ad montes, et ad eos qui in tribulationibus perdurauerunt, pollicetur aduentum, atque promittit quod post persecutionis ardorem exerceatur terra prius decerpta Christi uomere, et omnem uirtutum sementem recipiat, de qua nascantur et multiplicentur homines, et omnis domus Isrel. Cumque ciuitates, hoc est, Ecclesie credentium fuerint inhabitate redeuntibus turbis, tunc nequaquam solum homines qui pollebant [Al. pollebunt] scientia Scripturarum: sed et iumenta,  simplices quique credentium, multiplicabuntur atque succrescent, et habitabuntur Ecclesie sicut a principio, hoc est, priusquam esset persecutio: bonisque florebunt maioribus, quam habuerunt ab initio, martyrum uictoriis coronate. Et tunc scient quod ipse sit Dominus, qui restituit plebem suam pristino statui, que possideat Ecclesias, et ipsa sit Ecclesiarum hereditas, et nequaquam ultra absque liberis sit, quos in persecutione perdiderat. Unde iubetur prophete, ut loquatur ad terram mansuetorum, terramque uiuentium, siue ad montes Isrel, et dicat: Persecutorum ultra non patieris opprobrium, nec insultabunt iugulatum populum tuum, sicut oues occisionis. Pace enim reddita, opprobria uniuersa cessabunt, nec sustinebis confusionem, et ignominiam inter diuersas in circuitu  nationes, sed gentem tuam habebis et populum, quia ueritas promissionis, Domino loquente, firmata est.

 Et factum est uerbum Domini ad me, dicens: Fili hominis, domus Isrel habitauerunt  in terra sua, et polluerunt eam in uiis suis, et in studiis  suis: iuxta immunditiam menstruate facta est uia eorum coram me. Et effudi indignationem meam  super eos, pro sanguine quem fuderunt super terram: in idolis suis polluerunt eam, et dispersi eos in gentes, et uentilati sunt  in terras  iuxta uias eorum, et adinuentiones  eorum iudicaui  425 eos, et ingressi sunt ad gentes, ad quas introierunt, et polluerunt nomen sanctum meum, cum diceretur de eis, Populus Domini iste est, et de terra eius egressi sunt. Et peperci nomini meo sancto  quod polluerat domus Isrel in gentibus, ad quas ingressi sunt. Idcirco dices domui Isrel, hec dicit Dominus Deus: Non propter uos ego faciam, domus Isrel: sed propter nomen meum sanctum, quod polluistis in gentibus ad quas intrastis. Et sanctificabo nomen meum magnum, quod pollutum est inter gentes, quod polluistis in medio earum, ut sciant [uulg. addit. gentes], quia ego sum Dominus, dicit Dominus exercituum, cum sanctificatus fuero in uobis coram eis. Tollam quippe uos de gentibus, et congregabo [uulg.  addit uos] de uniuersis terris, et adducam uos in terram uestram. Et effundam  super uos aquam mundam, et mundabimini ab omnibus inquinamentis uestris, et ab uniuersis idolis uestris mundabo uos. Et dabo uobis cor nouum, et spiritum nouum ponam in medio uestri  et auferam cor lapideum de carne uestra, et dabo uobis cor carneum. Et spiritum meum ponam in medio uestri  et faciam ut in preceptis meis  ambuletis, et iudicia mea custodiatis, et operemini  ea [uulg. tacet ea]. Et habitabitis in terra quam dedi patribus uestris, et eritis mihi in populum, et ego ero uobis in Deum. Et saluos uos [Al. saluabo uos] faciam ex uniuersis inquinamentis  uestris, et uocabo frumentum, et  multiplicabo [a 1Kb] illud, et non imponam  uobis famem, et multiplicabo fructum ligni, et genimina agri, ut non portetis ultra opprobrium famis in gentibus. Et recordabimini uiarum uestrarum pessimarum, studiorumque non bonorum, et displicebunt uobis iniquitates uestre, et scelera uestra. Non propter uos faciam, ait Dominus Deus, notum sit uobis. Confundimini et erubescite super uiis uestris, domus Isrel. Hec dicit Dominus Deus: In die qua mundauero uos ex omnibus iniquitatibus uestris, et habitari fecero urbes, et instaurauero ruinosa, et terra deserta fuerit exculta, que quondam erat desolata in oculis omnis uiatoris, dicent: Terra illa inculta  facta est ut hortus uoluptatis, et ciuitates deserte, 426 et destitute atque [uulg. quecumque] suffosse, munite  sederunt. Et scient gentes que derelicte fuerunt in circuitu uestro, quia ego Dominus edificaui dissipata, et plantaui inculta: ego Dominus locutus sim, et fecerim. Hec dicit Dominus Deus: Adhuc in hoc inueniet me domus Isrel  ut faciam eis [uulg. in eis]. Multiplicabo eos sicut gregem hominum  ut gregem sanctum  ut gregem  Ierusalem in solemnitatibus eius: sic erunt ciuitates deserte, plene gregibus  hominum, et scient quia ego Dominus.  Perspicua sunt que dicuntur, et omnis sensus montium Isrel, qui prius deserti fuerant, et postea restituti, nunc manifestius ponitur. Redditque causas Deus quare populum Isrel captiuitati tradiderit, et propter suam clementiam pollicetur reducturum se eos in terram Iudeam, et multo ampliora tributurum, quam abstulerat. Quod quidam Iudeorum referunt ad Zorobabel tempora, quando, Cyro rege Persarum laxante captiuitatem eorum, de tribu Iuda, et Beniamin plurimi reducti sunt in Iudeam. Alii uero ad mille annorum regnum referunt, quando sub Christo, quem putant esse uenturum, ut ciuitas exstruatur Ierusalem, et edificetur templum, de quo in ultima parte huius prophetie dicturi sumus. Et interim, ut Iudaicas fabulas relinquamus, et  interminabiles genealogias, iuxta consuetudinem nostram, breuiter huius capituli percurramus, et quid nobis uideatur, iuxta ecclesiasticam intelligentiam disseramus. Domus Isrel, hoc est, populus Iudeorum habitauit quondam in terra sua, hoc est, in terra Iudee, quando educta est de Aegypto; sed polluerunt eam in uiis et in studiis, siue idolis suis, et intantum exstitere polluti, ut immunditie mulieris menstruate comparati sint. Propter quod Deus effudit indignationem suam super eos, pro sanguine prophetarum atque iustorum, quem fuderant super terram, dicente in Euangelio Saluatore: Ierusalem, Ierusalem, que occidis prophetas, et lapidas eos qui ad te missi sunt . Et iterum : Amen, amen dico uobis: requiretur sanguis  qui 427 effusus est a generatione hac a sanguine Abel iusti, usque ad sanguinem Zacarie filii Barachie, quem effuderunt inter altare et templum. Non solum autem effuderunt sanguinem, sed et polluerunt terram sceleribus suis . Quamobrem dispersit eos, uel sub Babylonia captiuitate, uel sub Romana: quando uere effuderunt sanguinem Christi, et uentilati sunt in terras, quomodo palee uentilantur, et iuxta uias suas, et inuentiones pessimas iudicati, ita ut in gentibus quoque ad quas captiui ducti fuerant, polluerent nomen sanctum Dei: eo quod per irrisionem dicerent uniuerse nationes: Ecce populus Dei iste est, qui se iactabat proprie nosse cultum Dei. Quod cum uidissem, ait, non propter eos, sed propter nomen  meum sanctum  peperci eis, et sanctificaui illos, et glorie pristine restitui, ita ut super credentes, et ab errore conuersos, effunderem aquam mundam Baptismi salutaris, et mundarem eos ab abominationibus suis, et ab uniuersis erroribus, quibus fuerant occupati, et darem eis cor nouum, ut crederent in Filium Dei, et spiritum nouum, de quibus Dauid loquitur: Cor mundum crea in me, Deus, et spiritum rectum innoua in uisceribus meis . Et considerandum,  quod cor nouum, et spiritus nouus detur per effusionem et aspersionem aque. Quando autem cor nouum datum fuerit et spiritus nouus, tunc auferetur de corde Iudaico omnis duritia, que lapidi comparatur, ut pro lapideo corde sit cor carneum, molle et tenerum, quod spiritum Dei in se possit recipere, et inscribi litteris salutaribus. Tunc ambulabunt in preceptis Domini, et custodient iudicia eius, et habitabunt in terra confessionis, quam dederat patribus eorum Abraham, Isaac, et Iacob, et cunctis sanctis ac prophetis, et erunt in populum Dei, et Dominus erit eis in Deum, quod presenti tempore comprobatur. Cumque saluati fuerint, uocabit Dominus frumentum, et multiplicabit illud. Nisi enim granum tritici cadens in terra,  mertuum fuerit, ipsum solum manet . Et nequaquam patientur famem : non famem panis et sitim aque, sed famem audiendi sermonem Dei, quam passus est ille qui a Patre profectus, omnem quam acceperat substantiam, dissipauit: quando 428 famis necessitate cogente, porcorum pastus est siliquis . Tunc multiplicabitur fructus ligni, hoc est, sapientie, de quo scriptum est: Lignum uite est omnibus qui requirunt eam : et genimina agri in similitudinem Iacob, cuius odor erat quasi odor agri pleni, cui benedixit Dominus . Nec ultra portabunt opprobrium famis in gentibus, quod hodieque Iudeorum patitur incredulitas: sed postquam beatitudinem fuerint consecuti, imitabuntur  Apostolum qui dicit: Non sum dignus uocari Apostolus, quia persecutus sum Ecclesiam Dei . Et recordabuntur uiarum suarum pessimarum, et studiorum non bonorum, quibus offenderant Deum: et displicebunt eis iniquitates sue, et scelera sua quibus prius errauerant. Hec autem omnia tributurus est Dominus, non propter eos qui proprio errore perierunt; sed propter nomen sanctum suum. Unde prouocat domum Isrel, ut confundatur et erubescat super prioribus uitiis, et suum intelligat Creatorem. Postquam autem mundauerit credentium ex Iudeis populum ab iniquitatibus suis, et habitari fecerit urbes Ecclesie, et instaurauerit ruinosa que in synagogis conciderant, et terra confessionis fuerit exculta ceremoniis Dei, que  quondam uisa est desolata omnibus sanctis, qui terrene conuersationis opera pretereunt: tunc omnes dicent: Quomodo terra Iudea que quondam fuerat inculta, nunc habet similitudinem paradisi Dei; et ciuitates Iudee, que deserte fuerant et destitute, et sua incredulitate suffosse, nunc erecte et munite sunt in confessione, et nomine Domini Saluatoris? ita ut omnis creatura cognoscat, et multitudines Angelorum, que terram ambiunt Isrel, quod Dominus dissipatas edificauerit ciuitates, et incultas plantauerit regiones, et quod pollicitus fuerat per prophetas, opere compleuerit. Nec hoc erit liberalitatis sue in populum quem saluauerit contentus munere; sed multo maiora prestabit.  Inuenietur enim a domo Isrel, qui multo tempore quesitus fuerat, et non inuentus. Et postquam inuenerit eum, multiplicabit eos sicut oues: non brutorum animantium, sed oues hominum, que rationis confessionisque sunt plene, sicut oues sanctas et greges Ierusalem, in qua proprie Dei cultus, et uisio pacis est, in solemnitatibus eius 429 quando comedimus azyma sinceritatis et ueritatis , et Agni carnibus uescimur et cruore potamur, et in septem hebdomadibus, et in tabernaculis huius seculi Dominica festa celebramus, ut ciuitates quondam deserte plene fiant gregibus hominum, et hac ratione cognoscant, quod ipse sit Dominus, qui cuncta prestiterit. Hec iuxta historie ueritatem, immo iuxta prophetie fidem: quomodo  populus Isrel restituatur in integrum statum, et reliquie populi Iudeorum, Apostolo Paulo docente , salue sint in Apostolo, et in omnibus qui ex Iudeis in principio crediderunt, et usque hodie redeunt ad Ecclesiam, breuiter dixisse sufficiat. Nunc tropologie eadem breuitate aperiendus est sensus. Quicumque de domo est Isrel, et cernit pacem Christi, que exsuperat omnem sensum, habitat in terra sua, hoc est, Ecclesia, uel in carnis hospitio, quod ei a Deo traditum est. Sin autem polluerit utramque terram in uiis suis pessimis, et immunditie mulieris menstruate fuerit comparatus: effundit Deus indignationem suam super eum, pro sanguine, uel suo, uel eorum, quos scandalizauerit, et effuderit super terram, et peruersis cogitationibus  quibus polluit eam. Tunc dispergetur in gentes, ut incredulis cequetur, et uentilabitur in terra instar palearum, ut a frumento Ecclesie separetur, et iudicetur secundum uias suas. Quod si nec sic senserit peccatum suum, sed polluerit nomen sanctum eius, dicent omnes inter quos habitarit: Ecce populus Dei, ecce qui egressus est de terra eius, immo proiectus. Sin autem egerint penitentiam, et sanctificatus fuero in medio eorum, tunc omnis gentilium turba cognoscet, quod ego eos tollam de terris, in quas dispersi erant, et reducam in terram Ecclesie, et effundam super illos nequaquam aquas Baptismi salutaris, sed aquas doctrine et sermonis Dei: et mundabo illos ab omnibus inquinamentis suis, et ab uniuersis idolis atque erroribus que in  suo corde simulauerant. Et dabo, inquit, eis cor nouum, quod per peccatum perdiderant, et spiritum rectum innouabo in cordibus eorum. Et auferam cor lapideum, cor uidelicet incredulum; et dabo cor carneum, molle, et tenerum; quod Dei precepta suscipiat; 430 ita ut ambulent in preceptis meis, et faciant iudicia; que prius neglexerant, et habitent in terra quam dederam patribus eorum, magistris uidelicet atque doctoribus: et rursum sit populus Dei, et Dominus eis uertatur in Deum, quem prius offenderant. Tunc saluabuntur ab uniuersis inquinamentis suis, et multiplicabitur eis frumentum, de quo efficitur celestis panis; et non patientur ultra famem sermonis Dei; et multiplicabitur  in eis lignum sapientie, et genimina in eorum pectore complebuntur. Nec erunt ultra opprobrium in gentibus; sed postquam misertus fuerit eorum Deus, recordabuntur uiarum suarum pessimarum, et scient ubi fuerint, et displicebunt sibi in inquitatibus suis. Quod dicit Dominus, non propter illos, sed propter suam se facere clementiam. Unde et cohortatur errantes, ut confundantur, et erubescant in uiis suis, et restituantur in urbes Ecclesie, que rursum habitentur ab eis, et omnia que in eis corruerant, edificentur: et ad pristinas redeant ceremonias, et terra quondam deserta, que accolis et peregrinis, et mundi huius conuersationem transeuntibus uisa fuerat desolata, reuertatur in pristinum statum; omnesque mirentur, et dicant: Terra  illa inculta, terra deserta, in qua omnes quondam periere uirtutes, nunc facta est quasi hortus uoluptatis et paradisus Dei; et ciuitates quondam deserte, que Deum hospitem non habebant, et destitute erant a Spiritu sancto, et suffosse credulitate, munite erunt fide Christi: ut sciant omnes in circuitu, quod Dominus edificauerit animas dissipatas, et plantauerit in eis, atque conseuerit cunctarum uirtutum arbores; et ipse rebus prestiterit, que sermone promisit. Rursumque cohortatur sermo propheticus penitentes, ut etiam cum regressi fuerint in Ecclesia, semper requirant Dominum, et inueniant cum: ut multiplicentur redeuntium turbis greges Domini: non iumentorum et brutorum animantium, sed greges hominum, qui fidei rationisque  sint pleni, greges sancti, greges urbis Ierusalem, in cunctis solemnitatibus, quas Dei clementia receperunt; ut postquam ciuitates Domini huiuscemodi gregum multitudo compleuerit, tunc sciant omnes, quod ipse sit Dominus.

 431 Facta est super me manus Domini, et eduxit me in spiritu Domini: et dimisit me in medio campi, qui erat plenus ossibus, et circumduxit me per ea in gyrum [uulg. in gyro]. Erant autem multa ualde super faciem campi, siccaque uehementer. Et dixit ad me: Fili hominis, putasne, uiuent ossa ista? Et dixi, Domine Deus, tu nosti. Et dixit ad me: uaticinare de ossibus istis, et dices eis: Ossa arida, audite uerbum Domini: hec dicit Dominus Deus ossibus his: Ecce ego intromittam in uos spiritum,  et uiuetis: et dabo super uos neruos, et succrescere faciam super uos carnes, et superextendam in uobis cutem, et dabo uobis spiritum, et uiuetis et scietis quia ego Dominus. Et prophetaui sicut preceperat mihi: factusque est [uulg. factus est autem] sonitus, prophetante me, et ecce commotio, et accesserunt ossa ad ossa: unumquodque ad iuncturam suam. Et uidi, et ecce super ea nerui, et carnes ascenderunt, et extenta est in eis cutis desuper et spiritum non habebant. Et dixit ad me: uaticinare ad spiritum: uaticinare, fili hominis, et dices ad spiritum: hec dicit Dominus Deus: A quatuor uentis ueni, spiritus, et insuffla super interfectos istos, et reuiuiscant. Et prophetaui sicut preceperat mihi, et ingressus est in ea spiritus et uixerunt:  steteruntque super pedes suos exercitus grandis nimis ualde. Et dixit ad me: Fili hominis, ossa hec uniuersa domus Isrel est. Ipsi dicunt: Aruerunt ossa nostra, et periit spes nostra, et abscissi sumus. Propterea uaticinare, et dices ad eos: hec dicit Dominus Deus: Ecce aperiam tumulos uestros, et educam uos de sepulcris uestris, populus meus, et inducam uos in terram Isrel: et scietis quia ego Dominus, cum aperuero sepulcra uestra, et eduxero uos de tumulis uestris, populus meus, et dedero spiritum meum in uobis, et uixeritis, et requiescere uos faciam super humum uestram, et scietis quia ego Dominus locutus sum, et feci, ait Dominus Deus. LXX: Et facta est super me manus Domini, et eduxit me in spiritu Domini, et posuit me in medio campi, et hic erat plenus ossium hominum,  et circumduxit me super ea per gyrum in circuitu, et ecce multa nimis super faciem campi et arida uehementer, et dixit ad me: Fili hominis, si uiuent ossa hec? Et dixi: Unde, Domine, Domine, tu nosti hec. Et dixit ad me: Fili hominis, propheta super ossa ista et dices eis: Ossa arida, audite uerbum Domini: hec dicit Dominus Deus ossibus istis: 432 Ecce ego adducam super uos spiritum uite: et dabo super uos neruos, et inducam super uos carnes, et extendam super uos pellem, et dabo spiritum meum super uos, et uiuetis: et cognoscetis quoniam ego sum Dominus. Et prophetaui sicut precepit mihi: et facta est uox cum ego prophetarem, et ecce commotio, et accedebant ossa ad ossa ad iuncturam suam. Et uidi, et ecce super ea nerui, et carnes oriebantur, et ascendebant super ea pelles desuper, et spiritus non  erat in eis. Et dixit ad me: Propheta, fili hominis, propheta super spiritum, et dic spiritui: hec dicit Dominus Deus: A quatuor spiritibus ueni, spiritus, et insuffla super mortuos istos et uiuant. Et prophetaui sicut preceperat mihi, et ingressus est in eos spiritus, et uixerunt, et steterunt in pedibus suis: congregatio multa uehementer nimis. Et locutus est Dominus ad me, dicens: Fili hominis, ossa hec omnis domus Isrel est. Ipsi dicunt: Arida facta sunt ossa nostra: periit spes nostra, desperauimus: propterea uaticinare, et dic ad eos: hec dicit Dominus Deus: Ecce ego aperiam memorias uestras, et reducam uos de sepulcris uestris, populus meus, et introducam uos in terram Isrel, et cognoscetis quoniam ego sum Dominus, cum aperuero sepulcra uestra, ut educam uos de sepulcris  uestris, populus meus, et dabo spiritum meum in uobis, et uiuetis, et ponam uos super terram uestram, et cognoscetis quia ego sum Dominus: locutus sum et faciam, dicit Dominus Deus. Famosa est uisio, et omnium Ecclesiarum Christi lectione celebrata: ob quam uel maxime causam utramque editionem ex integro posui; ne qua nobis ab Hebreis calumnia fieret, si saltem in uerbis aliquid discreparent. Solent enim ridere de nobis, et attollere supercilium et inflatis buccis ructare scientiam Scripturarum, si non dicam sensuum discrepantiam , si uerborum dissonantiam in nostris codicibus potuerint demonstrare. Qui ergo putant de resurrectione, que ab omnibus et Iudeis, et  Christianis creditur, Dei esse sermonem, hec solent dicere: Facta est super prophetam manus Domini, hoc est, Dominus, atque Saluator, per quem Pater cuncta operatus est. Omnia enim per ipsum facta sunt, et sine ipso factum est nichil quod factum est [a 9Kb] . Et eduxit me, 433 inquit, in spiritu Domini, subauditur, manus Domini. Eduxit autem eum in spiritu: non in corpore, sed extra corpus, et posuit illum, siue dimisit in medio campi, qui plenus erat humanis ossibus: nec eum est passa requiescere, sed fecit ossa omnia circuire, que non erant operta humo, sed super campum iacentia: nec solum multa, sed multa nimis, et propter temporis uetustatem arida siccaque uehementer, et nichil in se humoris habentia. Cumque interrogasset eum sermo  diuinus, utrum estimaret hec ossa posse uiuere? respondit: Domine Deus, tu nosti, qui plenam habes scientiam futurorum. Dixitque ad eum Dominus: uaticinare de ossibus, siue super ossa hec, et dices ad ea: Ossa arida, audite uerbum Domini. In quo mirandum quomodo ad ossa arida sit locutus, que ante neruos, carnes, et cutem, et spiritum uiuificantem, Dei possent audire sermonem. Primumque ossa cum aliis ossibus neruorum uinculis colligantur: deinde implentur carnibus, et desuper ob pulchritudinem extenditur cutis, que nudarum carnium operiat feditatem; et tunc accipiunt spiritum, qui uiuere ea faciat, et postquam uixerint, tunc cognoscant, quod ipse sit Dominus. Dicente itaque propheta quod ei fuerat imperatum, statim est facta  commotio, ossaque in suam sunt applicata compagem, astricta neruis, plena carnibus, pelle cooperta: iacebantque humana corpora spiritum non habentia. Idcirco propheta uaticinatur ad spiritum, et ait: Hec dicit Dominus Deus: A quatuor uentis ueni, spiritus: a quatuor uidelicet mundi plagis, ut quomodo in prima conditione hominis, insufflauit Deus in faciem eius, et factus est in animam uiuentem : sic et secunda conditio, id est, resurrectio mortuorum, insufflante spiritu, uiuificetur: qui ingressus est humana 434 corpora, statimque uixerunt, steteruntque super pedes suos. Unde et resurrectio dicitur mortuorum, congregatio, siue Ecclesia multa , et ut in Hebreo  habetur, grandis exercitus; eoque completur tempore: Emitte spiritum tuum et creabuntur, et renouabis faciem terre. Quod autem sequitur: Et dixit ad me: Fili hominis, ossa hec uniuersa domus est Isrel, uidetur facere questionem, eo quod non de generali resurrectione, sed proprie de resurrectione dicatur domus Isrel, que dicat: Aruerunt ossa nostra, et periit spes nostra, et abscissi sumus a terra nostra, siue omnino desperauimus: quibus ista dicentibus, tertio Ezechiel prophetare compellitur, et dicere ossibus aridis: Hec dicit Dominus Deus: Ecce ego aperiam tumulos uestros. In quo queritur: Si aperit tumulos, quomodo supra dixerit: Erant autem multa ualde super faciem campi, siccaque uehementer. Et educam, inquit, uos de sepulcris uestris, populus meus,  secundum illud, quod scriptum est in Euangelio: uenit hora; quando qui in sepulcris sunt, audient uocem Filii Dei, et exibunt qui bona egerunt in resurrectionem uite . Et iterum: Qui audierint uiuent . Et si, sicut  nonnulli arbitrantur, de generali resurrectione dicit sermo diuinus, quid necesse fuit specialiter dici: Et inducam uos in terram Isrel, cum in omni orbe terrarum resurgere debeant mortui ex his locis in quibus sepulti sunt? Cumque, ait, eduxero uos de tumulis uestris, et dedero spiritum meum in uobis, et uixeritis, tunc requiescere uos faciam super humum uestram; ut postquam requieueritis in terra Isrel, tunc cognoscatis, quod ipse sim Dominus, qui promissa mea opere compleuerim. Qui ergo de generali  resurrectione hec dicta intelligunt, illud quod uidetur facere questionem: Ossa hec uniuersa domus est Isrel, ad sanctorum resurrectionem referunt, de qua 435 et Apostolus Ioannes in Apocalypsi loquitur: Beatus et sanctus, qui habet partem in resurrectione prima, super eum secunda mors non habet potestatem : quod uidelicet alia sanctorum, alia peccatorum sit resurrectio. Unde et in psalmo primo dicitur: Non resurgunt impii in iudicio, neque peccatores in consilio iustorum. Terram autem Isrel quam resurgentibus Dominus pollicetur, illam esse confirmant, de qua scriptum est: Beati mites, quoniam ipsi possidebunt terram. . Et: Placebo Domino in regione uiuentium  . Hec loquuntur, qui de generali, ut diximus, resurrectione Ezechielem scripsisse autumant. Qui autem taliter interpretantur ista, non debent nobis facere inuidiam, quod istum locum aliter exponentes, resurrectionem negare uideamur. Scimus enim multo robustiora testimonia, et in quibus nulla sit dubitatio, in Scripturis sanctis reperiri, ut est illud Iob: Suscitabit  pellem meam, que ista sustinet . Et in Daniel: Multi qui dormiunt in terre puluere, resurgent; isti in uitam eternam, et isti in opprobrium, et in confusionem eternam . Et in Euangelio: Nolite timere eos, qui corpus interficiunt, animam autem non possunt occidere; timete autem eum magis, qui potest et animam et corpus perdere  in gehennam . Et apostolus Paulus: Qui [a 1Kb] uiuificabit mortalia uestra corpora propter inhabitantem spiritum eius in uobis , et multa alia. Ex quo perspicuum est, non nos resurrectionem negare, sed hec non scripta de resurrectione contendere, et per resurrectionis parabolam, de restitutione Isrel prophetari qui eo tempore captiuus erat in Babylone. Nec statim hereticis occasionem dabimus, si hec de resurrectione communi intelligi denegemus. Numquam enim [b 1Kb] poneretur similitudo resurrectionis ad restitutionem Isrelitici populi significandam, nisi staret ipsa resurrectio, et futura crederetur: quia nemo de rebus non exstantibus incerta confirmat. Totaque nostra illo tendit assertio, quod quomodo uidetur incredulum, quod ossibus aridis, et  multa uetustate confectis, futura resurrectio promittatur: et tamen futurum est quod promittitur; sic et restitutio populi Isrel, qui ductus est in captiuitatem, 436 et in toto orbe dispersus, uidetur quidem incredibilis his qui Dei non norunt potentiam, sed tamen futura est: quia ego, inquit, Dominus locutus sum, et faciam sicut pollicitus sum. Denique et in anteriori prophetia, in qua montibus Isrel antiquus repromittitur status, dicit ad eos Dominus: Et conuertar ad uos, et arabimini, et accipietis sementem, et multiplicabo in uobis homines, omnemque domum Isrel : et rursum, quod domus Isrel habitatura sit in terra sua, que quondam inculta, postea futura sit quasi hortus uoluntatis, et ciuitates deserte, et destitute muniantur; et  multiplicetur in eis domus Isrel, sicut grex ouium, et cetera que sequuntur ad eumdem sensum pertinere, qui nunc sub tropologia et parabola dicitur aridorum ossium, et penitus nullum humorem uite habentium, impleto illo quod in Euangelio scriptum est: Que apud homines impossibilia uidentur, apud Deum possibilia sunt . Eiecti sunt autem de sepulcris suis, de sepulcris captiuitatis, et uinculis quibus seruitute Babylonia tenebantur astricti. Sed hec omnia Iudei, uel sub Zorobabel,  ut prius dixi, expleta confirmant, quando magna est facta commotio; et regnum Chaldeorum in Medos, Persasque translatum: uel in presentia Christi sui, quem putant esse uenturum. Nos autem spiritaliter post crucem Domini Saluatoris completa memoramus; et quotidie fieri in his uel maxime, qui instar Lazari peccatorum suorum fasciis colligati, ad uocem Domini suscitantur ; et uere sunt domus Isrel, arens quondam, et nullam spem habens salutis: sed intrante in se spiritu gratie, et porrigente Domino manum, de profundo inferi liberentur: et qui prius dixerant: Domine Deus, tu nosti hec, postea audiant liberati: Modice fidei, quare dubitastis ?

 »Et factus est sermo Domini ad  me, dicens: Et tu, fili hominis, sume tibi lignum unum, et scribe super illud Iude, et filiorum Isrel sociorum eius, et tolle lignum alterum, et scribe super illud Ioseph lignum Ephraim, et omnis domus Isrel, sociorum eius. Et adiunge illa unum ad alterum tibi in lignum unum; 437 et erunt in unione in manu tua. Cum autem dixerint ad te filii populi tui, loquentes: Nonne indicas nobis quid in his tibi uelis? Loqueris ad eos: hec dicit Dominus Deus: Ecce ego assumam lignum Ioseph, quod est in manu Ephraim; et tribus Isrel, que iuncte sunt ei: et dabo eas pariter cum ligno Iuda, et faciam eas [uulg. addit in] lignum unum, et erunt unum in manus eius. Erunt autem ligna super que scripseris in manu tua in  oculis eorum: et dices ad eos: Hec dicit Dominus Deus: Ecce ego assumam filios Isrel de medio nationum, ad quas abierunt: et congregabo eos undique, et adducam eos ad humum suam, et faciam eos gentem unam in terra in montibus Isrel, et rex unus erit omnibus imperans. Et non erunt ultra due gentes, nec diuidentur amplius in duo regna; neque polluentur ultra in idolis suis, et in abominationibus [uulg. addit suis], et in cunctis iniquitatibus suis, et saluos eos faciam de uniuersis sedibus suis, in quibus peccauerunt, et mundabo eos, et erunt mihi populus [uulg. in populum], et ego ero eis Deus [uulg. in Deum]. Et seruus meus Dauid rex super eos, et pastor unus erit omnium eorum: in iudiciis meis ambulabunt,  et mandata mea custodient, et facient ea. Et habitabunt super terram, quam dedi seruo meo Iacob: in qua habitauerunt patres uestri, et habitabunt super eam ipsi et filii eorum, et filii filiorum eorum usque in sempiternum: et Dauid seruus meus, princeps eorum in perpetuum. Et percutiam illis fedus pacis: pactum sempiternum erit eis, et fundabo eos, et multiplicabo eos [uulg. tacet eos], et dabo sanctificationem meam in medio eorum in perpetuum. Et erit tabernaculum meum  in eis, et ero eis Deus, et ipsi erunt mihi populus. Et scient gentes quia ego Dominus sanctificator Isrel, cum fuerit sanctificatio mea in medio eorum in perpetuum. LXX: Et factus est sermo Domini ad me, dicens: Et tu, fili hominis, assume tibi uirgam unam, et scribe super eam Iudam, et filios Isrel qui appositi sunt ei, et uirgam secundam assumes tibi, et scribes super eam Ioseph, uirgam Ephraim, et omnes filios Isrel qui appositi sunt ei, et coniunges eas inuicem tibi in uirgam unam, ut copules eas, et erunt in manu tua. Et erit quando dixerint tibi filii Isrel loquentes: Non indicas nobis quid sint ista tibi? Et dices ad eos: Hec dicit Dominus Deus: Ecce ego assumam [a 1Kb] in tribum 438 Ioseph per manum  Ephraim tribus Isrel, que adiuncte sunt ei, et dabo eos omnes super tribum Iuda, et erunt in uirgam unam, et erunt una in manu Iuda. Et erunt uirge quas inscripsisti sic in manu tua coram eis: et dices eis, hec dicit Dominus Deus: Ecce ego assumam omnem domum Isrel de medio gentium, ad quas ingressi sunt: et congregabo eos ex omnibus qui in circuitu eius sunt, et inducam eos in terram Isrel, et dabo eos in gentem unam in terra mea in montibus Isrel, et princeps unus erit omnium istorum in regem. Et non erunt ultra in duas gentes: nec diuidentur ultra in duo regna, ut non polluantur ultra in idolis suis et in offendiculis suis, et in omnibus impietatibus suis. Et eruam eos ex omnibus iniquitatibus eorum, in quibus peccauerunt, et mundabo eos et erunt mihi  in populum, et ego ero eis in Deum. Et seruus meus Dauid princeps in medio eorum, et pastor unus erit omnium istorum, quia in preceptis meis ambulabunt, et iudicia mea custodient, et facient ea. Et habitabunt in terra sua quam dedi seruo meo Iacob, ubi habitauerunt patres eorum, et habitabunt in ea ipsi et filii eorum, et filii filiorum eorum usque in sempiternum. Et Dauid seruus meus, princeps eorum erit in perpetuum. Et disponam eis testamentum pacis, testamentum sempiternum erit cum eis: et dabo eos, et multiplicabo eos, et ponam sancta mea in medio eorum in perpetuum, et erit tabernaculum meum in eis, et ero eis Deus, et ipsi erunt mihi populus. Et scient gentes quia ego sum Dominus qui sanctifico  eos, cum fuerint sancta mea in medio eorum in perpetuum.« Regum narrat historia , sub Roboam filio Salomonis duodecim tribus fuisse diuisas, et duas, hoc est, Iudam et Beniamin cum Leuitis ac sacerdotibus secutas esse Roboam, qui regnauit in Ierusalem, et regnum eius appellatum est Iuda. Alias uero decem tribus que dixerunt: Non est nobis pars in Dauid, neque hereditas in filio Sai [Al. Iesse], Ieroboam filio Nabath de tribu Ephraim, qui fuit filius Ioseph, submisisse ceruices, et seruisse ei: appellatasque ex magna parte populi antiquo nomine Isrel; et multo tempore regnum  Iuda et Isrel aduersum se habuisse certamina, propriisque paruisse regibus : primasque decem tribus captas ab Assyriis, 439 et post aliquantum temporis eas que appellabantur Iuda, a Chaldeis in Babylonem ductas esse captiuas, et tribum Iuda post annos septuaginta, antique terre redditam: decem autem tribus que uocabantur Isrel, usque hodie in montibus, urbibusque Medorum seruire captiuas . Presens igitur prophetia hec ex ore Domini pollicetur, quod utrumque sibi iungatur imperium, hoc est, regnum Iude, et regnum Isrel; tollaturque uirga Ephraim, qui de Ioseph stirpe generatus est, cum reliquis tribubus, que ei sociate sunt, et iungatur uirge Iuda, ut nequaquam uocetur Iuda, et Isrel, sed uno nomine  appellentur Iuda: et sub figura prophete, qui precedit in typo Domini Saluatoris, nequaquam duabus manibus, sed una Christi teneantur manu. Dicit enim se assumere filios Isrel de medio nationum, ad quas captiui ducti sunt, et reducturum eos in terram et in montes Isrel, de quibus supra legimus: et appellandam unam gentem, uniusque regis regendam imperio: ut ultra non polluantur in idolis, et abominationibus suis; sed cum fuerint de captiuitatis sedibus liberati, in quibus peccauerunt, omnibus uitiis esse mundandos, et futuros populum Dei, ita ut Dominus sit Deus eorum. Et seruus, inquit, meus Dauid rex super eos . De quo et Angelus loquitur in Euangelio, quod regnaturus sit super domum Iacob, et regni eius non sit finis: tanteque erit clementie, ut non solum rex, sed et pastor  appelletur, eo quod superbum nomen [Al. uocabulum] imperii, pastoris uocabulo mitiget. Qui postquam fuerint in gentem unam, et in terra Isrel, ac montibus habitauerint, ambulaturi sint in omnibus iudiciis Domini, et precepta illius custodituri; habitaturi autem non in alia terra, sed in ea quam dedit seruo suo Iacob, in qua habitauerunt patres eorum, Abraham, Isaac, et Iacob, et reliqui sancti, et non solum ipsi habitaturi sint, sed et filii eorum ac nepotes iuxta illud uirgilianum :

Et nati natorum, et qui nascentur ab illis:
habitentque non ad breue tempus, sed in perpetuum. uultis autem, ait, scire quis sit iste rex et pastor? Ipse est de quo supra dixi, seruus meus Dauid. Qui  cum in forma Dei esset, non est rapinam arbitratus esse se equalem Deo; sed se exinaniuit, formam serui 440 accipiens, et factus est obediens Patri usque ad mortem, mortem autem crucis . Cumque sub tali rege fuerint, percutiam illis fedus pacis: nequaquam ut in ueteri Testamento certaminum atque bellorum, sed pactum pacis, que exsuperat omnem sensum, de qua Saluator loquitur ad Apostolos: Pacem meam do uobis, pacem meam relinquo uobis . Et propheta dicit: Factus est in pace locus eius . Quos cum in Ecclesia fundauerit, et stabilierit, ita ut possint  dicere: Statuit supra petram pedes meos : tunc multiplicabuntur uel credentium numero, uel multiplicatione uirtutum. Et dabo, inquit, sanctificationem meam, siue sanctuarium in medio eorum in perpetuum, quod Iudei de templo interpretantur, quod sub Zorobabel exstructum est. Sed quomodo stare poterit hoc quod dicitur, in perpetuum: cum templum illud quod a Zorobabel exstructum est et postea a multis instauratum, Romano igne succensum sit? Que omnia referenda sunt ad Ecclesiam, et ad tempora Saluatoris, quando tabernaculum eius positum est in Ecclesia: ubi factus est Deus noster, et nos populus eius. Profectusque omnium est, ut sciant quod ipse sit Dominus, et ipse sanctificet Isrel, non iuxta carnem, sed iuxta spiritum:  quando sanctificatio eius in medio credentium facta est in perpetuum. Quo autem Dominus abiecerit tribum Ephraim, et elegerit tribum Iuda, et in Psalmis legimus, in quibus scriptum est: Et repulit tabernaculum Ioseph, et tribum Ephraim non elegit; sed elegit tribum Iuda , de qua scriptum est: Non deficiet princeps ex Iuda, neque dux de femoribus eius, donec ueniat cui repositum est: et ipse erit exspectatio gentium . uere enim in aduentu Domini Saluatoris, due uirge, et ut in Hebraico positum est, duo ligna in unum iuncta sunt sceptrum, et in baptismate Christi dudum separata sociantur: ut fiant in unum nouum hominem, et in unam gentem, neque polluantur ultra in idolis et abominationibus; sed mundi lauacro, sint populus Dei, et  imperet eis Christus, et habitent super terram mitium, terram uiuentium, quam dederat seruo suo Iacob, qui populum Isrel in matris utero supplantauit. Sin autem uoluerimus iuxta prophetiam Osee, 441 que pene omnis ad decem tribus dirigitur, id est, ad Ioseph et Ephraim, et Samariam, et Isrel, intelligere falsi nominis scientiam, et diuersas turbas hereticorum, hoc dicemus, quod in ultimo tempore quando subintrauerit plenitudo gentium, et omnis Isrel saluus fuerit , tunc etiam aduersarii populi, qui contra domum Iude et confessionem Ecclesie pugnauerunt, tradant se ecclesiastice fidei, et uniuersis erroribus derelictis, et principibus mundi istius qui destruuntur [Al. destruantur], et patriarchis suis, qui eos in blasphemiarum  barathrum deduxerunt, consurgant, et relinquant idola sua, et abominationes suas, quas de suo corde confinxerant, et de cunctis sedibus suis, in quibus peccauerunt, transeant ad ecclesiasticam fidem, et mundentur, et sint populus Christi, et ipse sit Deus eorum: que plenius in Osee propheta dictasse me noui. Quod si Iudei et Christiani Iudaizantes, hec ad mille annorum uoluerint referre regnum, necessitate coguntur, ut suscipiant omnes qui salui fuerint habitaturos in terra Isrel, edificandam Ierusalem,  exstruendum templum, cunctas Legis ceremonias exercendas, obseruandum sabbatum, accipiendam circumcisionis iniuriam, manducandum et bibendum, et diuitiarum abundantiam pro summa beatitudine et cunctis opibus estimandam, cum Apostolus dicat: Esca uentri, et uenter escis: Deus autem et hunc et illas destruet . Quomodo autem in typo resurrectionis superior sermo propheticus resurrectionem Iudaici populi demonstrauit, non carnalem, sed spiritualem: sic et ista prophetia nequaquam ad carnis, sed ad anime pertinet felicitatem, et ad Christi fidem, qua mundamur in baptismate, cuius regnum in perpetuum est, ut non exspectemus uentura que transacta sunt, et quotidie transigi nouimus.

  »Et factus est sermo Domini ad me, dicens: Fili hominis, pone faciem tuam contra Gog, terram Magog, principem capitis  Mosoch, et Thubal, et uaticinare de eo. Et dices ad eum: Hec dicit Dominus Deus: Ecce ego ad te Gog principem capitis  Mosoch, 442 et Thubal, et circumagam te, et ponam frenum in maxillis tuis, et educam  te, et omnem exercitum tuum, equos et equites uestitos loricis uniuersos, multitudinem magnam, hastam et clypeum arripientium, et gladium : Perse, Aethiopes, et Libyes, cum eis omnes scutati et galeati: Gomer, et uniuersa agmina eius: domus Thogorma, latera Aquilonis , et totum robur eius,  populique [a 1Kb]  multe tecum. Prepara et instrue te, et omnem multitudinem tuam que coaceruata est ad te, et esto eis in preceptum . Post dies multos uisitaberis: in nouissimo [Al. nouissimis] annorum uenies ad terram que reuersa  est a gladio: et congregata est de populis multis ad montem [Al. montes]  Isrel, qui fuerunt deserti iugiter: hec de populis educta est et habitabunt [Al. habitauerunt in ea confidenter uniuersi. Ascendens autem quas tempestas uenies, et quasi nubes, ut operias terram tu et omnia agmina tua, et populi  multi tecum. Hec dicit Dominus Deus: In die illa ascendent sermones super cor tuum, et  cogitabis cogitationem pessimam, et dices: Ascendam ad terram  absque muro : ueniam ad quiescentes habitantesque secure : omnes [uulg. addit hi] habitant sine muro, uectes et porte non sunt eis: ut diripias spolia, et inuadas predam: ut inferas manum tuam super eos qui deserti fuerant, et postea restituti, et super populum qui est congregatus ex gentibus, qui possidere cepit, et esse habitator umbilici terre. Saba  et Dedan, et negotiatores Tharsis  eius dicent tibi: Numquid ad sumenda spolia tu uenis? Ecce ad diripiendam predam congregasti multitudinem tuam, ut tollas argentum et aurum, et auferas supellectilem atque substantiam, et diripias manubias infinitas. Propterea uaticinare, fili hominis, et dices ad Gog: Hec dicit Dominus Deus: Numquid non in die illo cum habitauerit populus meus Isrel confidenter  scies ? Et uenies de loco tuo a lateribus  Aquilonis, tu et populi multi tecum, ascensores equorum uniuersi, 443 cetus magnus, et exercitus uehemens. Et ascendens super populum meum Isrel quasi nubes, ut operias terram. In nouissimis  diebus eris  et adducam te super terram meam: ut sciant omnes [uulg. tacet omnes] gentes me, cum sanctificatus fuero in te in oculis eorum, o Gog. Hec dicit Dominus Deus: Tu ergo ille es, de quo locutus sum in diebus antiquis in manu seruorum meorum prophetarum Isrel, qui prophetauerunt in diebus illis atque temporibus [uulg. illorum temporum] : ut adducerem te super eos? Et erit in die illa, in die aduentus Gog super terram Isrel, ait Dominus Deus: ascendet indignatio mea in furore meo. Et in zelo meo, in igne ire mee locutus sum, quia in die illa erit commotio magna super terram Isrel, et commouebuntur a facie mea pisces maris, et uolucres celi, et bestie agri , et  omne reptile quod mouetur super humum: cunctique homines qui sunt super faciem terre, et subuertentur (siue scindentur montes, et cadent [a 1Kb] sepes : et omnis murus in terram corruet. Et conuocabo aduersum eum in cunctis montibus meis gladium : dicit Dominus Deus. Gladius uniuscuiusque  in fratrem suum dirigetur. Et iudicabo eum peste  et sanguine, et imbre uehementi et lapidibus immensis . Ignem et sulphur pluam super eum, et per exercitum eius , et super populos multos qui sunt cum eo. Et magnificabor, et sanctificabor, et notus ero in conspectu [uulg. oculis] gentium multarum, et  scient quia ego sum Dominus.« Primum historie fundamenta iacienda sunt, sciendumque quod ad Ezechielem prophetam iste extremus sermo sit Domini. Neque enim post hunc simile quid possumus inuenire, preter illud quod in uicesimo quinto anno scriptum est transimigrationis Iechonie: Facta est super me manus Domini, et adduxit me illuc, hoc est  in terram Isrel, quando edificatio templi describitur, et ceremoniarum eius ordo narratur. Deinde obseruandum est, quod ponitur, siue obfirmatur facies prophete contra Gog terram, siue terram Magog. Obfirmatione enim 444 et multa consideratione uultus opus est, ut que dicuntur, nosse possimus secundum illud Apostolicum: Nos autem omnes reuelata facie gloriam Domini contemplantes, in eamdem imaginem reformamur, a gloria in gloriam quasi a Domini spiritu  Igitur Iudei et nostri Iudaizantes putant Gog gentes [b 1Kb] esse Scythicas, immanes et innumerabiles, que trans Caucasum montem, et Meotidem paludem, et prope Caspium mare ad Indiam usque tendantur; et has post mille annorum regnum esse diabolo commouendas, que  ueniant in terram Isrel, ut pugnent contra sanctos, multis secum gentibus congregatis. Primum, Mosoch, quos Iosephus interpretatur Cappadocas, deinde Thubal, quos idem Iberos, uel Hispanos, Hebrei Italos suspicantur, habentes secum in exercitu Persas, Aethiopas, et Libyas: Gomer quoque et Thogorma, quos Galatas et Phrygas interpretantur: Sabeos quoque et Dedan, et Carthaginenses, siue Tharsis, et hoc est, quod Ioannes quoque in sua ponit Apocalypsi: »Et cum finiti fuerint mille anni, soluetur Satanas de custodia sua, et egredietur ut seducat gentes in quatuor angulis terre, Gog, et Magog, ut congreget eos ad bellum, quorum numerus est sicut arena maris. Et ascenderunt super latitudinem terre, et circumdederunt castra sanctorum,  et ciuitatem dilectam. Et descendit ignis a Deo de celo, et deuorauit eos: et diabolus qui seducebat eos, missus est in stagnum ignis et sulphuris, ubi erat bestia et pseudopropheta: et cruciabuntur diebus et noctibus in secula seculorum .« non intelligentes totum uolumen Ioannis, quod Reuelationis titulo prenotatur, esse mysticum, et reuelatione nos indigere, ut possimus cum propheta dicere: Reuela oculos meos, et considerabo mirabilia de lege tua . Alii uero terrenum sensum relinquentes, et iudaicas atque aniles fabulas que noxie sunt , et acquiescentes sibi, detrahunt in profundum, nimium ad alta conscendunt, et multo peiores fingunt, ut in celesti Ierusalem, diaboli et omnis  exercitus eius bella describant, et sub [Al. etymologiis] gentium singularum interpretantur spiritalia nequitie in celestibus. Que nos 445 omnia lectoris arbitrio concedentes, non tam aliena damnare, quam ecclesiasticam explanationem affirmare conabimur. A Gog [c 1Kb] Greco sermone , Latino tectum dicitur. Porro Magog interpretatur, detecto.  Omnis igitur superbia et falsi nominis scientia, que erigit se contra notitiam ueritatis, his nominibus demonstratur. Ista sunt tecta, de quibus et Isaias loquitur in uisione contra uallem Sion: Quid tibi factum est nunc, quoniam ascendistis omnes in tecta uana ? Tectumque interpretabimur hereticorum principes: et de tecto eos, qui illorum suscepere doctrinas. Et pulchre post multas et mysticas in hoc uolumine prophetias, extremum uaticinium est contra Gog et Magog. Si enim tempus iudicii est, iuxta Petrum, ut incipiat a domo Dei, et iuxta hunc eumdem Ezechielem, qui ait: Et a sanctis meis incipite , et nouissimus inimicus destruetur mors : in Isaia quoque primus sermo fit contra Iudeam, in qua confessio  Domini est, et extremus contra quadrupedes, que in deserto sunt : recte et hic nouissimus sermo fit contra Gog et Magog, qui oppugnant ciuitatem Dei, quam fluminis impetus letificat . Et que in Isaia dicit: Ego ciuitas [a 6Kb] prima, que oppugnatur . Et de qua in Euangelio scriptum est: Non potest ciuitas abscondi super montem posita . Et plenius in psalmo: Ierusalem que edificatur ut ciuitas, cuius participatio eius in idipsum . Montes in circuitu eius, et Dominus in circuitu populi sui . Porro quod in exercitu Gog, siue Magog, qui iuxta Septuaginta, Symmachum, et Theodotionem, princeps est Ros, Mosoch, et Thubal: primam gentem Ros, Aquila interpretatur caput,  quem et nos secuti sumus, ut sit sensus: Principem capitis Mosoch, et Thubal. Et reuera, nec in Genesi, nec in alio Scripture loco, nec in Iosepho quidem, qui omnia Hebraicarum [b 10Kb] gentium in primo Antiquitatum libro exponit nomina, hanc gentem potuimus inuenire. Ex quo manifestum est, Ros non gemtem significare, sed caput. Illud quoque breuiter annotandum, 446 quod in Ezechiel Gog, princeps terre Magog esse dicatur. Apocalypsis uero et Gog et Magog nationes esse commemoret , que egrediuntur de quatuor angulis terre. Et quomodo a Iacob qui postea appellatus est Isrel, omnis populus Hebreorum Isrel sortitus est nomen , et ab Aram Syria, a Mesraim Aegyptus, quorum in Genesi scripta sunt nomina : sic et a principe  Gog omnes qui ei subditi sunt, Magog appellantur. Mosoch autem interpretatur, amentia: et Thubal, tota uel omnia. Princeps igitur et caput superbientis amentie, et omnium malorum, iuxta illud quod scriptum est: Mundus in maligno positus est , Gog et Magog appellantur. Que gentes  inimice aduersarieque sanctorum, egrediuntur ab angulis terre, rectam lineam relinquentes, et dispositionem castrorum Dei; que narratur in Numeris, et illud testimonium nescientes: Multi de Oriente, et Occidente, et Septentrione, et Meridie uenient, et discumbent cum Abraham, Isaac, et Iacob in regno Dei . Et in alio [c 1Kb] loco: Dicam Aquiloni, affer; et Africo, noli prohibere. Adduc filios meos de terra longinqua, et filias meas ab extremo terre, omnes qui uocati sunt nomine meo . Sed non tales anguli terre, de quibus egrediuntur Gog et Magog: iuxta quos angulos stat meretrix in Prouerbiis , que pretereuntes stultos iuuenes per plateas, per latam uidelicet et spatiosam uiam que ducit ad mortem, decipere  festinat. Scribe quoque et Pharisei orant in angulis platearum, ut ab hominibus uideantur, qui receperunt mercedem suam . Que est igitur contra Gog comminatio? Circumagam te siue conuertam, et ponam frenum in maxillis tuis. Primum, a sententia tua fluctuare te faciam atque conuerti. Et ponam frenum in maxillis tuis, de quo scriptum est: In camo et freno maxillas eorum constringe, qui non approximant ad te ; ut indomitus equus atque lasciuiens et corruens per precipitia, freno Domini subiugetur: ad quem propheta dicit: 447 Ascende super equos tuos, et equitatio tua salus . Et ad Iob per nubem et turbinem dicitur: Tu circumdedisti equo fortitudinem ? Tales erant equi et equites; quorum multitudinem  Ioannes uidit in celo . Dicit ergo ad Gog: Educam, siue congregabo te, et omnem exercitum, uel fortitudinem tuam. Qui educitur, et de dispersione congregatur, retrahitur ad salutem, iuxta illud quod in lege promittitur: Si fuerit dispersio tua a summitate celi usque ad summitatem eius, inde congregabo te . Equos quoque [d 1Kb] eius et equites uestitos loricis, qui imitantur armaturam Apostoli, et loricas iustitie habere se iactant : multitudo nimia est, omnesque arripiunt contra Ecclesiam clypeum et gladium, et sunt gentes seuissime et inimice Isrel, Perse, Aethiopes, et Libyes: quorum aduersum populum Dei in Scripturis sanctis bella narrantur Gomer quoque et domus Thogorma, qui ueniunt de lateribus Aquilonis, qui  est uentus frigidissimus, et nomine Dexter uocatur, totumque robur Magog, et omnes qui subiecti sunt ei populi, uenient cum illo ad prelium. Cui dicitur per ironiam: prepara te, instrue, et omnem multitudinem tuam que tuis paret imperiis coacerua ad te; et scito quod post dies multos uisitaberis, iuxta  [a 26Kb] illud quod scriptum est: uisitabo in uirga iniquitates eorum et in uerberibus peccata eorum . In nouissimo, inquit, annorum uenies. Unde et Ioannes loquitur: Filioli mei, nouissima hora est . Et populus gentium hora undecima ad operandam conducitur uineam , ad quorum terram, id est, terram mitium, terramque sanctorum, que affert centenos, et sexagenos, et tricenos fructus, uenit Gog expugnandam, que reuersa est, siue auersa a gladio. Scit enim scriptum: Dissipa, Domine, gentes que bella uolunt . Et in pace consistit, et congregata est de populis et gentibus multis; ut nationum errore contempto, ueniret ad montes Isrel, patriarchas uidelicet et prophetas, qui fuerunt quondam deserti iugiter  sine lege et preceptis Dei: cui postea dicitur: Plures filii deserte magis quam eius que habet uirum . Ista sunt deserta et inaquosa, in quibus diabolus locum 448 inuenire non poterat, quia uocati fuerant ad salutem, et postea assumptis aliis septem demonibus nequioribus se, reuersus est in domum suam , ad gentem uidelicet Isrel. Hec, inquit, de populis educta est, subauditur terra; siue hic de gentibus eductus est, ut intelligatur credentium populus qui habitauit in pace, et confidit in Domino. Ascendens autem Gog cum omni exercitu suo, quasi tempestas ueniet, et quasi nubes, ut operiat terram credentium. Quis enim hereticorum, quorum princeps diabolus est, non quasi tempestas uenit contra Ecclesiam, et nube uerborum  suorum, simplices quosque credentium opprimere et operire festinat? Unde dicitur ad eum: Quantum in te est, cuncta operies tu et omnia agmina tua, et populi multi tecum. Pulchreque ascendens Gog non habet pluuiam uoluntariam, non imbrem temporaneum et serotinum, qui arentia arua letificet, sed tempestatem et caliginem, ut cuncta tenebris et errore confundat. Propterea hec ei loquitur Dominus Deus: In illo tempore, hoc est, in diebus nouissimis, ascendent sermones super cor tuum, et cogitabis cogitationem pessimam, Scriptura dicente: Si spiritus potestatem habentis ascendere uoluerit super te,  locum tuum ne derelinquas . E contrario autem in sancti cor ascendit Deus, de quo scriptum est: Ascensiones in corde suo disposuit . Dicitque Gog: Ascendam ad terram absque muro, siue proiectam, hoc est, que Dei auxilio destituta est, nec dialecticorum argumentatione munita; ueniam ad quiescentes, habitantesque secure, siue in pace. Rex enim noster pacificus est, et in pace locus eius . Omnes, inquit, habitant sine muro, uectes et porte non sunt eis. Hoc diabolus princeps hereticorum loquitur, quod nulla habeat munimenta Ecclesia; nec sapientiam secularem, que apud Deum stultitia est, ut diripiat spolia, et inuadat predam Ecclesie, et inferat manum suam super eos qui deserti fuerant, quando Dei notitiam  non habebant: et postea restituti per Christum, ueniant ad Patrem, cui loquitur in Euangelio: Pater, reuelaui nomen tuum hominibus . 449 Et ut sciamus populum qui desertus fuerat, et postea restitutus, significare populum Christianum, sequitur: Et super populum qui est congregatus ex gentibus . Qui populus possidere cepit hereditatem Christi, et esse habitator umbilici terre, de qua scriptum est: Operatus est salutem in medio terre. ueritas enim de terra orta est ; que dicit in Euangelio: Ego sum uia et uita, et ueritas . Hec illo cogitante, atque dicente, et possessionem Ecclesie rapere festinante, gentes que ab errore pristino conuerse fuerant ad salutem, Saba et Dedan, et negotiatores Tharsis, Carthaginis, siue maris qui inter  seculi huius fluctus bonis operibus querunt mercimonia, et omnes uille earum, siue leones, aut catuli leonum ut in Hebraico continetur, loquentur ei que sequuntur. Ut autem pro catulis leonum, qui Hebraice dicuntur CAPHIR , Septuaginta et Theodotio ponerent uillas, error perspicuus est. Si enim per chi litteram scribas, appellatur catulus leonis: sin autem per ce, que Hebraice dicitur COPH, ager appellatur et uilla. Unde et Capharnaum, ager pulcherrimus dicitur. Dicent ergo Saba et Dedan, et negotiatores Tharsis, et omnes sancti, qui leonum  catuli nuncupantur, uel certe uille habitationesque credentium: O Gog, numquid idcirco uenis ut spolia rapias Ecclesie, et ideo multitudinem congregasti, ut Christi possessio tua fiat hereditas? Aut putas te argentum et aurum, quod in eloquio sensuque intelligitur, Ecclesie possessurum, ut auferas supellectilem omnemque substantiam, et diripias manubias infinitas, Christi uictoriis congregatas? Propterea, o Propheta Ezechiel, qui in typo Christi appellaris filius hominis, loquere ad Gog, et dic ei: Hec dicit Dominus Deus, quando totius mundi errore sublato, populus meus Isrel qui mente cernit Deum, habitauerit 450 in Ecclesia confidenter, siue in pace: tunc scies, siue consurges, et uenies de loco tuo. Qui sit autem locus heretice prauitatis,  sequens sermo demonstrat: A lateribus Aquilonis, qui omnem calorem credentium refrigerare conatur. uenientque cum eo populi multi, omnes ascensores equorum, de quibus scriptum est: Equum et ascensorem proiecit in mare : cetus magnus et exercitus uehemens, cum quibus ascendens, ait, super populum meum Isrel quasi nubes et caligo, ut operias terram meam, de qua supra dictum est: In nouissimis diebus eris, quando Euangelica predicatio: et adducam te super terram meam. Oportet enim hereses esse, ut probati quique manifesti fiant , et Dei uoluntate [a 22Kb] diabolus et omnia peruersitatis dogmata derelicta sunt: ut sciant omnes gentes, et intelligant me, cum sanctificatus fuero in te in oculis eorum,  o Gog, hoc est, cum penis tuis me intellexerint iudicem. Et facit apostropham ad ipsum Gog; Nonne tu ille es de quo locutus sum in diebus antiquis, in manibus seruorum meorum prophetarum Isrel? Moysi uidelicet, qui ait in Numerorum libro, dumtaxat iuxta LXX: Egredietur homo de semine eius, et dominabitur gentium plurimarum, et eleuabitur Gog regnum eius, et crescet regnum illius . Ceterum iuxta Hebraicum ita scriptum reperi: Tolletur [b 1Kb] propterea Agag [uulg. Gog] rex eius, et auferetur regnum illius: eo quod regnum Isrel in Saule propter Agag regem Amalech destructum sit. Et in alio loco: Mundabit terram populi sui . Iel quoque in ualle Iosaphat, hoc est, iudicii Dei, describit populos congregandos. Et Isaias  omnesque prophete, in quorum manibus, et bonis operibus sermo fit Domini. Cum igitur ueneris super terram Isrel, ascendet indignatio mea in furore meo contra te, et in zelo meo pro populo 451 meo. In igne ire mee locutus sum, qui omnia uitiorum tuorum ligna consumat. Illo, inquit, tempore erit magna commotio super terram Isrel. Immittente enim diabolo, crebra contra Ecclesiam persecutio fiet: que quando sopita fuerit, et Dei uicta presidio, tunc commouebuntur a facie eius pisces maris, et uolucres celi, et bestie agri, et omne reptile, quod mouetur super terram, cunctique homines  qui sunt super faciem terre. Quod manifeste de habitatoribus Ecclesie demonstratur: quorum alii, ut pisces maris; alii, ut uolucres celi; alii, ut bestie agri, et omnia reptilia, que mouentur super terram; alii, ut retinentes hominis dignitatem, habitant super faciem terre. Quod autem morum diuersitas, uariis signetur nominibus, et Apostolus scribit ad Corinthios, qui alia corpora post resurrectionem dicit esse celestia, alia terrena ; et aliud corpus piscis, aliud uolucris, aliud bestiarum, aliud reptilium, et aliud hominum, qui nomen pristinum seruauerunt. In actibus quoque apostolorum linteum illud, quod quatuor principiis tertio Petro apostolo demonstratur , uarietatem credentium significat, que in Arca quoque diluuii continetur. Tunc autem  a facie Domini, et a conspectu maiestatis eius subuertentur montes, qui se eleuabant contra scientiam Dei: et cadent sepes siue ualles, que uel humilitate sensus ad ima demerse sunt; uel certe munitiones, que aliquid pollicentur, ut imitentur Ecclesiam Dei, de cuius sepibus dicitur: Qui destruit sepem, mordebit eum coluber . Et omnes muri in terram corruent. Cum enim Ecclesiastici sermonis apparuerit fortitudo, omnia hereticorum corruent munimenta. Et uocabo, inquit, eum aduersum illum, hoc est, hereticorum principem Gog, in cunctis montibus eius gladium, ut principes exercitus eius gladio Domini conficiantur. Tunc heresis dimicabit aduersum heresim, quarum inter se compugnatio, nostra uictoria est. Et iudicabo, inquit,  eum morte, uel peste, et sanguine, et imbre uehementi, et lapidibus immensis, siue grandinis [Al. grandinibus]. Iudicatur autem 452 Gog morte sua, et sanguine quem effudit, et imbre uehementi, sermonibus eruditi et perfecti uiri, et lapidibus immensis, qui eum obruant testimoniis Scripturarum, siue grandinis, qui calorem illius faciant refrigescere: Omnes enim adulterantes, quasi clibanus corda eorum . Ignem, inquit, et sulphur pluam super eum: per que demonstratur pena iudicii sempiterni. Et non solum super eum, qui auctor peruersitatis fuit, sed et super omnem exercitum et multitudinem eius, et super populos multos, qui sunt cum eo. Plures enim habent heretici socios, immo diabolus princeps eorum infinita multitudine circumdatur.  Omnique errore sublato, et punitis atque destructis hereticorum principibus, magnificatur Dominus, et sanctificatur in credentibus, et notus fit in oculis gentium multarum, que illius fidei crediderunt: et tam ex beatitudine sui, quam ex aduersariorum penis scient, atque cognoscent, quod ipse sit Dominus. Hec ut potuimus interpretati sumus, obedientes illi precepto: Neque ad dexteram, neque ad sinistram declinabis, sed uia regia ingredieris . Si quis autem nostra reprehendit: aut meliora proferat, que sequamur, aut si nichil uoluerit dicere, perfectam Deo scientiam derelinquat;  dum tamen sciat nequaquam in nobis uires, sed animum iudicandum.

 »Tu autem, fili hominis, uaticinare aduersum Gog, et dices: Hec dicit Dominus Deus: Ecce ego super te Gog principem capitis , Mosoch et Thubal; et circumagam  te; et [a 1Kb] reducam  te; et ascendere [uulg. addit te] faciam de lateribus  Aquilonis; et adducam te super montes Isrel. Et percutiam  arcum tuum in manu  sinistra tua, et sagittas tuas de manu dextera [b 1Kb] tua; et deiiciam te super montes Isrel, et cades tu et omnia agmina tua, et populi  que tecum sunt. Feris, auibus, omnique  uolatili, et bestiis terre dedi te deuorandum. Super faciem agri  cades: quia ego locutus sum, dicit Dominus Deus. Et emittam ignem in Magog, et in his qui habitant in insulis confidenter : et scient quia ego Dominus. Et nomen sanctum meum notum faciam in medio populi mei Isrel, et non polluam  nomen sanctum meum amplius; et scient gentes quoniam ego sum Dominus sanctus Isrel. Ecce uenit, et factum est , dicit Dominus [uulg. addit Deus]: hec est dies de qua locutus sum. Et egredientur habitatores urbium [uulg. de ciuitatibus] Isrel, et succendent et comburent arma, clypeum et hastas  , arcum et sagittas, baculos manuum [uulg. manus]: et contos : et succendent ea igni septem annis. Et non portabunt  ligna de regionibus , neque succident de saltibus: quoniam arma succedent igni, et depredabuntur eos quibus prede fuerant; et diripient uastatores suos, ait Dominus Deus. Et erit in die illa, dabo Gog locum nominatum sepulcrum in Isrel; uallem uiatorum ad Orientem maris, que obstupescere facit [uulg. faciet] pretereuntes (siue eorum qui uenerint ad mare, et edificabunt per circuitum os uallis; et sepelient ibi Gog et omnem multitudinem eius; et uocabitur uallis  multitudinis Gog. Et sepelient eos  domus Isrel, ut mundent terram  septem mensibus. Sepeliet autem eos [uulg. tacet eos] omnis populus terre, et erit eis nominata dies, in qua glorificatus sum, ait Dominus Deus. Et uiros iugiter constituent, lustrantes  terram, qui sepeliant, et requirant eos, qui remanserint [uulg. remanserant] super faciem terre, ut emundent eam: post menses autem septem querere incipient. Et circuibunt peragrantes terram: cumque uiderint os hominis,  statuent iuxta illud titulum, donec sepeliant illud pollinctores in ualle  multitudinis Gog. Nomen autem ciuitatis Amona : et mundabunt terram .« Et hec Iudaice traditionis heredes, et discipuli interminabilium fabularum, post mille annorum regnum futura contendunt: interficiendumque Gog principem Ros, Mosoch, et Thubal in finibus Isrel; et ab omnibus uolatilibus, et bestiis deuorandum: et habitatores urbium Isrel septem annis lignorum usum nequaquam habituros de succisione siluarum, sed de armis Gog, scutis uidelicet et hastis, sagittisque et baculis siue contis: ipsum autem Gog sepeliendum in ualle, que Hebraice dicitur GE , et nomen sepulcri illius appellandum  454 polyandrion; ubi scilicet multitudo hominum sit sepulta. Septem autem mensibus eum sepeliendum a domo Isrel, ut terra mundetur: et inclytam futuram diem, quando interfectus sit Gog, constituendosque qui ossa diligenter inquirant et sepeliant, quo scilicet nichil in terra remaneat insepultum. Post menses autem, siue in mensibus septem peragrandam terram; et sicubi os hominis iacere perspexerint, titulo prope posito demonstrandum, ut postea sepeliant illud, qui huic operi prepositi sunt: nomen autem ciuitatis appellari Amona, que Grece dicitur , hoc est, multitudo hominum sepultorum; et sic terram esse mundam. Hoc illi dixerint. Nos autem cepte explanationis sensum tenentes, singula que proposuimus,  disseramus. Habet Gog et ipse trinitatem suam: Ros, Mosoch, et Thubal; caput, uidelicet, et insaniam, et uniuersa; ut nullum sit uitium, quod non in Gog possessione consistat. Iste educetur, siue circumagetur, et palpabitur, siue lactabitur: ut sperans uictoriam, occidendus ducatur ad prelium. Et ascendet de lateribus, siue de nouissimis Aquilonis, ex quo exardescunt mala super omnem terram . Et ab eo ipso adducetur super montes Isrel: quos apostolos et apostolicos uiros, atque ecclesiasticos intelligere debemus, ut postquam adductus fuerit ad montes Isrel, tunc percutiatur arcus, qui est in manu sinistra eius, et sagitte, que manu tenentur dextera. Et ipse enim imitatur ad interficiendos eos quos deceperit, habere arma a sinistris  et dextris, per bonam et malam famam. Iste sagitte sunt, et hec iacula, de quibus et Psalmista loquitur: Ecce enim peccatores intenderunt arcum: parauerunt sagittas suas in pharetra, ut sagittent in obscuro rectos corde . Que ignita diaboli iacula scuto fidei restinguenda sunt . Deiicietur autem, siue cadet Gog, qui ascenderat super montes Isrel, in ipsis montibus cum omni exercitu suo cunctisque agminibus; et erit in escam feris, auibus, omnibusque uolatilibus  et bestiis terre: aduersariis uidelicet potestatibus, que iuxta uiam comedere sementem, et sanguinariis bestiis. Quomodo enim scriptum est de dracone: Dedisti eum escam populis Aethiopum ; sic decepti quique ab hereticis, demonum cibi sunt. Cadet autem Gog, uel in campi latitudine, 455 uel in agro, qui cultus est a Dei agricolis. Neque enim fieri potest, ut Domini uerba sint irrita. Tunc mittetur ignis in Magog, in eos uidelicet qui Gog suscepere doctrinam, et in eos qui ad similitudinem insularum seculi fluctibus uerberantur, et putant se debere esse securos: ille ignis de quo Dominus loquitur: Ignem ueni mittere super terram; et quam [Al. quem] uolo ut ardeat ; ut sciant omnes et intelligant quod ego sim  Dominus, et nomen sanctum meum notum fiat in medio populi mei, qui nequaquam Gog auctoritate seductus est: neque ultra per occasionem falsi nominis scientie polluatur nomen meum in hereticis; et sciant gentes, que in circuitu sunt, quod ego sim Dominus. Quod autem sequitur: Ecce uenit, et factum est, de iudicio Christi dicitur: Qui ueniens ueniet, et non tardabit . Et ipsa est dies penarum atque uindicte, de qua per omnes prophetas locutus est Dominus. Et egredientur habitatores urbium Isrel, credentium populi: urbes autem Isrel intelligimus Ecclesias recte fidei. Et succendent, et comburent arma, de quibus et in alio loco scriptum est: Arcum conteret, et confringet arma, et scuta comburet igni , clypeos et hastas,  arcum et sagittas, baculos manus, in quibus peruersum Pascha celebrabant: lanceas, siue contos, quibus lata et insanabilia inferebant uulnera doctrinarum: clypeosque, arcus et sagittas, de quibus supra dictum est. Quodque sequitur: Et succendent ea igni septem annis, de Exodo et Leuitico exponendum est , in quibus Lege precipitur, ut septimo anno remissionis, quando seruis Hebreis libertas redditur, et debita cuncta soluuntur, et ad dominos redit antiqua possessio, et quies terre tribuitur, et omnes fruges pauperibus condonantur, quo scilicet in septem annis numero sacrato atque perfecto hereticorum armatura dispereat, et ecclesiastici uiri nequaquam ligna succidant de campis et regionibus, siluisque et saltibus gentium, quos magis  saluare cupiunt quam perdere; sed de hereticorum, quos uicerint, clypeis, hastis, sagittis, baculis, contisque et lanceis. Habent enim et ipsi ad impugnandum Ecclesiam Christi tela diuersa, que ab eruditis hominibus igne sancti Spiritus succendenda sunt; sermone 456 uidelicet ecclesiastico, quem qui habuerit, poterit dicere: Nonne cor nostrum erat ardens in uia, cum aperiret nobis iehsu Scripturas ? Nec possumus plenam habere pacem, et habitationis confidentiam, nisi cunctam aduersariorum supellectilum depredemur: ut pereant omnia, et in cinerem concrementur; et depredemur eos qui nos fuerant ante predati, et uastemus illos qui uastauerunt prius Ecclesiam. In die  illa, in claro predicationis lumine: Dabo, inquit, Gog locum nominatum sepulcrum in Isrel; iuxta Hebraicum, uallem uiatorum ad Orientem maris, que obstupescere facit pretereuntes. Cuius sermonis hic sensus est: Sepulcrum Gog non erit in montibus, sed in depressis uallibus, et in confragosis locis, que Hebraice appellantur GE , que heretici, cum in Occidente sint, Orientis loca esse confingunt; ut decipiant uiatores, eos uidelicet qui seculum istud pertranseunt, et non sunt habitatores, sed peregrini, dicentes illud propheticum: Aduena sum ego, et peregrinus, sicut omnes patres mei . Quis enim pretereuntium, de quibus scriptum est: Et non dixerunt qui preteribant, benedictio Domini super uos , non  admiratur et obstupescit cum uallem uiderit uiatorum, que uiatoribus uallis, habitatoribus mons uidetur? Hoc iuxta Hebraicum. Ceterum Septuaginta transtulerunt, polyandrion eorum qui uenerint ad mare; et edificabunt in circuitu introitum uallis. Labor enim est eorum qui egrediuntur de urbibus Isrel, ut omnem introitum et exitum heretice prauitatis qui uenerant ad mare, et amaritudine illius delectabantur, undarumque molibus et crudelitate naufragii, claudant et circumedificent, et in uoraginibus terre sepeliant, ne ultra exire ualeant, et aliquos sua fraude decipere. Ibi ergo sepelient Gog, et omnem multitudinem eius, qua semper heretici delectantur. Et uocabitur nomen uallis illius, in qua Gog sepultus est, multitudinis ge, siue , hoc  est, sepulcrum plurime multitudinis. Et quomodo supra diximus, per septem annos aduersariorum arma succendi: sic per septem menses sordibus hereticorum terra mundabitur. A primo enim mense, quando pascha Domini celebramus, et exterminatorem Aegypti, agni in postibus nostris cruore, 457 uitamus, usque ad exitum anni, hoc est, usque ad septimum mensem, quando tabernacula figimus, et inter ceteras frondes palmarum quoque ramis protegimur: ut perfecta contra hostes uictoria demonstretur: festiuitates omnes complemus in populis: nec solum magistri, sed et omnis populus hoc certatim faciet, ut sepeliat Gog, et terra operiat; et nequaquam erem liberum capere permittat. Post necem autem et interfectionem,  siue sepulcrum Gog, eligentur uiri Ecclesiastici, qui hoc habeant studii, ne quid in terra Isrel maneat sordium pristinarum, ne quid morticinum; qui lustrent terram, et requirant mortuos, et sepeliant, ut uidelicet mundetur terra Ecclesie. Sin autem post septem menses, quando debent esse cuncta purgata, hi qui terram peragrant atque circumeunt, in aliquo os hominis, hoc est, duritiam heretice prauitatis, siue morticinum quid doctrine pristine uiderint remansisse, ponent iuxta illud, siue edificabunt, titulum: ut postquam notati fuerint, qui huiuscemodi sunt: tunc uel emundentur, uel sepeliantur cum Gog, et in tumba [Al. turba] sepulture illius retrudantur. Nomen autem ciuitatis, ubi seruorum  Domini uictoria est, et iacent aduersarii, et omnis inimicorum eius multitudo prostrata est, appellabitur amona, siue polyandrion: ut finis omnium, restitutio puritatis sit. Denique sequitur: Et mundabunt terram; haud dubium quin hi de quibus supra scriptum est: Querere incipient, et circuibunt peragrantes terram.

 »Tu ergo, fili hominis, hec dicit Dominus Deus: dic omni uolucri, et uniuersis auibus, cunctisque bestiis agri : Conuenite et properate: concurrite undique  ad uictimam meam quam ego immolaui [uulg. immolo] uobis, uictimam grandem super montes [uulg. montem] Isrel, ut comedatis carnem, et bibatis sanguinem. Carnes fortium   comedetis, et sanguinem principum terre bibetis: arietum, agnorum, et hircorum, taurorumque altilium et pinguium omnium. Et comedetis adipem in saturitate, et bibetis sanguinem in ebrietate, de uictima quam ego immolaui [uulg. immolabo] uobis. Et saturabimini super mensam meam de equo, et de equite forti : et de uniuersis uiris 458 bellatoribus, ait Dominus Deus. Et ponam  gloriam meam in gentibus : et uidebunt omnes gentes iudicium meum quod fecerim, et manum meam quam posuerim  super eos. Et scient domus Isrel, quia ego sum Dominus Deus eorum a die illa et deinceps. Et scient omnes [uulg. tacet omnes] gentes  quoniam [a 18Kb] propter iniquitates suas capta sit domus Isrel, eo quod reliquerint me, et absconderim  faciem meam ab eis, et tradiderim eos in manus hostium  et ceciderint in gladio uniuersi. Iuxta immunditias eorum et scelera  eorum feci eis, et abscondi  faciem meam ab illis. Propterea hec dicit Dominus Deus: Nunc reducam captiuitatem Iacob, et miserebor omni domui Isrel: et assumam zelum pro nomine meo sancto, et portabunt confusionem  suam, et omnem preuaricationem, qua preuaricati sunt in me, cum habitauerint in terra sua confidenter , neminem formidantes, et reduxero eos de populis ; et congregauero de terris inimicorum suorum , et sanctificatus fuero in eis in oculis  gentium plurimarum. Et scient, quia ego sum Dominus Deus eorum, cum [uulg. eo quod] transtulerim eos in nationes : et congregauero [uulg. congregauerim] eos super terram suam, et non dereliquerim quemquam ex eis ibi. Et non abscondam  ultra faciem meam ab eis, eo quod effuderim spiritum  meum super omnem domum Isrel, ait Dominus Deus.« Hoc quod transtulimus  iuxta Hebreos, et congregabo eos super terram suam, et non derelinquam quemquam ex eis ibi, in LXX non habetur. Rursumque, quod iuxta Hebreos pro benedictione in ultimo ponitur, eo quod effuderim spiritum meum, LXX transtulerunt, furorem, qui ad iram pertinet, presertim cum in Hebreo RUHI  positum sit: quod proprie sonat, spiritum meum, et nequaquam furorem meum. Omnia autem usque ad eum locum, in quo succedit templi edificatio, hi quos supra diximus Iudeos, et nostros iudaizantes ad ultimum tempus referunt: quod carnibus Gog cunctique eius exercitus, quasi pinguissimis hostiis uolucres bestieque 459 saturande sint: et restituatur Isrel in pristinum statum, et nequaquam ultra a gentibus expugnetur, sed effundat  spiritum suum super eos Deus, ut habitent in terra sua: non omnes gentes, sed proprie domus Isrel. Nos autem ceptam tropologiam sequentes, hoc dicemus, quod omnes uolucres et uniuersas bestias conuocet Dominus, ut tradat eis hereticorum principes, quasi pinguissimas hostias, deuorandos. uolucres autem et bestie, uel propter celeritatem in omnia discurrendi, uel propter feritatem et crudelitatem appellantur, quibus traduntur aduersarii in interitum carnis, ut spiritus saluus fiat, et discant non blasphemare . Comedent autem grandem et pinguissimam uictimam; non alibi, sed super montes Isrel, quos prophetas et apostolos, et sanctos uiros intelligere debemus. In illis enim contrariorum dogmatum magistri corruunt, et ab ipsis pereunt  uulnerati, super quos edificatur Ecclesia: et ut uerius dicam, super montium montem, de quo Isaias loquitur et Micheas: uenite, ascendamus in montem Domini, et in domum Dei Iacob, et annuntiabit nobis uias suas . Iste autem aues et iste bestie celeres atque crudeles comedent carnes et bibent sanguinem, que regnum Dei possidere non possunt: carnes fortium, siue gigantium, qui contra Dei scientiam rebellabant, et sanguinem principum, non celi, sed terre bibent, qui cuncta terrena sapuerunt: sanguinem arietum, et agnorum, et hircorum, siue iuxta Septuaginta, arietum, uitulorum, et hircorum, ut tria significent animantia, que in Dei uictimis immolantur. Imitantur enim et heretici ecclesiasticam mansuetudinem,  sed oblatio eorum non in Dei cultum, sed in demonum cibum proficit, que est pinguissima hostia eorum, et quasi adipe saturantur, et bibunt sanguinem deceptorum usque in ebrietatem. Hanc autem uictimam Deus immolat per ecclesiasticos uiros, ut multitudine deceptorum saturentur conuiue pessimi, et bibant usque ad uomitum et ebrietatem. Quando uideris sanctos uiros, et Scripturis diuinis eruditos truncare equos hereticorum et ascensores, de quibus scriptum est: Equum et ascensorem proiecit in mare , et omnes rebelles et gigantes suo mucrone concidere, et cunctorum  460 bellatorum falsi nominis scientie sanguinem fundere: tunc scito mensam Domini preparatam, ut ponat gloriam suam in cunctis gentibus, que illius credunt nomini, et intelligant Ecclesie sanctorum illius iudicium, quod fecerint super aduersarios, et manum fortem qua eos percusserit: et sciant domus Isrel atque cognoscant, quod ipse sit Dominus Deus eorum, qui locutus est: Ego sum Dominus Deus uester, a die uictorie Domini usque in perpetuum: et recogitent idcirco captam esse quondam ab hereticis domum Isrel, et in toto peruersorum dogmatum orbe dispersam, quod reliquerint eum, qui parumper abscondit, siue auertit faciem suam ab eis, et tradiderit eos in manu hereticorum, et ceciderunt illorum mucrone confossi,  propter immunditias et iniquitates suas: que causa exstitit, ut absconderet et auerteret faciem suam ab eis. Expositis autem rationibus, secundum illud quod scriptum est: Oportet et hereses esse, ut probati quique manifesti fiant , captiuitatis Isrel, uidelicet Ecclesie, in qua habitant cernentes Deum: nunc pollicetur, quod reducat in Ecclesiam captiuitatem Iacob, qui Iudaicum populum supplantarat, et postea hereticorum fraudibus supplantatus est: et misereatur omni domui Isrel, non iuxta carnem, sed iuxta spiritum. Et assumam, inquit, zelum meum pro nomine sancto meo, quod blasphemabatur in gentibus propter hereticos: ut postquam eos liberauerim, erubescant et confundantur, quare fide Ecclesiastica  derelicta, preuaricati sint in me. Confundantur autem et erubescant ualde uelociter, cum habitauerint in terra sua, terra mitium, terraque sanctorum,  et habitauerint confidenter, siue in pace, nequaquam hereticorum insidias formidantes . Tunc reducentur de populis, et congregabuntur de terris inimicorum suorum in terram suam, et sanctificabitur Dominus in eis in conspectu gentium plurimarum, que et ipse crediture sunt Domino: finisque sit beatitudinis, scire atque cognoscere, quod ipse sit Dominus Deus eorum: eo quod apparuerit eis in gentibus, siue transtulerit eos de nationibus, et congregauerit super terram suam, terram Iudeam, terram confessionis, terram mitium, terramque 461 uiuentium, et ne unum quidem reliquerit heretice prauitati: et ultra non abscondat faciem suam ab eis, nec auersetur illos, eo quod effuderit spiritum gratie sue, de quo et Iel propheta loquitur: In  nouissimis diebus effundam de spiritu meo super omnem carnem : effuderit autem super omnem domum Isrel. Sin autem pro spiritu, iuxta LXX, furorem legerimus, qui in Hebraico non habetur, sic sentiendum est, quod ultra non abscondat faciem suam ab eis, in quos furorem suum ante effuderat. Hucusque in Ezechiel prophetam, Deo, ut optamus et credimus, auxiliante et 462 aperiente os nostrum, locuti sumus: non aliorum, si qui scripserunt, uel deinceps, si scripturi sunt, sententiam destruentes; sed asserentes qualiacumque sunt nostra. In edificatione autem templi, et ordine sacerdotum, terreque sancte diuisione et flumine egrediente de templo, et de arboribus ex utraque ripa semper uirentibus, et per singulos menses afferentibus fructum, et reliquis  que usque ad finem prophetico uolumine continentur, aperte imperitiam confitemur: melius arbitrantes interim nichil, quam parum dicere.



LIBER DUODECIMUS.


 Trepidationem meam in explanatione templi Ezechiel, immo tacendi perseuerantiam, tue, filia Eustochium, preces et Domini promissa superarunt, dicentis: Petite, et accipietis: querite, et inuenietis, pulsate, et aperietur uobis . Et qua nos excusatione usi sumus, ut in calce anterioris uoluminis diceremus, melius est nichil, quam parum dicere; tu eam uertisti in contrarium, ut referre  putes saltem parum, quam nichil dicere: quia in altero uoluntas prompta, in altero totius operis desperatio est: naturamque huiuscemodi hominum esse commemoras, ut non tantam gratiam habeant pro his que tribueris, quantum dolorem super his, que negaueris. Minore enim studio uirtutes laudamus, quam uitia reprehendimus: et quamuis pulchra sint corpora, unius prauitate ac deformitate membri insigniora fiunt. Obsequar igitur uoluntati tue, et flante Spiritu sancto, uela suspendam, ignorans ad que sim littora peruenturus, et cum hoc eodem propheta clamitans, A quatuor uentis ueni, spiritus; fastidiosoque lectori, immo animo perduelli nostra  lecturo, illud in explanatione templi tota libertate denuntio, ut si ueritatem desiderat, querat eam ab aliis. Nos autem ea, que in opere difficillimo possumus suspicari, simpliciter confitemur atque dictamus, gratias acturi Domino, si non in omnibus, quod impossibile est, sed in plerisque nobis aperuerit fores scientie. Prima enim, ut ait sublimis orator, »Queque sectanti, honestum est etiam in secundis  tertiisue consistere.«

 »In uicesimo et quinto anno transmigrationis nostre  in exordio anni  decima mensis, quarto decimo anno postquam percussa  est ciuitas: in ipsa hac die  facta est super me manus Domini, et adduxit me illuc. In uisionibus  Dei, adduxit 463 me in terram Isrel, et dimisit  me super montem excelsum nimis, super quem erat quasi edificium ciuitatis, uergentis ad Austrum . Et introduxit me illuc:  et ecce uir, cuius erat species quasi species eris ; et funiculus lineus  in manu eius, et calamus mensure in manu eius. Stabat autem in porta: et locutus est ad me idem uir: Fili hominis, uide oculis tuis, et auribus tuis audi: et pone cor tuum in omnia, que ego ostendam tibi : quia ut ostendantur tibi adductus  es huc: et annuntia  omnia, que tu uides domui Isrel.« Si quinto anno captiuitatis, siue transmigrationis regis Ioachin, in quarto mense, in quinta mensis aperti sunt celi Ezechiel prophete, iuxta fluuium Chobar, et uidit uisiones Dei, nunc autem dicitur, quod in uicesimo et quinto anno  transmigrationis eiusdem [a 1Kb] Iechonie in exordio anni, decima mensis facta sit super eum manus Domini, adductusque in terram Isrel, et positus super montem excelsum nimis, ut uideret edificium ciuitatis uergentis ad Austrum, nulli dubium est, quin decem et nouem annis, nouemque mensibus et quinque diebus anni uicesimi completis, omnis illius prophetia contexta sit. Quod si iuxta Theodotionem, qui in eo loco ubi nos posuimus, in exordio anni, interpretatus est, in nouo anno, decima mensis (nouus autem annus apud Hebreos uocatur mensis septimus, qui apud eos habet uocabulum THESRI  datur intelligi, quod decima die placationis Dominice monstratum ferat Ezechieli edificium ciuitatis. Et quomodo restitutionem populi, immo uiuificationem in ossibus campi sub resurrectionis imagine demonstrauit: sic nunc instaurationem urbis que Babylonio fuerat ante annos quatuordecim igne deleta, sub descriptione eius Dominus pollicetur, ut sicut captiuitatem et euersionem, olle succense a facie Aquilonis monstrauerat typus, et prophetie ueritas opere comprobata est: ita ex preteritorum fide, future edificationis ueritas uaticinio probaretur. 464 Nec hoc de illo tempore dicitur, quod quidam imperiti Iudeorum uolunt, quando sub Zorobabel et sub Iesu, filio Iosedec, sacerdote magno, templum exstructum est, prophetantibus  Aggeo et Zacaria. Hoc enim templum quod nunc describitur, et ordo sacerdotii, terreque diuisio et fertilitas, multo augustius est, quam fuit quod Salomon exstruxerat. Illud autem quod edificatum est sub Zorobabel, in tantum paruum erat, et prioris comparatione nichili: ut qui prius templum uiderant, et postea hoc aspiciebant, eiularent, doloremque suum lacrymis testarentur, et multo maior esset clamor ululantium, quam clangor tubarum. Lege Ezre librum. Porro quod additur, quarto decimo anno postquam percussa  est  ciuitas , iuxta mysticos intellectus quatuordecim significat generationes: quibus completis a Dauid usque ad natiuitatem Christi, urbis restitutio promittitur ab eo, de quo scriptum est: Ipse edificabit ciuitatem meam, et captiuitatem populi mei reducet . Et iterum: uenit ut predicaret captiuis remissionem, et cecis uisum: dicens his qui erant in uinculis, exite, et qui erant in tenebris, reuelamini . Fit autem super eum manus Domini, ut iuxta carnem in Babylone positus, in spiritu ad terram ueniret Isrel: et nequaquam in uisione, sed in uisionibus Dei poneretur super montem excelsum nimis, de quo Isaias et Micheas uaticinantur: uenite, ascendamus in montem Domini, ad domum Dei Iacob . Qui  mons excelsus est nimis, ad comparationem montium ceterorum, de quibus propheta testatur, dicens: Leuaui oculos meos in montes, unde ueniet auxilium mihi . Et in alio loco: Montes in circuitu eius, et Dominus in circuitu populi sui . De quo et Isaie dicitur: In montem excelsum ascende tu, qui euangelizas Sion . Super hunc montem ostenditur edificium ciuitatis, iuxta LXX et Aquilam, e regione, et ex aduerso Aquilonis, unde ad terram Isrel propheta ueniebat; iuxta Theodotionem uero et Symmachum, uergentis ad Austrum, ubi plenum lumen est, et sol iustitie in summo celi uertice positus. Unde et in Cantico dicitur Canticorum: Exsurge, Aquilo, et ueni, Auster, perfla hortum meum, et fluent aromata illius . Fugatur enim de  horto Domini Aquilo uentus durissimus, ne refrigeretur 465 dilectionis calor, floresque marcescant. Quando autem dicitur: Quasi edificium ciuitatis, non uere ciuitas, sed ciuitatis similitudo monstratur, de qua scriptum est: Gloriosa dicta sunt de te, ciuitas Dei : que est Ierusalem edificata ut ciuitas, cuius participatio eius in idipsum, et in qua magnus Dominus et laudabilis nimis, in ciuitate Dei nostri, in monte sancto eius . Et in turribus ciuitatis istius Deus cognoscitur, quando suscipiet eam. De qua et alibi: Fluminis impetus letificat ciuitatem Dei . Et: Non potest abscondi ciuitas super montem posita , que loquitur in Isaia: Ego ciuitas firma, ciuitas que oppugnatur . Non dixit que expugnatur, sed  oppugnatur: que edificata est super petram, et nulla tempestate concutitur. Sequitur: Et introduxit me illuc, subauditur, manus Dei. Illuc autem, hoc est, quasi ad edificium ciuitatis, ut mihi cuncta que erant intrinsecus demonstraret. Et ecce, inquit, uir, cuius erat species siue uisio, quasi species eris fulgentis, ille uidelicet, de quo scriptum est: Ecce uir, Oriens nomen eius . Habebat autem speciem nequaquam electri, ut in principio huius uoluminis dicitur, neque accinctus erat zona aurea, ut in Ioannis Apocalypsi continetur : sed  habebat speciem iuxta Hebraicum quasi eris. Hec enim materia cunctis metallis uocalior est, et tinnitu longe resonat. Unde et in Daniel, in imagine que erat ex auro, argento, ere, ferroque compacta, regnum Alexandri atque Grecorum in eris similitudine demonstratur ; ut Grece lingue eloquentia signaretur: per quam manifestum est, adhuc eos indigere doctrina, qui templi spiritualiter edificandi necdum plene nouere mysteria. Funiculus quoque erat lineus, siue cementariorum in manu eius, de quo in Zacaria scriptum est , quod funiculum habuerit geometricum, ut latitudinem et longitudinem urbis metiretur. Cementariorum autem, uel angelorum qui Dei imperio ministrabant, uel Moysi, et omnium prophetarum, atque  apostolorum, qui edificant ciuitatem Dei, et adiutores uel ministri sunt Dominice uoluntatis. Unde et Paulus apostolus loquebatur: Dei agricultura, Dei edificatio sumus . Quodque sequitur: 466 Et calamus mensure in manu eius, designat gratiam prophetalem, de qua scriptum est in quadragesimo quarto psalmo: Lingua mea calamus scribe, uelociter scribentis . Et de Ioanne propheta atque baptista: Quid existis in desertum uidere, calamum uento [a 11Kb] agitari ? Quem calamum imitari cupiunt, qui scribentes scribunt iniquitatem, et quibus imprecatur propheta: Increpa feras calami . Stabat autem in porta; quia per ipsum ad Patrem ingredimur, et sine ipso ciuitatem Dei intrare non possumus,  ut dignos suscipiat, indignos abiiciat. In porta quoque iudicium est. Unde et propheta dicit: Oderunt arguentes in porta . Et in alio loco: Non confundetur cum loquetur inimicis suis in porta . Hic uir locutus est ad prophetam, in cuius manu erat funiculus, et cuius erat species quasi eris, et qui calamum tenebat manu. Locutus est ad Ezechielem uerus architectus, quem imitabatur et Paulus apostolus, dicens: Quasi sapiens architectus fundamentum posui . Sapientem autem uocat architectum, ad distinctionem illius qui stultus est, et in Zacaria pastor insipiens appellatur; locutus est autem que sequuntur: Fili hominis, uide oculis tuis, et auribus tuis audi : non oculis carnis, sed spiritus; nec  auribus corporis, sed anime. Leuate, inquit, oculos uestros, et uidete, quia messes iam albe sunt ad metendum . Et: Qui habet aures audiendi, audiat . uidetur autem edificatio ciuitatis, et auditur ordo ceremoniarum et sacerdotum, terreque descriptio. Nec sufficit precepisse ut cerneret oculis, et audiret auribus; sed adiecit: Et pone cor tuum in omnia; siue, et pone in corde tuo omnia que ego ostendam tibi. Nihil enim prodest uidisse et audisse, nisi ea que uideris et audieris, in memorie reposueris thesauro. Quando autem dicit, omnia que ego ostendam tibi, intentum facit auditorem,  facit et cordis oculis preparatum, ut memoriter teneat que sibi ostendenda sunt, quia ut omnia ostendantur tibi, adductus es huc. Quo dicto ostendit specialiter nichil theoria et scientia dulcius, quam propheta desiderat, dicens: Unam petiui a Domino, hanc requiram, ut inhabitem in domo Domini per omnes dies uite mee. Ut uideam uoluptatem Domini, et uisitem 467 templum eius . Unde iungit, et loquitur: Domine, dilexi decorem domus tue, et locum habitationis glorie tue. Annuntia, inquit, omnia que tu uides domui Isrel, ut qui per se uidere non possunt, per te discant, que tibi a Domino demonstrantur. Domui autem Isrel his, qui mente conspiciunt Deum, de quibus erat et Nathanel, qui Christum studiosissime requirebat, et  meruit audire: Ecce uerus Isrelita, in quo dolus non est .

 »Et ecce murus forinsecus in circuitu domus undique, et in manu uiri calamus mensure sex cubitorum et palmo, et mensus est latitudinem edificii calamo uno, altitudinem quoque calamo uno. Et uenit ad portam que respiciebat uiam Orientalem, et ascendit per gradus eius, et mensus est limen porte calamo uno latitudinem, id est, limen unum calamo uno in latitudine, et thalamum uno calamo in longum, et uno calamo in latum, et inter thalamos quinque cubitos, et limen porte iuxta uestibulum porte intrinsecus calamo uno. Et mensus est uestibulum porte octo cubitorum, et frontem eius duobus cubitis: uestibulum  autem porte erat intrinsecus. Porro thalami porte ad uiam Orientalem, tres hinc et tres inde, mensura una trium, et mensura una frontium ex utraque parte. Et mensus est latitudinem liminis porte decem cubitorum, et longitudinem porte tredecim cubitorum. Et marginem ante thalamos cubiti unius, et cubitus unus finis utrinque: thalami autem sex cubitorum erant hinc, et inde. Et mensus est portam a tecto thalami usque ad tectum eius, latitudinem uiginti et quinque cubitorum, ostium contra ostium. LXX: Et ecce murus extra domum per gyrum, et in manu uiri calamus mensure cubitorum sex, et palestes, et murum mensus est, latitudinem equalem calamo, et altitudinem eius mensure. Et ingressus  est portam, que respiciebat Orientem, septem gradibus, et mensus est thee ÷ sex hinc, et sex inde ** elam porte equalem calamo longitudine, et equalem calamo in latitudine, et elam in medio theelath cubitorum sex, et thee secundum equalem calamo in latitudine, et equalem calamo in longitudine, et elam cubitorum quinque. Et thee tertium equalem calamo in latitudine trium, et equalem calamo in longitudine trium, et elam porte qui iuxta elam porte octo cubitorum, et elam duorum cubitorum, et elam porte intrinsecus, et thee porte e 468 regione, tres hinc, et tres inde, et mensura una  trium: mensura una elam hinc et inde. Mensus est latitudinem introitus porte decem cubitorum, et latitudinem porte cubitorum tredecim, et cubitus unus redigebatur in conspectu theeri cubiti unius, et cubiti unius terminus hinc inde, et thee cubitorum sex hinc, et cubitorum sex inde. Et mensus est portam a muro thee, usque ad parietem thee, latitudinem uiginti quinque cubitorum. Hec porta contra portam.« Dum essem Rome puer, et liberalibus studiis erudirer, solebam cum ceteris eiusdem etatis et propositi, diebus Dominicis sepulcra apostolorum et martyrum circuire; crebroque cryptas ingredi, que in terrarum profunda defosse, ex utraque parte ingredientium per parietes habent corpora sepultorum, et ita obscura sunt omnia, ut propemodum illud  propheticum compleatur: Descendant ad infernum uiuentes : et raro desuper lumen admissum, horrorem temperet tenebrarum, ut non tam fenestram, quam foramen demissi luminis putes: rursumque pedetentim acceditur, et ceca nocte circumdatis illud uirgilianum proponitur :

Horror ubique animos, simul ipsa silentia terrent.
Hoc mihi dictum sit, ut prudens lector intelligat, quam habeam sententiam super explanatione templi Dei in Ezechiel, de quo scriptum est: Nubes et caligo sub pedibus eius . Et rursum: Tenebre latibulum eius : Unde et Moyses nubem ingressus est et caliginem, ut posset Domini  mysteria contemplari, que populus longe positus, et deorsum manens, uidere non poterat . Denique post quadraginta dies, uultum Moysi uulgus ignobile, caligantibus oculis, non uidebat, quia glorificata erat, siue ut in Hebraico continetur, cornuta facies Moysi. Ita et mihi legenti descriptionem templi mystici  accidit, ubicumque oculus cordis aperitur, et me aliquid uidere estimauero et tenere sponsum, et gaudens dixere: Inueni quem quesiuit anima mea, tenebo eum, et non dimittam eum ; rursum me deserit  sermo diuinus, fugitque sponsus e manibus, et 469 clauduntur oculi cecitate, ita ut cogar dicere: O profundum diuitiarum sapientie et scientie Dei! quam inscrustabilia sunt iudicia eius, et inuestigabiles uie illius ! Et quod alibi scriptum est: Iudicia Domini abyssus multa . Et: De profundis clamaui ad te, Domine, Domine, exaudi uocem meam : et illud Elisei, qui raptum a se magistrum cordis oculis sequebatur, dicens: Pater, pater: currus Isrel et auriga eius . Simpliciter igitur est fatendum  me templum beati Ezechielis, quod secula cuncta tacuerunt, non temeritate uelle disserere, sed fide et timore Dei, coniecturam animi mei cupere legentibus demonstrare; ut si ego in tabernaculum Dei pelles caprarum pilosque obtulero, unde peccatorum spine et aculei protegantur, et arceantur pluuie et tempestates: alius qui diues est, pro qualitate meritorum, uel ferrum, uel es, uel argentum, aurumque et pretiosissimos lapides offerat, et non nostra, quia sunt minora, contemnat; sed propriis gaudeat opibus. Nisi enim ima fuerint, summa esse non poterunt: et ut maiora laudentur, minorum comparatione succrescunt. uideamus igitur, quid ingressus Ezechiel edificium ciuitatis uergentis ad Austrum primum uiderit, deinde audierit: Et ecce,  inquit, murus forinsecus in circuitu domus undique. Pro muro, quem Aquila et Theodotio interpretati sunt, Symmachus et Septuaginta posuere . Murus ergo, siue , ex omni parte domum, hoc est, templum Domini circumdabat, habebatque uir, cuius erat species quasi species eris, non solum funiculum geometricum et cementariorum, sed et calamum tenebat in manu, cuius supra mensura tacita est, et nunc ponitur cubitorum sex et palmo, qui rectius Grece dicitur , et est sexta pars cubiti. Alioquin palmus [a 54Kb] sonat, quam nonnulli pro distinctione palmam: porro , palmum appellare consueuerunt. Hoc igitur calamo mensus est latitudinem et altitudinem muri, et utrumque, hoc est, latitudo et altitudo uno fuere calamo,  hoc est, senis cubitis et palmo uno. Cumque essent porte plurime, noluit per alias intrare portas, sed per eam, 470 que respiciebat ad Orientalem plagam. Et quia non erat equalis locus, et murus enim per circuitum, et ipsa edes Dei in excelsioribus locis edificata erat, propterea per gradus ingreditur, immo conscendit: quos soli LXX septem nominant, cum et in Hebreo, et in ceteris translatoribus gradus tantum absque numero legerimus. Ingressusque portam, statim mensus est limen porte, quod LXX nominant: pro quo in Hebreo scriptum est SEPH. Et diligentem et studiosum lectorem admonendum puto: si tamen scientia Scripturarum, et non uanis oratorum declamationibus ducitur, ut sciat omnia prope uerba Hebraica, et nomina,  que in Greca et Latina translatione sunt posita, nimia uetustate corrupta, scriptorumque uitio deprauata, et dum de inemendatis scribuntur inemendatiora, de uerbis Hebraicis facta esse Sarmatica, immo nullius gentis, dum et Hebrea esse desierint, et aliena esse non ceperint. Limen igitur porte, siue , immo seph, quod Symmachus : Aquila et Theodotio interpretati sunt, habebat calamum unum, hoc est, sex cubitos et palmum in latitudine: pro quo nescio quid uolentes LXX addidere de suo, sex hinc et sex inde. Post limen autem  porte, iuxta Hebraicum, mensus est thalamum siue cubiculum, ut Symmachus transtulit, , id est, postes ex utraque parte calamo uno, tam in longum, quam in latum. Quod et ipsum LXX elam () transtulerunt, quod in consequentibus Symmachus anteliminare interpretatus est. Inter thalamos autem duos, siue cubicula, et erant quinque cubiti, et aliud prolimen porte iuxta uestibulum intrinsecus calamo uno. Tertium quoque uestibulum porte octo habebat cubitos, et in fronte eiusdem, siue in marginibus duos cubitos. Quod uestibulum ne quis putet idem esse quod supra, addidit: uestibulum autem erat porte interioris: pro quibus LXX primum, et secundum, et tertium uestibulum transtulerunt. Thalami autem, id est, cubicula,  que post portam Orientalem erant edificata in uestibulis, respiciebant ad uiam Orientalem. Et ut sciamus quot fuerint 471 thalami, iungitur, tres hinc, et tres inde: ad Septentrionem uidelicet et ad Meridiem respicientes, et ad Orientalem uiam: unaque mensura frontium erat ex utraque parte. Mensus est quoque mensuram in latum liminis porte, et reperit decem cubita, et in longum tredecim cubita, et in unum cubitum arctabantur extrema thalamorum, uel ut Symmachus transtulit, , et utraque frons singulos habebat cubitos. Thalami autem, siue , et ut LXX de suo posuere , ex utraque parte sena habebant cubita. Mensusque est portam a tecto thalami, siue , usque ad tectum siue ad parietem eius, et inuenit inter tectum et tectum,  latitudinis uiginti et quinque cubita. Tantum enim erat spatii inter ostium et ostium, siue inter portam et portam. Hec breuiter diuinantis magis, quam explanantis animo dixerimus, uolentes iuxta litteram obscuram, et pene non apparentem adumbrare picturam. Ceterum pauca, que possumus suspicari, strictim, dubitantesque [uulg. dubitanterque] ponemus. Apostolus Paulus uolens Ephesios  sacratiora cognoscere, imprecatur eis, ut repleantur sapientia et caritate Domini, ut radicati atque fundati, scire ualeant, et comprehendere que sit latitudo, et longitudo, et altitudo, et profundum diuitiarum eius, et ad eosdem loquitur: Ergo nequaquam estis peregrini, sed ciues sanctorum, et domestici Dei, edificati supra fundamentum  apostolorum, et prophetarum, ipso angulari lapide Iesu Christo, in quo omnis edificatio compacta crescit in templum sanctum in Domino: in quo et uos superedificati estis [Al. cedificamini] in habitaculum Dei et in Spiritu sancto . Petrus quoque apostolus eisdem pene uerbis, quia eodem spiritu, in Epistola loquitur: Si quidem credidistis quoniam bonus Dominus, ad quem accedentes lapidem uiuentem, ab hominibus quidem reprobatum, a Deo autem electum, et honoratum, et ipsi ut lapides uiuentes edificamini domus spiritualis in sacerdotium sanctum, offerentes spirituales  uictimas acceptabiles Deo per Iesum Christum . Ex quo perspicuum est, Dominum Saluatorem, qui uerus architectus est, probare lapides qui possint poni in templi fundamentis, qui in medio, qui in superioribus locis, et inferioris 472 mensure, uel non tam solide firmitatis in muro, et extra templum in circuitu collocari. Non est enim parui roboris nec minime firmitatis, impositos desuper lapides sustinere. Unde scribit Apostolus ad credentes: Inuicem onera uestra portantes . Et in alio loco scriptum est: non debere nos pondus assumere, quod ferre non possumus. Calamus autem mensure, qui habebat sex cubita, et palmum unum, illud significat, notam esse Deo conuersationem nostram, que  in sex diebus in quibus mundus factus est continetur, et notam esse rationem operum singulorum, ut aliud ad opera pertineat, aliud ad mentem. Unde et latitudo equa est altitudini: quorum latitudo ad opera, ut diximus; altitudo refertur ad animum, qui ad alta festinat. Illud autem semel monuisse sufficiat: nosse me cubitum, et cubita neutrali appellari genere, sed pro simplicitate, et facilitate intelligentie, uulgique consuetudine, ponere et genere masculino. Non enim cure nobis est uitare sermonum uitia, sed Scripture sancte obscuritatem quibuscumque uerbis disserere. Ingreditur igitur uir, cui Oriens nomen est, per portam Orientalem, ut illuminet eos, quos in prima uestibuli fronte repererit, siue in ipso introitu porte: non per unum, sed per plures gradus,  quorum siletur numerus, ut ascensionis appareat difficultas, et quotcumque gradus tibi proposueris, scias minus esse ab eo, quod dubium derelinquitur. Istam arbitror portam, de qua et in Psalmis canitur: Hec porta Domini, iusti intrabunt per eam . Mensusque est limen porte, ut scire ualeamus omnia patere notitie Dei. Quod limen in latitudine unius dicitur calami, et de altitudine siletur ac longitudine. uia enim est et introitus, et per eam ad interiora pergendum est ; cubicula autem [a 1Kb] , id est, thalami et tam in longum, quam in latum singulos habeant calamos, sed inter thalamum et thalamum, quinque tantum  sunt cubita, ut interiora cubiculorum plenam habeant mensuram calami, id est, sex cubitorum, et palmi unius, dum opera 473 pariter ratioque consentiunt. Ea uero que extrinsecus sunt, hoc est, inter thalamum et thalamum, quinque cubita; necdum enim Christi secreta penetrarunt, nec possunt dicere: Introduxit me rex in cubiculum suum . Et alibi: Omnis gloria filie regis intrinsecus . Sed discipulis cum Christo domi commorantibus, mysteria eius audire non possunt, et foras ad se cupiunt Dei exire sermonem, et propterea quinque cubitorum mensura in eis ponitur, ut ad sensus  quinque omnia referre doceantur. Limen quoque alterius porte, siue ut in Septuaginta continetur, secundi uestibuli et tertii, eiusdem calami unius mensure est. Post quod uestibulum eius, hoc est, limen porte, in introitu octo ponuntur cubita, ut interiora uestibuli nequaquam septenarium numerum, et sex cubita, et palmum unum, sed octonarium teneant, qui ad resurrectionis et diei Dominice pertinent sacramentum. Et in fronte, inquit, eiusdem uestibuli duo erant cubita, que uel ad utrumque pertinent Instrumentum, uel ad litteram, et spiritum, uel ad mysterium forcipis, qua in Isaia de altari carbo comprehenditur, et defertur ad prophete labia purganda. Et ut sciamus, quod sit hoc uestibulum, quod octo et duobus cubitis terminatur,  ponit manifestius: uestibulum autem porte erat intrinsecus, per quod peruenimus ad templum Dei. Thalami quoque, et cubicula que erant ad uiam porte Orientalis, pro quibus Septuaginta Elau [a 17Kb] scribunt, tres erant hinc, et tres inde, mensure unius, id est, calamo uno, qui sex cubita, et unum palmum habebat, de quibus supra dictum est: Et uno calamo in longum, et uno calamo in latum, et inter thalamos quinque cubitos. Ne igitur putaremus duos tantum esse thalamos, ternos ex utraque parte posuit: ut senarium numerum demonstraret, qui et in hydriis Euangelii indicatur , in quibus aque in uina mutate sunt, et quotidie Iudaici latices uertuntur in uinum, quod letificat cor hominis: et Christi cruore fit dulcius.  Mensus est quoque latitudinem liminis [Al. limitis] porte decem cubitorum, qui perfectus est 474 numerus, et uel Decalogo continetur, uel Euangeliorum quatuor sacramento. Qui ab uno incipiens, ita ad quatuor peruenit, ut denarium [b 1Kb] impleat numerum. Cuius longitudo habebat tredecim cubitos: pro qua in Septuaginta rursum ponitur latitudo, quod mihi uidetur scriptorum negligentia deprauatum. Neque enim in uno loco latitudinem, et rursum latitudinem decem, uel tredecim cubitorum Scriptura dixisset. Potest autem porta liminis, in quo sacratus est numerus ueteris et noui Testamenti, uel ipse Dominus intelligi, qui dicit: Ego sum ostium ; uel certe omnes sancti, per quos ingredimur ad notitiam Dei, quorum apostolus Paulus loquebatur:  Os meum patet ad uos, o Corinthii; et: Dilatamini et uos . Tredecim autem cubiti post octonarium numerum, librorum Moysi continent sacramentum, qui et in quinque monstrantur panibus , et in Samaritana Euangelii , que arguitur quod quinque habuerit uiros, et sextum quem se putabat habere, non habebat: et tamen octonarius, et quinarius numerus, uno cubito, id est, quarto [Al. tertio] decimo consummatur:  quia in Christo recapitulantur omnia. Unde dicitur: Et cubitus unus finis utrinque: dum et uetus et nouum Testamentum una Christi mensura complectitur, et altitudinem triginta cubitorum arce Ne unus cubitus includit. Thalami autem, inquit, siue ut Septuaginta posuere thau, uel thee, uertentes atque mutantes per singula loca, ut uoluerunt Hebraica nomina, sex cubitorum erant ex utraque parte, quod dicitur, hinc et inde, et nequaquam habebant palmum nec rationem desuper additam, que presentem conuersationem ad futuram beatitudinem prouocaret, sed tantum sex cubita. Unde sequitur: Et mensus est portam a tecto thalami usque ad tectum, siue parietem eius: et inuenit latitudinis uiginti et quinque cubita; qui et ipse numerus, licet quadrus  sit, tamen refertur ad sensus. Si enim quinos cubitos contra se quinquies ordinaueris, uicesimum et quintum numerum efficies: qui est inter tectum thalamorum et tectum; et tamen utrumque e regione sui positum, 475 a summis partibus habet ostium contra ostium. Hec non friuola uideantur esse lectori, licet et mihi ipsi qui dico displiceant, sentiens me clausam pulsare ianuam; sed legenda cum uenia sunt: alioquin potui simpliciter ignorantiam confiteri, et omne studiosorum amputare desiderium. Sicut enim a perfecta scientia procul sumus, leuioris culpe arbitramur saltem parum, quam omnino nichil dicere.

 »Et fecit frontes per sexaginta cubitos, et ad frontem atrium porte undique per  circuitum. Et ante faciem porte, que pertingebat usque ad faciem uestibuli porte interioris, quinquaginta cubitos, et fenestras obliquas in thalamis, et in frontibus eorum que erant intra portam undique per circuitum. Similiter autem erant et in uestibulis fenestre per gyrum intrinsecus: et ante frontes pictura palmarum. LXX: Et sub diuo elam porte sexaginta cubitis, et theim atrii porte per circuitum. Et sub diuo atrii extrinsecus elam porte interioris quinquaginta cubitis: et fenestre abscondite super theim, et super elam intra portam atrii per circuitum. Et similiter elamoth, et fenestre in circuitu intrinsecus, et super elam palme hinc et inde.« Symmachus hunc locum ita interpretatus est: Et fecit ,  quas nos circumstantias possumus dicere: pro quibus in Hebraico habet ELIM , que Aquila interpretatus est, , et nos in frontes uertimus. Rursum ubi Septuaginta posuere theim atrii, in Hebraico habet EL  numero singulari, quod Symmachus prope atrium, Aquila , id est frontem atrii, transtulerunt. Sub diuo quoque elam porte, Aquila, ante faciem postium porte: Symmachus, contra faciem uestibuli porte, interpretati sunt. Fenestras  absconditus que Hebraice appellantur ATEMOTH [Figure: [Hebrew Text] 1Kb] , Symmachus, transtulit. Et ubi dixere Septuaginta, super theim, et super elam, idem Symmachus postes posuit, et circumstantias; Aquila, thalamos, et frontes eorum: pro quibus in Hebraico scriptum est THEIM [Figure: [Hebrew Text] 1Kb] et ELE [Figure: [Hebrew Text] 1Kb] . Porro ELAMOTH, quod Septuaginta et Theodotio similiter transtulerunt; Symmachus circumstantias, Aquila frontes, interpretati sunt. Aelam autem, pro quo in Hebreo scriptum est EL [Mss. UL], ostium uel porticus appellatur. Pro palmis quoque in Hebraico scriptum est THAMARIM [Figure: [Hebrew Text] 2Kb] , numero plurali: quia singularis numerus, palmam, THAMAR [Figure: [Hebrew Text] 2Kb] uocat. 476 Hec fastidioso lectori scio molesta fore: sed uolui breuiter ostendere, quantum temporis longitudine,  immo scriptorum uitio, et ut apertius loquar, imperitia ab Hebraica ueritate discrepet antiqua translatio: precipueque in Hebraicis nominibus, que nos de aliorum editionibus in Latinum sermonem expressimus, non tam explanationem dictionum, quam suspicionem nostram simpliciter indicantes. Puto autem inter murum templi extrinsecus per circuitum, et ipsam edem in atrio, hoc est, in medio, quedam fuisse propter ornatum posita, que Symmachus interpretatur circumstantias, id est, stantia quedam, et de terre solo erecta in sublime, et hec sexaginta cubitorum obtinere spatium. Rursumque egredientibus de porta interiori ad faciem uestibuli, quod respiciebat portam exteriorem, quinquaginta cubitos obtinuisse locum, in quibus fenestre erant oblique,  quas Septuaginta absconditas, Symmachus uocat. Et hac fenestre erant in thalamis, hoc est, in cubiculis singulis, et porticibus que ante cubicula tendebantur, obtinentes cubitos quinquaginta. Que fenestre oblique siue , idcirco a sagittis uocabulum perceperunt, quod instar sagittarum angustum in edes lumen immittant, et intrinsecus dilatentur: omniaque per circuitum plena erant huiuscemodi fenestris. Et ante frontes, inquit, porticuum, pictura siue celatura palmarum: per que ostenditur in introitu porte, statimque ingredientibus murum, sexaginta occurrere cubita cum uariis ornamentis, que referuntur ad conditionem mundi, ut ex creaturis Creator intelligatur: et omnia ordine, et ratione currentia, ostendant mundi uarietatem, qui  apud Grecos , ab ornatu nomen accepit: et in sex diebus factus est, ut per singulos dies, decades singule supputentur, quem perfectum numerum supra diximus. Post hec ingredientibus nobis atrium interius, occurrunt ante ipsum uestibulum porte interioris thalami cum obliquis fenestris, quinquaginta cubitorum tenentes spatium, qui et ipse sacratus est numerus. Et post septem hebdomadas plenas festiuitatis et gaudii, Ogdoadis prima incipit dies, que est resurrectionis, et introducit nos ad uiciniam templi. Cum enim omnia fecerimus, 477 agentes prioris erroris penitentiam: tunc uicini et proximi efficimur Deo, ut in exteriori atrio, notitiam Creatoris creaturarum ordo nos doceat atque constantia,  et in interiori uerus iubileus, in quo omnia nobis debita dimittuntur, instruat , et introducat ad Sancta sanctorum. Notandum quoque quod interius atrium plures fenestras habeat, non directas et equales, sed obliquas, et angustas exterius, et se intrinsecus dilatantes, ut per parua quedam foramina possimus ad interiora penetrare, et ad clarissimi luminis, quod uersatur in templo, plenitudinem peruenire. Denique post sexaginta et quinquaginta cubitos, et thalamos, et porticus, et frontes porticuum, et fenestras plurimas per circuitum, palmarum nobis celatura uel pictura monstratur, ut de mundo uictoriam possidentes, digni efficiamur palmas uidere uirtutum.

 »Et eduxit me ad atrium exterius,  et ecce gazophylacia, et pauimentum stratum lapide in atrio per circuitum: triginta gazophylacia in circuitu pauimenti. Et pauimentum in fronte portarum secundum longitudinem portarum erat inferius. Et mensus est latitudinem a facie porte inferioris usque ad frontem atrii interioris extrinsecus, centum cubitos ad Orientem, et ad Aquilonem. LXX: Et introduxit me in atrium interius, et ecce thalami, et intercolumnia atrii per circuitum, triginta thalami per columnas, et porticus post ianuas in longitudinem ianuarum ante columnas inferius. Et mensus est latitudinem atrii ab eo loco qui erat sub diuo porte exterioris usque ad interius: sub diuo porte interioris que respiciebat exteriora, cubitos centum, et uergebat ad  Orientem.« Pro thalamis triginta, quos uertere Septuaginta, siue gazophylaciis atque cellariis, ut interpretatus est Aquila, Symmachus posuit . Et pro centum cubitis exterioris spatii, qui tendebant usque ad portam Orientalem, in Hebraico idem cubitorum numerus, et ad Aquilonem tendere dicitur: in Septuaginta uero nomen Aquilonis ablatum est. uir ergo ille qui habebat funiculum cementariorum in manu, et calamum mensure, et stabat in porta, inter cetera que prophete monstrabat aspectui, post atrium sexaginta cubitorum, et aliud uestibulum porte interioris quod tenebat quinquaginta cubitos, eduxit 478 prophetam ad atrium exterius, siue ut in Septuaginta continetur, introduxit ad atrium interius. Satisque miror iuxta litteram et Septuaginta,  quomodo post exteriora atrii, sexaginta et quinquaginta cubitos tenentia, interius sit atrium, quod in latitudine centum cubitorum tendatur spatiis: nisi forte iuxta mysticos intellectus, et profectus ingredientium, que interiora in doctrinis fuerint, latiora sint. Introductus autem in atrium interius, siue ductus ad exterius atrium, ut in Hebraico continetur, statim intuitus est triginta thalamos uel gazophylacia, siue ut Symmachus interpretatus est, exedras, que habitationi Leuitarum atque sacerdotum fuerant preparate, et pauimentum uiuis stratum lapidibus siue intercolumnia [Al. intercolumnas], ut ostendatur interius atrium uel exterius habere ante fores ordinem columnarum, et pauimentum  in fronte portarum, siue porticus post tergum portarum. In quibus porticibus puto columnas ordine fuisse dispositas, ut ante gazophylacia essent porticus, et in frontibus porticuum columne porticus sustinentes. Pauimentum autem quod stratum erat lapidibus, et ante porticus atrii tendebatur, inferius erat in ascensione porticuum, et eamdem habebat longitudinem quam thalamorum edificatio possidebat. Mensusque est idem uir, in cuius manu erat funiculus et calamus, a facie porte inferioris, siue ut Septuaginta uolunt, exterioris, usque ad frontem atrii uel porte interioris, centum cubitos ad Orientem, et ut in Hebraico dicitur, et ad Aquilonem. Ex quibus intelligimus illud Euangelicum quod a Saluatore narratur , misse in agrum  sementis in terram bonam, que multiplicet fruges pro uarietate uirtutum in tricenarium, et in sexagenarium, et centenarium numerum, huius loci uaticinio conuenire. Et hic enim tricesimus, et sexagesimus, et centesimus numerus ponitur, ut his quasi gradibus ad perfectam scientiam peruenire ualeamus; ita dumtaxat ut ad interiora Ecclesie quinquagenarius nos perducat numerus, qui finito septem hebdomadarum sabbato, in diem resurrectionis erupit. Gazophylacia autem appellantur que plena sunt spiritualibus diuitiis, de quibus scriptum est: Redemptio anime uiri, proprie diuitie . Super quibus et Paulus apostolus gratulatur 479 discipulis suis, quod pleni sint omni uerbo et omni scientia . [a 74Kb] Gaza autem lingua Persarum diuitie  nuncupantur. uel certe thalami, qui Grece dicuntur , ostendunt sponsi aduentui cubicula preparata, que fuere triginta numero, ut perfectam etatem habitantium demonstrarent. Et pauimentum stratum erat lapide: ne luto, et terra, et puluere peccatorum habitantium polluerentur uestigia; sed ut super uiuos incederent lapides, quibus edificatur templum Dei: Siue intercolumnia erant ante thalamorum fores, que impositum desuper edificium sustentarent. Iste sunt columne, de quibus et Paulus apostolus scribit: Dexteras dederunt mihi et Barnabe, Petrus et Ioannes qui uidebantur columne esse . Et in alio loco: Columna et firmamentum ueritatis . Et in Ioannis Apocalypsi legimus: Qui uicerit, faciam eum columnam  in templo Dei mei, et foras non egredietur amplius . Pauimentum ergo quod erat in fronte portarum, de quo iam diximus, siue porticus post tergum portarum, que habitatores thalamorum ab imbribus defendebant, erat inferius. Semper enim que inferiora sunt in altioribus collocantur, ut ad mystica atque secreta, et plena diuitiis spiritualibus, ascensu et gradibus peruenire possimus. Plenusque numerus atque perfectus in decem decadarum numero est, qui et sementem Isaac centena fruge multiplicat . Sed quia in terra erat, et adhuc dicere poterat: Aduena ego  sum, et peregrinus sicut omnes patres mei , hordeum seuisse, et centesimam frugem messuisse narratur. Necdum enim granum tritici mortuum fuerat in terra, quod multas fruges faceret , et famem Iudaici populi audiendi sermonis Dei, saturaret eo pane qui de celo descendit . Quomodo autem centum cubiti non solum ad portam Orientalem fuerint, sed et ad portam Aquilonis, sequens testimonium demonstrabit.

 »Portam quoque, que respiciebat uiam Aquilonis atrii exterioris mensus est, tam in longitudine quam in latitudine, et thalamos eius tres hinc, et tres inde, et frontem eius, et uestibulum eius, secundum mensuram porte  prioris, quinquaginta cubitorum 480 longitudinem eius, et latitudinem uiginti quinque cubitorum. Fenestre autem eius, et uestibulum, et sculpture, secundum mensuram porte que respiciebat ad Orientem. Septem graduum erat ascensus eius, et uestibulum ante eam. Et porta atrii interioris contra portam Aquilonis, et Orientalem. Et mensus est a porta usque ad portam centum cubitos. LXX: Et introduxit me ad Aquilonem, et ecce porta respiciens atrium exterius. Et mensus est eam in longitudine, et in latitudine, et thee eius tres hinc, et tres inde, et elau, et elamoth : et factum est secundum mensuram porte, que respicit Orientem: quinquaginta cubitorum longitudo eius,  et latitudo eius uiginti quinque cubitorum. Et fenestre eius, et elamoth et palme eius sicut in porta que respiciebat Orientem; et in gradibus septem ascendebatur ad eam, et elamoth intrinsecus, et porta atrii interioris respiciens ad portam Aquilonis . Et mensus est atrium a porta usque ad portam centum cubitorum:« Quid significent uerba Hebraica thee [Figure: [Hebrew Text] 1Kb] , et elau [Figure: [Hebrew Text] 1Kb] et elamoth [Figure: [Hebrew Text] 1Kb] , supra plenius diximus: sed et in presentiarum collatione sui docebit nostra translatio. Mensus est autem uir cuius funiculus in manu erat, portam quoque Aquilonis atrii exterioris, siue introduxit prophetam per portam Aquilonis ad atrium exterius. In  quo considerandum, quod primum introducatur per portam Aquilonis; secundo, per portam Austri; tertio, per portam Orientalem. Ab Aquilone enim exardescunt mala super habitatores terre . Pulchreque qui habitator terre est, et non aduena atque peregrinus, patet iaculis eius qui uenit ab Aquilone, cuius ignita sunt iacula, que iuxta Apostolum scuto fidei restinguuntur . Et ad Aquilonem exterius atrium nominatur: ad meridiem uero, hoc est, ad Austrum, non exterius, sed interius. Dicit enim Scriptura: Et introduxit me ad atrium interius ad portam Australem, quod et in Orientali atrio  scriptum similiter inuenitur. Primus enim ad uirtutem ingressus est, Aquilonem calcare pedibus, et per quinquagenarium, 481 et uicesimum et quintum numerum, ad summitatem centenarii peruenire: deinde introduci ad Australem plagam, et Aquilonis frigus expellere: et tunc ad perfectam uenire uirtutem, id est, ad portam Orientalem, in qua oritur sol iustitie, et per quam solus ingreditur pontifex. Et hoc obseruandum, quod cum quatuor plage sint, de Occidentali porta taceatur de qua in principio sexagesimi septimi psalmi scriptum est: Iter facite ei qui ascendit super Occidentem, Dominus nomen eius ; ut postquam nobis preparantibus iter Domino, et illud implentibus quod Ioannes Baptista clamat in eremo: Parate uiam Domino, rectas  facite semitas eius , possimus audire quod in extrema parte eiusdem psalmi dicitur: Cantate Deo, psallite Domino, qui ascendit super celum celi ad Orientem . Quod autem dicuntur thalami tres hinc, et tres inde, hoc docet, quod tam littera quam spiritus, et utraque intelligentia, et historie et tropologie, ad Trinitatis sacramenta pertineant. Illudque quod dicitur: Et frontem eius, et uestibulum secundum mensuram porte prioris, Orientalem portam significat, que prior non ordine, sed merito nuncupatur. Et habebat, inquit, quinquaginta cubitos in longitudine, et uiginti quinque in latitudine; ut [a 1Kb] in quinquaginta post septem hebdomadas eterna requies demonstretur: tendens per diem resurrectionis ad regna celorum,  in quibus uera requies est. In uiginti quinque autem, de quo numero ante iam diximus, quinque sensuum per quinque ordines quadranguli mensura seruetur, quorum alterum longitudini, alterum latitudini coaptatur; ut in longitudine requies, et delectatio sacratioris scientie: in latitudine presentium que ad sensus pertinet, ratio demonstretur. Quodque infertur: Et fenestre eius, et uestibula, et sculpture, siue ut Septuaginta addidere, palme erant iuxta mensuram porte que respiciebat ad Orientem, hoc subtiliter indicatur, quod quicumque in introitu uirtutum positus, tres et tres thalamos fuerit ingressus, frontemque et uestibulum mensure porte prioris agnouerit, ad ea parueniat, illaque 482 conspiciat, que et in porta Orientali plenissime suscepturus  est. Porro quod sequitur: Et septem graduum erat ascensus eius, et uestibulum ante eam, siue interius, hunc habet sensum, quod per septem gradus hebdomadis, et olle que a facie Aquilonis accenditur, et ceremonias Iudeorum quibus dedit Deus precepta non bona, et iustificationes in quibus non uiuant in eis, scandamus ad altiora et ad uestibulum eius, id est, porte, pro quo Septuaginta elamoth transtulerunt. Quod uestibulum ante portam  est, siue interius. Nec solum una porta est Aquilonis, que supra porta appellatur exterior: sed et altera interior, que habet similitudinem porte Orientalis, ut manifestius dixere Septuaginta. Et porta atrii interior respiciens portam Aquilonis, sicut erat porta que respiciebat ad Orientem. Mensusque est a porta exteriori Aquilonis usque ad portam eiusdem Aquilonis interiorem centum cubitos: ut his quasi gradibus atque mensuris, recedentes a porta exteriori, ad interiorem peruenire ualeamus, de cuius numeri sacramento supra dictum est.

 »Et eduxit me ad uiam Australem, et ecce porta que respiciebat ad Austrum. Et mensus est frontem eius et uestibulum eius, iuxta mensuras superiores, et fenestras eius, et  uestibula in circuitu, sicut fenestras ceteras: [b 1Kb] in qua erat quinquaginta cubitorum longitudo, et latitudo uiginti quinque, et in gradibus septem ascendebatur ad eam, et uestibulum ante fores eius, et celate palme erant, una hinc, et altera inde in fronte eius. Et porta atrii interioris in uia Australi, et mensus est a porta usque ad portam in uia Australi, centum cubitos. Et introduxit me in atrium interius ad portam Australem, et mensus est portam iuxta mensuras superiores, thalamum eius, et frontem eius, et uestibulum eius, eisdem mensuris, et fenestras [c 1Kb] uestibulorum in circuitu, quinquaginta cubitos longitudinis, et latitudinis uiginti quinque cubitos. Et uestibulum per gyrum longitudine uiginti quinque cubitorum, et latitudine  quinque cubitorum. Et uestibulum eius ad atrium exterius, et palmas eius in fronte, et octo gradus eius erant, quibus ascendebatur ad eam.« 483 Septuaginta in eadem uerba consentiunt, preter thee [Figure: [Hebrew Text] 2Kb] , et [d 9Kb] elau [Figure: [Hebrew Text] 2Kb] , et elamoth [Figure: [Hebrew Text] 2Kb] , et elam [Figure: [Hebrew Text] 2Kb] , pro quo in Hebreo positum est ulam. Thee autem interpretatur limen, siue frons; elau, circa eum, siue sustentacula; elamoth, propyla, siue uestibula; ulam , id est, ante fores. Illud autem quod iuxta Hebraicum posuimus: Et uestibulum, siue, , in circuitu per gyrum longitudinis uiginti quinque cubitorum, et latitudinis per quinque cubitos, in Septuaginta non habetur. Sed et hoc notandum, quod in Australi porta iuxta Septuaginta non dicatur uia, sed simpliciter: et eduxit me ad Austrum,  et ecce porta que respiciebat ad Austrum. Per singulos igitur introitus Ezechiel, quem confortauit Deus, hoc enim nomen eius sonat, ducitur, et de porta Aquilonis transit ad portam Australem, cuius frontes, et limina , siue uestibula fenestreque per circuitum similes habebant mensuras, quinquaginta cubitorum longitudinem, et uiginti quinque cubitorum latitudinem, et per gradus septem ascendebatur ad eam, id est, ad portam Australem, et uestibulum  eius, hoc est, elamoth, ante fores eius: due quoque palme celate, de quibus in Septentrionalis plage porta diximus. Et hoc tantum admonuisse sufficiat, quod quecumque ibi ponuntur, iuxta intelligentiam uiliorem, hoc est, iuxta litteram, in meridiana porta intelligimus iuxta spiritualem sensum. Eisdem enim lineis, et historia currit et tropologia: sed illa humilior est, ista sublimior: illa heret terre, ista ad celestia subuolat. Et in circuitu per fenestras cuncta plena erant luminis. Singula enim habent terminos suos, et proprium per illa ad animam credentis lumen ingreditur: presertim si longitudo uite eius quinquagenarii anni, hoc est, iubilei mysterio fuerit protelata, et ad diuinioris sensus latitudinem potuerit peruenire. In  qua latitudine et plateis agit sapientia confidenter, et cum sublimi uoce clamitat: septemque gradibus ingreditur, ut perueniat ad uestibulum, et per palmas propositi sui atque conatus, uictoriam teneat sempiternam. Et ne putaremus unum esse ad Australem partem atrium, de secundo dicitur atrio: Et porta atrii interioris in uia 484 Australi: et mensus est a porta usque ad portam in uia Australi centum cubitos; ut post hebdomadis et Instrumenti ueteris sacramenta, ad terram bonam et Euangelii gratiam perueniret. Nec solum in porta Australi secundum atrium est; sed tertium, de quo nunc dicitur: Et introduxit me in atrium interius ad portam Australem, et mensus est portam iuxta mensuras superiores, etc. Singula enim atria habent mensuras, et ordines  suos, et in eisdem mensuris diuersa gratia est, dum easdem res aliter in principio, aliter in profectu, aliter in fine cognoscimus. Hoc uero quod in Septuaginta non habetur, et uestibulum, siue , per gyrum longitudine uiginti quinque cubitorum, et latitudine quinque cubitorum, uidetur facere questionem, propter quod in ueteri interpretatione non positum est, quomodo post profectum tertii gradus uiginti quinque cubiti, et quinque ponantur. Sed tollit ambiguitatem illud quod sequitur: Et uestibulum eius ad atrium exterius: et palmas eius in fronte; ut scilicet hoc atrium quod habebat in longitudine uiginti quinque cubitos, et in latitudine quinque, non interioris, sed exterioris atrii sit, ut prioris atrii latitudinem, hoc est, uiginti quinque cubitos, exterioris  atrii possideat longitudo, et in latitudine quinque cubitos teneat. Quas mensuras, id est, uiginti quinque et quinque, ad eosdem sensus referimus, uisum uidelicet, et auditum, gustum, et odoratum, et tactum, quas si ad altiora conscendimus, quinquies duplicamus, et de carnalibus sensibus facimus spirituales, ut est illud: Leuate oculus uestros, et uidete, quoniam iam messes albe sunt ad metendum , Et: Qui habet aures audiendi, audiat . Et: Gustate et uidete, quoniam suauis est Dominus . Et: Christi bonus odor sumus Deo in his qui credunt . Et in Ioannis Epistola dicitur: Quod audiuimus et uidimus, et manus nostre palpauerunt de uerbo uite . Et ad extremum nequaquam ut in septentrionali plaga septem tantum gradus sufficiunt: sed post septem octonarius ponitur numerus, ut de Synagoga ad Ecclesiam, de ueteri instrumento ad nouum, de terrenis ad celestia transeamus.

 Et introduxit me in atrium interius per uiam Orientalem: et mensus est portam secundum mensuras superiores; thalamum »eius, 485 et frontem eius, et uestibulum eius [a 1Kb] sicut supra, et fenestras eius et uestibula eius in circuitu, longitudine quinquaginta cubitorum, et latitudine uiginti quinque cubitorum. Et  uestibulum eius, id est, atrii exterioris« ; »et palme celate in frontem illius hinc et inde, et in octo gradibus ascensus eius.« De Septentrionali plaga, in cuius atrium septem tantum ascendebatur gradibus, transit ad Australem portam et atrium eiusdem plage, ad quod non solum septem, ut supra, sed octo gradibus ascenditur: uidelicet ut per uetera transeamus ad noua; et ut loquar manifestius, per patriarchas et prophetas, ueniamus ad apostolos: ut in altero hebdomas, in altero ogdoas sit. Nunc autem uenit ad ultimum, immo ad summum, et introducit prophetam per uiam porte interioris, siue per atrium, ad quod itur per uiam Orientalem. uia iuxta Septuaginta in hoc tantum  habetur loco; in Septentrionali, et Australi plaga omnino tacita est, ut possimus intelligere in Orientali tantum porta illam intelligendam uiam, que dicit: Ego sum uia, ueritas et uita . Per ipsum enim uenimus ad Patrem, et de ipso scriptum est: Beati immaculati in uia , qui nichil de Christo sinistrum sapiunt, sed fides eorum pura est, et nequaquam hereticorum sorde polluta. Idemque numerus thalamorum, frontium et uestibulorum, et fenestrarum, et luminis earum, et eadem mensura longitudinis, et latitudinis: quinquaginta uidelicet, et uiginti quinque cubitorum sacramenta conseruans, et uestibulum eius porte siue atrii interioris, quod iuxta Hebraicum exterius ponitur, ut Orientali lumine omnia teneantur inclusa,  secundum illud quod scriptum est: Nec est qui se abscondat a calore eius . Sin autem et exterius, et interius accipimus atrium: sic intelligendum est, quod Deus et circumfusus sit et infusus, dicens per prophetam: Qui tenet celum palmo, et terram pugillo : ut omnia ab illo uideantur includi. Et rursum: Celum mihi thronus est: terra autem scabellum pedum meorum , ut intra omnia esse credendus sit: iuxta illud uirgilianum :

486 Principio celum ac terras, camposque liquentes,
Lucentemque globum lune, Titaniaque Astra,
 Spiritus intus alit: totamque infusa per artus,
Mens agitat molem, et magno se corpore miscet.

Cumque per arma iustitie a dextris et sinistris, per gloriam et ignominiam, per bonam et malam famam, per laudes et uituperationes, uictoriam de isto seculo ceperimus : tunc palme nobis dantur ex utroque latere, quos nec gaudia mutauere, nec meror, nec prospera, nec aduersa superarunt: et nequaquam per septem [Al. octo] gradus, sicut in Aquilonis plaga, nec per septem et octo, sicut in meridie continetur: sed per octo  tantum gradus ad summa conscendimus: eo quod sufficiat nobis octonarii numeri, id est, Euangelicum sacramentum; ut possimus iuxta Apostolum dicere: Et si noueramus secundum carnem Christum, sed iam nunc non nouimus eum ,  subauditur iuxta carnem.

 »Et introduxit me ad portam que respiciebat ad Aquilonem, et mensus est secundum mensuras superiores, thalamum eius, frontem eius, uestibulum eius, et fenestras eius per circuitum: longitudine quinquaginta cubitorum, et latitudine uiginti quinque cubitorum. uestibulum eius respiciebat in atrium exterius, et celatura palmarum in fronte illius hinc et inde, et in octo gradibus ascensus eius. Et per singula gazophylacia ostium in foribus  portarum: ibi lauabunt holocaustum. Et inuestibulo porte, due mense hinc, et due mense inde, immoletur super eas holocaustum, et pro peccato, et pro delicto. Et ad latus exterius,  quod ascendit ad ostium porte que pergit ad Aquilonem, due mense, et ad latus alterum ante uestibulum porte, due mense. Quatuor mense hinc, et quatuor mense inde: per latera porte, octo mense erant, super quas immolabunt : quatuor autem mense ad holocaustum de lapidibus quadris exstructe, longitudine cubiti unius et dimidii, et latitudine cubiti unius et dimidii, et altitudine cubiti unius, super quas ponent  uasa in quibus immolatur holocaustum et uictime. Et labia eorum palmi unius, reflexa intrinsecus per circuitum:  super mensas 487 autem carnes oblationis.« Multum in hoc testimonio Hebraica ueritas a Septuaginta Interpretum editione discordat. Hoc enim quod diximus: Ibi lauabunt holocaustum, et in uestibulo porte due mense hinc, et rursum: Ut immoletur super eas holocaustum et pro peccato, in Septuaginta non habetur: sed in plerisque codicibus de Theodotione additum est. Rursum ubi nos diximus: Et labia earum palmi unius reflexa intrinsecus per circuitum, Septuaginta transtulerunt, [a 39Kb] et gisum palmi habentes dolatum intrinsecus per circuitum. Quod uerbum, utrum Hebrerum, [b 23Kb] an Grecum sit, scire non possumus, nisi hoc tantum quod pro giso, Symmachus et Theodotio, labia, Aquile prima editio , numero plurali; secunda, labia transtulerunt: pro quo in Hebreo habetur [c 1Kb] ASEPHATHAIM  . Et ubi nos diximus, super mensas autem carnes oblationis, Septuaginta posuere de suo, et in mensis desuper tecta, ut operiantur a pluuia et siccitate. Illud autem quod Hebreis nominibus ediderunt, Thee, et Elau, et Elalamoth, et Aelam, quid significet, et supra admonuimus, et e regione ostendere potest nostra translatio: nec necesse est super hoc sepe admonere lectorem, et prudentie eius studioque diffidere. Introducitur ergo rursum ad portam que respiciebat ad Aquilonem: sed nequaquam ut supra ad atrium exterius, sed interius. In eo enim quod in consequentibus dicitur: uestibulum eius respiciebat in atrium exterius, ostenditur hoc atrium fuisse intrinsecus. Per que profectus ingredientis ostenditur; dum in singulis locis nomina mensureque sunt  proprie, et fenestre per circuitum luminis plena scientie uniuersa monstrantes, et per quinquaginta, et uiginti quinque cubita remissionis diuinorumque sensuum sacramenta sunt posita, ut in uestibulo atrii interioris positi, exteriora 488 uideamus: preteritorum et presentium notitiam contemplantes, per quam ueniamus ad duplices palmas atque uictorias, et octo graduum mysteria cognoscamus, introgessi gazophylacia, in quibus templi diuitie continentur, et lauantur orationes nostre ab omni sorde peccati: menseque ex utraque parte bine sunt posite, ut primum immoletur holocaustum,

Armenti uigilem patrio de more sequuntur,
Gesaque, latratorque Sydon, etc.
 quod totum sacer ignis assumat, deinde pro peccato, et ad extremum pro ignorantia: quod uel scientes commisimus, uel ignorantes. Ad latus quoque exterius iuxta Septuaginta erat riuus fabrefactus, qui holocaustorum cineres, et carnium uirulentias  efferebat exterius: siue erant due mense, et ad latus alterum uestibuli eiusdem porte due mense, id est, ex utraque parte quaterne, quatuor hinc, et quatuor inde, et post tergum, siue ad latus earum alie octo mense: ut simul faciant mensas sedecim: quo numero prophetarum mysteria demonstrantur: ut quidquid per Euangelicam offerimus dignationem, predictum eorum uaticinationibus approbemus. Quodque inferuntur quatuor mense de lapidibus  quadris exstructe, et he ipse ad sacrificium et holocaustum , isti sunt uiui lapides qui uoluuntur super terram, et habent secum angularem lapidem, quo ueteris, et noui Instrumenti parietes continentur. Quatuor autem numerus Euangelica sacramenta demonstrat, longitudine et latitudine habens unum cubitum et dimidium, id est, per quadrum, que simul iuncta tres cubitos faciunt, qui tres cubiti habent in altitudine cubitum unum; ut mysteria Trinitatis unius cubiti, hoc est diuine maiestatis mensura conseruet, dicente Domino ad discipulos: Ite, baptizate omnes gentes in nomine Patris, et Filii et Spiritus sancti . Nomen autem Dei, quasi unius  altitudinis cubitus est, qui 489 tres complectitur proprietates, et holocausta  oblationum nostrarum semper assumit. Super ipsas autem quatuor mensas holocaustorum uiuis lapidibus exstructas, quarum longitudo, et latitudo, et altitudo descripta est, ponuntur uasa in quibus immolatur holocaustum martyrum, de quibus dicitur: Pretiosa in conspectu Domini mors sanctorum eius ; et eorum uictime, qui continentia, et corporis sanctitate, animas suas immolant Domino. Mensarumque istarum nomine, puto in Mattheo, et Luca, Marco et Ioanne apostolis contineri: quarum corona desuper flexa intrinsecus, per circuitum margines ambiebat, ut holocausta contineret intrinsecus, et non passim fluere permitteret, teneretque carnes oblationis, siue ut LXX transtulerunt: Et ipse mense tecte erant desuper, propter imbrium  uiolentiam, et estiui solis nimiam siccitatem: ut carnes desuper posite, possint dicere cum propheta: Per diem sol non uret nos, neque luna per noctem . Quorum alterum, nimiis pluuiis, et tempestatibus tribulationum dissoluit oblationes; alterum uehementi estu persecutionum arefacit quidquid oblatum est. Ignosce, lector, difficultati locorum: aut si melius quid inuenire potes, doce: libenter discimus quod nescimus.

 »Et extra portam anteriorem gazophylacia cantorum in atrio interiori, quod erat in latere porte respicientis Aquilonem, et facies eorum contra uiam Australem: una ex latere porte Orientalis, que respiciebat ad uiam Aquilonis.  Et dixit ad me: Hoc est gazophylacium quod respicit uiam meridianam sacerdotum [uulg. addit erit], qui excubant in custodiis templi. Porro gazophylacium quod respicit ad uiam Aquilonis, sacerdotum erit qui excubant ad ministerium altaris: Isti sunt filii Sadoc qui accedunt de filiis Leui ad Dominum, ut ministrent ei. Et mensus est atrium longitudine centum cubitorum, et latitudine centum cubitorum per quadrum, et altare ante faciem templi. Et introduxit me in uestibulum templi: et mensus est uestibulum quinque cubitis hinc, et quinque cubitis inde, et latitudinem porte trium cubitorum hinc, et trium cubitorum inde. Longitudinem autem uestibuli uiginti cubitorum, et latitudinem undecim  cubitorum, et octo gradibus ascendebatur ad eam, et columne earum [Sic. mss. uulg. erant], in frontibus, una hinc, et altera inde.« 490 Pro gazophylaciis, Septuaginta exedras transtulerunt. Illudque quod nos diximus exedre, siue gazophylacia cantorum, ab eis pretermissum est. Rursumque post mensuram uestibuli quinque cubitorum hinc, et quinque cubitorum inde, addidere de suo, et latitudo porte cubitorum quatuordecim, cum in Hebreo tantum positum sit, et latitudo porte trium cubitorum hinc, et trium cubitorum inde. Hec lectorem admonui, ne translationum diuersitate turbetur, sed ut in presenti loco, et maxime in mensuris templi, Hebraica ueritate contentus sit. Igitur post murum, quem Septuaginta transtulerunt, qui totum  templum per quadrum ambiebat in circuitu, introductum prophetam legimus in atrium interius, et deinde ad Aquilonem, et ad Austrum, et ad portam Orientalem, et rursum ad Aquilonem: de quibus, ut potuimus, diximus, et in quorum diuersitatibus, uel nominum, uel mensurarum, quid nobis uideretur, preteritus sermo monstrauit: quorum sensum testimonium Saluatoris breuiter ostendit dicentis: In domo Patris mei multe sunt mansiones . Quibus expletis, ingreditur templum, hoc est, Sancta sanctorum, de quibus nunc dicitur, et intra portam interiorem, gazophylacia, siue exedre cantorum. Ad quos illud imperium est. Cantate Domino canticum nouum . Qui cum Angelis clamitant: Gloria in excelsis Deo,  et super terram pax in hominibus bone uoluntatis . Quod atrium interius erat situm in latere porte, que respiciebat ad Aquilonem, et ad Austrum, et ad Orientem; ut semper meminerint cantores Domini, et qui angelorum officio detinentur, per quos gradus ad summa peruenerint; et mysteria singulorum locorum diligenter agnoscant. Denique uir ille cuius calamus, et funiculus erat in manu, introducto propheta in atrium interius quod respiciebat uiam meridianam, hec locutus est, Hoc est gazophylacium siue exedra; et ut Theodotio posuit, thalamus, qui habitationi sacerdotum separatus est, obseruantium in excubiis templi. Porro gazophylacium quod respicit ad uiam Aquilonis,  sacerdotum erit, qui excubant ad ministerium altaris. In quo notandum, quod sacerdotes quibus custodie templi delegate sunt, habitant 491 in gazophylacio, quod respicit ad uiam meridianam, in qua lux plenissima est. Hi autem qui excubant ad ministerium altaris, in quo offeruntur uictime pro peccato, in gazophylacio sint quod respicit uiam Aquilonis, eos qui ab Aquilone ueniunt, et offerunt uictimas pro peccatis, suscipere et saluare cupientes. Qui utrique pro officiis suis Domino seruientes, appellantur filii Sadoc, qui interpretatur iustus, siue iustificans, omnipotens uidelicet Deus, de quo scriptum est: Iustus Dominus, et iustitias dilexit: equitatem uidit uultus eius . Isti autem filii Sadoc de filiis Leui, qui interpretatur assumptus:  et ipsi assumuntur a Domino, ut accedant ad eum, et nequaquam de solo dicatur Moyse: Moyses accedebat ad Dominum; alii uero non accedebant ; sed et omnes qui seruiunt ei, et ministrant, Domino appropinquare dicuntur. Iste autem uir qui introduxit Ezechielem in atrium interius, et ut ita loquar, ad Sancta sanctorum, mensus est ipsum atrium, in quo erant due exedre siue gazophylacia custodum templi, siue altaris habitaculis delegata, et reperit longitudinis, et latitudinis per quadrum centenos cubitos: ut Sacerdotes Dei ministerio seruientes, qui per arctam, et angustam uiam intrauerant, habeant deambulacra latissima, et in perfecto consummatoque uirtutum numero commorentur. Et in ipso atrio erat altare ante faciem  templi: ut numquam sanctorum ad Deum cesset oratio. Supradictus quoque uir introduxit Ezechielem in uestibulum, siue templi, quod mensus est quinque cubitis hinc, et quinque cubitis inde: quoniam qui introductus est, diuinis sensibus fuerat eruditus, et nec dexteram nouerant, nec sinistram, sed uia regia ingrediebatur. Latitudo autem ipsius porte, per quam introitus erat ad uestibulum templi, habebat ternos cubitos hinc et inde. In quo Scripture sancte obseruanda elegantia: quod non dixerit a dextera et sinistra, ne uideretur in Sanctis sanctorum sinistrum aliquid 492 nominare; sed hinc et inde, id est, ex utraque parte. Statimque prudens lector intelligit, trinum numerum ad Trinitatis mysterium pertinere, que porta  est ingredientium ad Deum, dum et Pater in Filio est, et Filius in Patre, et in utroque Spiritus sanctus.  Qui ternus numerus, una porta est eorum qui post baptismum Trinitatis perueniunt ad salutem. Quod autem sequitur: Longitudo uestibuli uiginti cubitorum, et latitudo undecim cubitorum, uidetur facere questionem, quomodo dualis numerus qui refertur ad duas decadas, et undecimus qui unum uidetur habere minus, ut sacrum numerum expleat duodecimum, in uestibulo templi esse dicatur. Quod plerique sic soluunt: Quamuis sancti sint sacerdotes et in templi ministeriis collocati, et quotidie uictimas offerant Christo: tamen quia in hoc mortali fragilique corpusculo, et egrotationibus uitiisque subiecto commorantur, uicenarium habent numerum et undecimum. Unde dicebat et Apostolus: Miser ego homo, quis me liberabit de corpore mortis  huius ? Non quod iuxta seuissimam heresim, abolenda corpora esse credamus; sed quod uoti nostri sit superuestiri, non spoliari, et mortale hoc accipere immortalitatem, et corruptiuum induere incorruptionem. Illud autem quod sequitur: Et octo gradibus ascendebatur ad eam , id est, ad portam interiorem, scientibus Hebream linguam, facit magnam difficultatem. Denique Symmachus, quem in hoc loco secuti sumus, octo gradus posuit: Septuaginta, decem; Theodotio et Aquile secunda editio, undecim; prima autem nullum numerum posuit, sed absolute ait, et gradibus in quibus ascendebatur ad eam: ut uel iuxta consuetudinem priorum portarum, octo intelligamus gradus, sicut intellexit et Symmachus,  uel certe quos habebat porta interior, quorum numerum Scriptura non dixit (pro [a 2Kb] quo in Hebreo positum est, UROB , id est et latitudo, ASTE , ESRE . Quod si ita legatur, undecim significat: 493 sin autem pro ESRE, hoc est, decem, legamus ESER . Hec Hebrei sermonis expertibus deliramenta uideantur: sed nunc non controuersias scribimus, aut orationes, in quibus ludi solet compositione uerborum, sed explanationes, et commentarios Hebreorum uoluminum. uerum redeamus ad ceptum. Octo siue decem gradibus qui perfectus est numerus, aut undecim, de quo iam diximus, ascenditur ad portam sanctorum, in cuius frontibus columne erant, una hinc, et altera inde.  Non dixit, due, ne in dualem incurreret numerum, sed una et una, qui perfectus est numerus, et  unione sui imitatur Deum. Iste autem erant columne due, de quibus et in Apocalypsi dicitur: Qui uicerit, faciam eum columnam in templo Dei mei, et foras non egredietur . Et Petrus ac Ioannes columne appellantur Ecclesie , per quos ingredimur ad Sancta sanctorum, et quorum doctrina, ad Christum noster introitus est.

 »Et introduxit me in templum, et mensus est frontes sex cubitos latitudinis hinc, et sex cubitos latitudinis inde, latitudinem tabernaculi. Et latitudo porte decem cubitorum erat, et latera  porte quinque cubitis hinc, et quinque cubitis inde. Et mensus est longitudinem eius quadraginta cubitorum,  et latitudinem uiginti cubitorum.« Post multa mysteria, uariosque introitus, et locorum singulorum proprietates, tandem aliquando uir, cuius funiculus cementariorum, et mensure calamus in manu erat, Ezechielem prophetam introducit in templum, et mensus est frontem templi: pro quo elam, Septuaginta; et elim Theodotio; et in circuitu Symmachus transtulerunt. Et ex utraque parte latitudo tabernaculi senum cubitorum erat, sacramentum creaturarum omnium continens: in sex enim diebus mundus est consummatus. Per quorum notitiam causasque conditionis atque rationem intramus ad templum Dei, et ex creaturarum ordine atque constantia cognoscimus Creatorem. Latitudo autem porte templi erat decem cubitorum, qui sacratus et  perfectus est numerus, et in quo mense septimo, die decima mensis, ieiunium et propitiatio est. Decima autem die mensis primi, qui appellatur Nisan, ad immolationem, 494 et preparationem Pasche agnus assumitur. Septimo igitur mense, decime offeruntur in Dei horrea, siue, ut Scriptura appellare consueuit, torcularia. Unde dicit et Apostolus: Difatamini et uos ; ut postquam per decem porte cubitos templum quis fuerit [Al. qui fuerat] ingressus, ex utraque parte porte ipsius latera, siue ut proprie in Hebraico dicitur, humeri mensurentur qui semper referuntur ad opera. Unde et Isachar desiderauit bonum , requiescens inter medios cleros, uidensque requiem, quia bona est, et terram, quia pinguis, supposuit humerum ad laborandum, et factus est uir agricola. Et in ueste pontificis,  humerale cum rationale stringitur, ut rationi opera copulentur, et possit dicere uir Ecclesiasticus: A mandatis tuis intellexi . Qui humeri porte, ex utraque parte, quinas habebant porticus, ut per terrenos sensus atque diuinos, super quorum differentia sepe scripsimus, ingrediamur adyta templi, cuius mensus est uir ille, qui ductor prophete erat, longitudinem quadraginta cubitorum,  et latitudinem uiginti cubitorum, siue ut melius est, porte longitudinem ac latitudinem: quia supra tantum de latitudine, et humeris eius dixerat. Quod autem uicies quadraginta octingentesimum numerum faciat, qui uicinus est octonario, nulli dubium est. Unde in Ecclesiaste precipitur: Da partes septem: da et octo . De cuius numeri sacramento crebro disputasse me noui, siue quia per tribulationes, et angustias huius seculi intramus ad sanctuarium [Al. sanctum atrium] Domini: idcirco longitudo porte habebat cubitos quadraginta, qui numerus semper in labore positus est. Unde et Moyses, et Elias quadraginta diebus non comedunt panem, et aquam non bibunt : et annis quadraginta populus Isrel uexatur et probatur  in solitudine, et per multos labores terram repromissionis ingreditur: et Dominus atque Saluator secundum assumpti corporis fragilitatem quadraginta diebus tentatur in solitudine, ut post uictoriam accedant angeli, et ministrent ei : Cum autem per tribulationes, et angustias poterimus dicere illud Apostolicum: In omnibus tribulati, sed non coangustati , atque illud propheticum: In tribulatione dilatasti mihi , tunc nobis latissimus aperitur introitus, qui uiginti cubitorum habet 495 latitudinem, ut superatis mundi certaminibus atque terrenis, qui et ipse dualis est numerus, ingrediamur templi penetralia, et audiamus imperantem discipulis Dominum: Confidite: ego uici mundum .

  »Et ingressus intrinsecus  mensus est in [a 22Kb] fronte  porte duos cubitos, et portam sex [Al. decem] cubitorum, et latitudinem porte septem cubitorum . Et mensus est longitudinem eius  uiginti cubitorum et latitudinem uiginti cubitorum ante faciem templi. Et dixit ad me: Hoc est Sanctum sanctorum.« Quantumuis proficiamus, semper nobis maior profectus aperitur. Unde post introitum templi rursum ingredimur intrinsecus, siue ut Septuaginta transtulerunt, interius atrium, in cuius fronte, siue AEL, pro quo Symmachus, circa portam, Theodotio AELAM, Hebraicum UL , Aquila ostium, nos frontem interpretati  sumus, duo erant cubiti: ut iuxta superiorem sensum per dualem numerum ingrediamur ad eum locum, ubi sunt Sancta sanctorum. Unde et ipsa porta sex cubitorum erat, per quam ingressi, eternam requiem possidemus, que in septenario numero demonstratur. Pro quo Septuaginta transtulerunt, et latitudinem porte septem cubitorum hinc, et septem cubitorum inde, in Hebreo et ceteris editionibus semel tantum septem cubiti, in latitudine porte, positi  sunt. Quod autem sequitur: Et mensus est longitudinem eius, siue ut Septuaginta transtulerunt, ostiorum uiginti cubitorum, pro quo in plerisque codicibus iuxta Septuaginta quadraginta continentur, latitudinem quoque uiginti cubitorum ante faciem templi, illud significat, quod ante templi faciem, et introitum eius, preteriti laboris atque certaminis nobis mensura semper occurrat. Quam enim rationem in singulis numeris duplex numerus possidet, eamdem due habent decades. Et hoc considerandum, quod ingressus intrinsecus per portam duorum in fronte cubitorum, et sex habentem cubitos, septemque in latitudine ex utraque parte, et uiginti cubitos in longitudine, 496 totidemque in ipsis templi foribus, doceatur propheta qui sit ille locus, uel quo appelletur  uocabulo. Dixit enim, inquit, mihi: Hoc est Sanctum sanctorum. Sin autem ante templum, siue ut Scriptura cognominat, ante faciem templi Sanctum sanctorum est, quantam beatitudinem in templi adytis, et in interioribus eius existimare debemus! De qua propheta loquitur: Hoc labor est in conspectu meo, donec ingrediar in sanctuarium Dei, et intelligam in nouissimis eorum . Sed et hoc notandum, quod in descriptione tabernaculi dicuntur Sancta sanctorum, plurali numero; hic autem Sanctum sanctorum, numero singulari, ut post sancta ueniamus ad sanctum: quomodo post multa cantica peruenimus ad Canticum canticorum, quod omnium carminum carmen est, et quod canentes, sponsi copulamur amplexibus.

  Et mensus est parietem domus sex cubitorum, et latitudinem lateris quatuor cubitorum undique per circuitum domus. Latera autem latus ad latus, his triginta trium [uulg. tria], et erant eminentia que ingrederentur per parietem domus in lateribus per circuitum, ut continerent, et non attingerent parietem templi. Et platea erat in rotundum ascendens: sursum per cochleam et in cenaculum templi deferebat per gyrum. Idcirco latius erat templum in superioribus, et sic de inferioribus ascendebatur ad superiora in medium + et de mediis ad tristega et Threl **« Quod autem in LXX ponitur, Et de mediis ad tristega, id est, ad tria cenacula, et Threl, in Hebraico non habetur. Pro Threl quoque  legitur apud illos URAITHI , quod et nos, et ceteri transtulerunt, et uidi, ut sequatur ordo testimonii.

 »Et uidi in domo altitudinem per circuitum fundata latera ad mensuram calami, sex cubitorum spatio, et latitudinem per parietem lateris forinsecus, quinque cubitorum, et interior domus in lateribus domus, et inter gazophylacia latitudine uiginti cubitorum in circuitu domus  undique. Et ostium lateris ad orationem , ostium unum ad uiam Aquilonis, et ostium unum ad uiam Australem, 497 et latitudinem loci ad orationem« , »quinque cubitorum in circuitu. Et edificium quod erat separatum uersumque ad uiam respicientem ad mare, latitudinis septuaginta cubitorum: paries autem edificii quinque cubitorum latitudinis per circuitum, et longitudo eius nonaginta cubitis«. Postquam peruenit ad Sanctum sanctorum, de quo supra diximus, uir ille uenerabilis mensus est Sancti sanctorum parietem, qui propter fabricam mundi, et omnem uisibilem creaturam, que in sex diebus condita est, sex habebat cubita, et latitudinem unius  lateris quatuor cubitorum: non ex uno latere, sed per circuitum. Quatuor autem cubita tenebat per circuitum domus latitudo, ut quatuor elementa monstraret, ex quibus uniuersa compacta sunt, et maxime humana corpora, contra que sancti dimicantes, et subiicientes se anime potestati, interiora merentur intrare, et Domini arcana cognoscere. Ipsa autem latera que in circuitu domus erant, et quatuor cubitorum spatio a templi parietibus separabantur, iuncta sibi erant: ita ut unum latus aliud latus contingeret, et haberet in longitudine non triginta et tres cubitos, sed bis triginta tres, hoc est, sexaginta sex. uetus in Leuitico loquitur Testamentum, in ortu maris post unam hebdomadam, et illam que genuit, et illum qui genitus est, triginta tres explere  dies, ut ueniant ad purificationem . Porro si genuerit feminam, duplicem obseruari numerum, id est, sexaginta sex. Et quia, ut ueniamus ad sancta sanctorum, non solum prima indigemus natiuitate, sed et secunda, ut nati in carne, renascamur in spiritu: idcirco non sexaginta sex, sed bis triginta, et trium ponitur numerus: ut utraque natiuitas Deo auctori debeatur illiusque clementie, et duplici muro circumeant latera domus que templi fulciunt edificium. Quodque sequitur iuxta Hebraicum: »Et erant quedam eminentia, que egrederentur per parietem domus per latera in circuitu, ut continerent, et non attingerent parietem templi,« illud significat: quod sancti uiri in multitudine credentium erumpant per parietem templi, per omnia uidelicet  latera in circuitu, et contineant Ecclesie fundamenta, et tamen non tangant parietem templi: 498 tantum uidisse contenti, et de longe inenarrabilia adorasse mysteria. Nunc enim uidemus per speculum in enigmate, et plenissimam tangere atque comprehendere non possumus ueritatem. Quod autem platea erat in rotundum, ascendens sursum per cochleam, et in cenaculum templi deferebat per gyrum: et idcirco latius erat templum in superioribus, et sic de inferioribus  ascendebatur ad superiora, et medium: puto perspicuum esse lectori, semper angustiora esse que deorsum sunt in ieiuniis, , et uictus continentia, paulatimque dum ad summa conscendimus, latiorem nobis aperiri uiam, et impleri quod scriptum est: in tribulatione dilatasti mihi . Per rotundum autem et per cochleam ascendimus templi cenaculum, que figura inter omnia a philosophis quoque huius seculi pulchrior approbatur: dum et celum, et sol, et luna, et astra cetera, et punctum terre, in corporibus quoque humanis, oculi, quasi altera sidera, et figura capitis, quod omnium sensuum receptaculum est, teretesque digiti, et femina, et brachia hanc preferunt rotunditatem. Porro cenaculum templi, ad quod de angustioribus  ad altiora conscendimus, illud puto esse, quod in regum uolumine Elias habuit, et Eliseus, et in apostolorum Actibus, Tabitha, id est, et damula nostra possedit, que bonis operibus ad summa conscenderat . Apostolus autem Petrus, super quem Dominus Ecclesie fundamenta solidauit, transcendit cenaculum, et uenit ad tectum, quod significantius Grece dicitur, id est, tecti solarium: et incognita prius seculo Ecclesie sacramenta cognouit. Saluator quoque generis humani pascha fecit in cenaculo, et magno latoque cenaculo, atque omni sorde purgato stratoque, et ad spirituale conuiuium preparato, ubi mysterium corporis et sanguinis suis tradidit discipulis, et eternam nobis agni immaculati reliquit festiuitatem.  Quodque addidit: Et de mediis ad tristega, id est, tertia cenacula et Threl, uidetur mihi obelo prenotandum. Quid enim necesse est dubia, et non scripta disserere: cum in ea que Hebreorum tenentur libris debeamus incumbere? Sequitur: »Et uidi in domo altitudinem per circuitum fundata 499 latera ad mensuram calami, sex cubitorum spatio: et latitudinem per parietem lateris forinsecus quinque cubitorum, et inter gazophylacia«  »latitudinem cubitorum uiginti per circuitum domus. Quibus numeris ostenditur, quod de mundo hoc, et de terrenis sensibus, et de duali duarum decadarum numero, qui refertur ad uiginti, non solum in sancta sanctorum, sed et in cenacula eorum mereamur ascendere, et semper  habere in memoria, quod per sex dies conditionis nostre, et per quinque sensus, et per uiginti cubita latitudinis ascenderimus ad cenaculum templi, et terrenam humilitatem, sensumque littere relinquentes, transierimus ad summitatem Ecclesie, Spiritusque Sancti consortio gaudeamus. Et ostium, inquit, lateris ad orationem contra uiam Aquilonis , a quo exardescunt mala super omnem terram, et quem Dominus abacturum se a nobis pollicetur, dicens: Et eum qui ab Aquilone est, abigam a uobis . Pulchreque in ostio contra Aquilonem locus orationis est, ut secundum Apostolum , oremus sine cessatione, et dicamus cum Ieremia: Non sileat pupilla oculi mei , uel presentia mala uitare cupientes, uel agentes gratias pro preteritis. Quamdiu enim in tabernaculo corporis huius sumus, ingemiscimus, dicimusque: Miser ego homo, quis me liberabit de corpore mortis huius ? Sed et ad uiam Australem erat ostium, et ipsum iuxta Hebraicum habens locum orationis et quinque tendens cubitis per circuitum. Post frigus enim Aquilonis ad Australem transimus calorem, et tamen rursum orationis querimus locum, in Aquilonis ostio, ut euadamus pericula: in Australi, ut agamus gratias pro preteritis, et sit nobis uictorie secura possessio. Quinque autem cubiti, et in hoc loco diuinos indicant sensus, per quos de terrenis  ad altiora conscendimus. Et edificium, inquit, quod erat separatum uersumque ad uiam respicientem ad mare, latitudinis septuaginta cubitorum: ut post labores, et pericula, et seculi istius fluctus atque naufragia, et annos septuaginta, de quibus Ieremias scribit, et Daniel, et Zacarias ; uerum et legitimum septem decadarum sabbatum 500 consequamur: ut sit nobis eterna requies, et per quinque cubitorum latitudinem ueniamus ad longitudinem nonaginta cubitorum: in qua etate de repromissione filium Sara generauit, que nonaginta annorum, id est, nouem decadarum, peperit Isaac, iuncta Abraham centenario , id est, decem decadarum habenti mysterium. Qui numerus quid significet, sequens Scriptura monstrabit.

 » Et mensus est domus longitudinem centum cubitorum. Et quod separatum erat edificium, et parietes eius longitudinis centum cubitorum. Latitudo autem ante faciem domus, et eius quod erat separatum contra Orientem, centum cubitorum. Et mensus est longitudinem edificii contra faciem eius, quod erat separatum ad dorsum. [a 1Kb]  ex utraque parte centum cubitorum: Et templum interius, et uestibula atrii. Limina et fenestras obliquas , in circuitu per tres partes contra uniuscuiusque limen, stratumque ligno per gyrum in circuitu: terra autem erat usque ad fenestras: Et  fenestre clause. Super ostia, et usque ad domum interiorem: Et forinsecus per omnem parietem in circuitu intrinsecus: Et forinsecus ad mensuram. Et fabrefacta Cherubim et palme: Et palma inter Cherub et Cherub: duasque facies habebat Cherub: faciem hominis iuxta palmam ex hac parte, et faciem leonis iuxta palmam ex alia parte; expressam per omnem domum in circuitu. De terra usque ad superiora porte Cherubim et palme celate erant in pariete templi. Limen quadrangulum erat: Et facies sanctuarii aspectus contra aspectum altaris lignei, trium cubitorum altitudo eius: Et longitudo  eius duorum cubitorum: Et anguli eius, et longitudo eius, et parietes eius lignei. LXX: Et mensus est ÷ contra ** domum longitudinem cubitorum centum: et reliqua et separantia et parietes eius, in longitudinem cubitorum centum: Et latitudinem contra faciem templi, et reliqua econtra cubitorum centum. Et mensus est longitudinem separantis contra faciem reliquorum, que erant post tergum domus illius, et reliqua hinc et inde cubitorum centum longitudinem. Et templum et anguli, et Aelam exterius strata ligno, et fenestre in modum retis facte tres, ad lucendum, ut prospiceretur per eas. Et domus, et ea que proxima erant, strata ligno per circuitum: Et pauimentum, 501 et de pauimento usque ad fenestras. Et fenestre  aperiebantur tripliciter, ut prospiceretur per eas: et usque ad domum interiorem, et exteriorem, et per omnem parietem in circuitu intrinsecus et extrinsecus mensura, et celata Cherubim, et palme inter Cherub et Cherub. Due facies Cherub: facies hominis ad palmam hinc, et facies leonis ad palmam inde: celatus omnis paries per circuitum a pauimento usque ad laquearia Cherubim, et palme celate. Et sanctuarium et templum aperiebatur per quatuor angulos contra faciem sanctorum: uisio quasi species altaris lignei: trium cubitorum altitudo eius, et longitudo cubitorum duorum: et latitudo cubitorum duorum: et cornua habebat, bases quoque et parietes eius lignei.« uerbum contra, quod LXX transtulerunt  in principio testimonii, ubi scriptum est: Et mensus est contra domum, in Hebraico non habetur, et idcirco obelo prenotandum est: ut sit rectius et uerius, et mensus est domum longitudine cubitorum centum, et reliqua. Describuntur autem Sancta sanctorum et templum interius, quod post nonaginta cubitos, ex tribus partibus centenos cubitos habere dicatur, [a 1Kb] perfectum uidelicet numerum decadarum decem: ut et mente, et sermone, et operibus Domino seruiamus, recordantes illius Apostolici exempli in quo ait: Ut scire possimus que sit latitudo, et longitudo, et profundum, et altitudo . Quod autem in Hebraico dicitur, edificium separatum et parietes eius, LXX reliqua interpretantur et separantia, que non hereant parietibus templi,  sed propinquos et suos habeant parietes. Ipsum quoque templum et anguli eius, et Aelam, id est, , siue uestibulum, exterius erant strata ligno, sapientia uidelicet, quod lignum uite situm in paradiso Scriptura commemorat . Fenestre quoque erant facte in modum retis, instar cancellorum: ut non speculari lapide, nec uitro, sed lignis interrasilibus et uermiculatis clauderentur: pro quibus in Hebraico obliquas fenestras habet, que in tribus tantum erant partibus templi, ad dexteram uidelicet et sinistram, et post tergum, id est, ad Meridiem, et ad Aquilonem, et ad Occidentem. Orientalis  autem pars non habebat fenestras, quia ipse introitus clarum immittebat lumen intrinsecus, et cuncta interiora templi, ianuarum lumine 502 complebantur, ita ut per singulas fenestras et cancellorum foramina intro quis posset aspicere. Et non solum exteriora erant strata ligno, sed tanta erat lignorum copia per circuitum, ut et pauimentum et de pauimento usque ad fenestras, lignis omnia iungerentur. Que fenestre iuxta Septuaginta aperiebantur tripliciter: ut apertis eis, triplex in templo Dei intelligentia monstraretur, iuxta illud quod alibi dicitur: Tu autem describe ea tripliciter . Prospicitur autem per eas non solum interius, sed et exterius: ut que interiora sunt, inuisibilia; que exteriora, uisibilia cognoscamus: ut  aliud mentem, aliud carnem, aliud spiritualem intelligentiam, aliud simplicem monstret historiam, et per omnes parietes in circuitu, tam intrinsecus, quam extrinsecus, erant mensure sue. Nihil enim absque ratione et mensura in templo Dei, et maxime in sancto [Al. sancta] sanctorum a Deo factum est. Celata quoque erant Cherubim, haud dubium quin in lignis, de pauimento usque ad fenestras pertingentibus, et tam fabrefacte erant celature, ut non sculpte, sed apposite uiderentur. Cherubim interpretantur scientie multitudo. Igitur intrinsecus in interioribus templi post scientie multitudinem celantur et palme, in quibus signum uictorie est, dicente Apostolo: Persequor autem ad statutum brauium superne uocationis Dei, in Christo Iesu  . Que palme erant inter Cherub et Cherub, ut unum Cherub duarum palmarum lateribus uallaretur: quod Cherub nequaquam, ut in principio huius prophete legimus, quatuor habebat facies, hominis scilicet, et leonis, et uituli, et aquile; sed tantum duas, hoc est, hominis et leonis, quorum primum ad rationem pertinet, sequens ad furorem, qui significantius Grece appellatur. Furorem autem dicimus, non eum qui perturbationi, et uitio proximus est: sed qui mentis consolidat mollitiem, et fortiorem facit animum dimicantis. In principio enim subiacemus concupiscentie, que refertur ad uitulum, propter terrena opera; et alia sunt carnalia, alia spiritualia, quorum extremum aquile deputatur. Cum autem intrauerimus sancta  sanctorum, et interiora templi possederimus, nequaquam alia re indigemus, nisi ratione atque fortitudine, 503 quorum alterum ad sensum atque prudentiam, alterum refertur ad animi perseuerantiam. Omnis igitur paries per circuitum templi a pauimento usque ad laquearia, Cherubim habebat, et palmas mira arte celatas: post que aperiebatur sanctuarium et templum per quatuor angulos contra faciem sanctorum. Prius enim habemus scientie multitudinem, per quam uictoriam de hoste consequimur, et postea nobis sanctuarium aperitur et templum, quod habet quatuor angulos, et stationem firmissimam,  et que in nullam partem decliuior sit. Hanc enim habet naturam mensura quadranguli, ut stabili consistat basi, et in mystico numero, qui prudenti lectori perspicuus est, elementa quatuor, ex quibus constant omnia, solida perpetuaque possideat. Et cuncta contra faciem sanctuarii aspiciebant: ante quod sanctuarium, siue in quo sanctuario erat species altaris lignei trium cubitorum altitudine, et longitudine cubitorum duorum, latitudine cubitorum duorum, qui iuncti faciunt septem cubitos. Quod altare habebat cornua; et tam bases quam parietes eius, hoc est, latera erant lignea, in quo Scripture sancte mysteria, humanus sermo non potest explicare: quomodo altare, in quo ignis succendendus erat, mensa uidelicet thymiamatis nichil ab igne patiatur,  sed ut ita dicam, igne purius fiat. Sicut enim sanctorum opera, de quibus scribit Apostolus: Uniuscuiusque opus quale sit, ignis probabit , non pereunt, sed per ignem puriora monstrantur, ita et altaris ligna que de lignis paradisi sunt, non cremantur igne uicino, sed puriora redduntur. Nec mirum hoc de sanctuario, et de interioribus templi et altari thymiamatis credere, cum etiam [a 1Kb] , quod lini genus est, uel lini habens similitudinem, quanto plus arserit, tanto mundius inueniatur. Ignosce, lector, difficultati, et ueniam tribue pauperi intelligentie. Per fenestras enim obliquas et in modum retis factas, et que semper clause sunt, uix usque ad interiorem domum cordis nostri oculum possumus intromittere, ut omnia que cernimus,  in umbra uideamus et in imagine, et cum 504 Apostolo clamemus: O profundum diuitiarum sapientie et scientie Dei! quam inscrutabilia sunt iudicia eius, et inuestigabiles uie illius ! Et: Quis cognouit sensum Dei , nisi ille qui est magni consilii angelus, et sua potest dignis aperire mysteria? [b 22Kb] autem Rome appellant solaria de cenaculorum parietibus eminentia, siue Meniana ab eo qui ea primus inuenit, que nonnulli Grecorum [c 24Kb] uocant.

 Et locutus est ad me: Hec est mensa coram Domino, et duo ostia erant in templo et in sanctuario, et in duobus ostiis ex utraque parte bina erant ostiola, que in se inuicem plicabantur. Bina enim ostia erant ex utraque parte ostiorum, et celata erant in  ipsis ostiis templi Cherubim et sculpture palmarum,  sicut in parietibus quoque expresse erant. Quamobrem et crassiora [uulg. grossiora] erant ligna in uestibuli fronte forinsecus: super que fenestre erant oblique, et similitudo palmarum hinc atque inde in humerulis uestibuli, secundum latera domus latitudinemque parietum. Multum in hoc loco Septuaginta editio ab Hebraica ueritate discordat. Unde hoc solum admonebo quod pro crassioribus lignis, , hoc est, necessaria, siue cura digna transtulerint, et pro obliquis fenestris, absconditas, et quod in fine testimonii positum est: et mensus est hinc et inde laquearia superliminaris, siue uestibuli, et [Al. per] latera domus compacta, siue coniuncta, que illi dixerunt, , pro quibus possumus equi ponderis uertere. uir ergo ille qui prophetam in abdita templi introduxerat,  et inter cetera ostenderat ei altare ligneum, quod et angulos et cornua iuxta LXX, et parietes habebat ligneos, dixit ei: Hoc altare quod respicis, ipsa est mensa coram Domino, que in similitudine rubi ardet, et non comburitur; de qua sanctus loquitur ad Deum: Parasti in conspectu meo mensam, aduersus eos qui tribulant me . Duo quoque ostia erant in templo et in ipso sanctuario, per que utriusque instrumenti sacramenta monstrantur, et in duobus ostiis ex utraque parte bina erant ostiola, que in se inuicem plicabantur: ut et in historia spiritualem habeas intelligentiam, et in tropologia historie ueritatem, quorum utrumque altero indiget, 505 et si unum defuerit, perfecta caret scientia. Quod autem sequitur: Bina erant ostia  ex utraque parte ostiorum, iuxta litteram perspicuum est. Solent enim in maioribus tricliniis bina sibi herere atque coniungi: ut maior introitus nequaquam duobus et ingentibus, sed quatuor minoribus claudatur, uel aperiatur foribus. In quibus ostiis templi, siue sancti sanctorum celata erant Cherubim, de quibus supra diximus, et sculpture palmarum, ut post scientie multitudinem, uictoria intrantibus preberetur. Que sculptura palmarum in omnibus quoque parietibus Templi erat. Redditque causas quare celate [Al. celata] fuerint Cherubim in ipsis ostiis, et palmarum expresse similitudines. Unde et crassiora [Al. grossiora] erant ligna in uestibulo porte forinsecus: ut et firmitatem haberent, et celaturam possent recipere. Pulchreque  iuxta intelligentiam spiritualem, firmiora et celata  sunt ostia, ut et firmitatem habeant et pulchritudinem, ne quis in sancta sanctorum similis Ozie possit irrumpere, et sibi sacerdotium uendicare . Super que ostia erant fenestre oblique, siue abscondite, ut ipsum quoque lumen quod prebebatur intrinsecus, non haberet perfectam scientiam, nec clarum lumen et cunctis patens: sed plerisque 506 ex parte esset absconditum. Nunc enim uidemus in enigmate ; et nec dum nouimus sicut oportet nos scire: cum autem uenerit quod perfectum est, tunc quod ex parte fuerat, destruetur. Et erat similitudo palmarum hinc atque inde. Eleganter in interioribus Templi, et in sanctis sanctorum non posuit dexteram et sinistram: ne quid sinistrum in his que magna sunt et arcana dicere uideretur; sed hinc atque inde, iuxta illud quod  in Euangelio scriptum est: Qui te percusserit in dexteram maxillam, prebe ei et alteram . Numquid dicere non potuit, et sinistram? Sed quando percutitur dextra, prebetur altera dextra: quia in sancto uiro utrumque dextrum, utrumque perfectum est. Et in humerulis uestibuli secundum latera domus, latitudinemque parietum: pro quo LXX transtulerunt, in laquearibus Aelam, hoc est, propyli [Al. ], et latera domus, equalis ponderis, siue mensure: per que latenter ostenditur, et postes superliminaris, siue uestibuli  et latera domus, et latitudinem parietum, cuncta rationis plena esse atque mensure, et nichil in templo Domini reperiri quod absque mensura et sapientia constitutum sit.



LIBER DECIMUS TERTIUS.


 505-506 Tertius decimus Explanationum in Ezechielem liber, secundus est expositionis templi, quem et quartum decimum, opitulante Saluatore nostro, ad finem usque dictare cupio, illud eiusdem numeri cum Dauid in quarto decimo psalmo canens: Domine, quis habitabit in tabernaculo tuo: aut quis requiescet in monte sancto tuo ? Quod et pro difficili et pro impossibili debemus accipere. Unde et in alio loco quasi uir desideriorum enixius deprecatur ac dicit: Unum petiui a Domino, hoc requiram, ut inhabitem in domo Domini omnibus diebus uite mee, ut uideam iucunditatem Domini, et uisitem templum sanctum eius . Et rursum: Quam dilecta, inquit, tabernacula tua, Domine uirtutum: concupiscit et deficit anima mea in [a 4Kb] atriis Domini . Aemulorum  maledicta preuenio, 507-508 qui non quid ipsi possint, sed quid ego non possim, considerant: et cum nostra diiudicent, sua iudicanda non prebent: numquam in agone pugnantes, sed de pugnantibus otioso, immo superbo animo iudicantes. Facile est dare dictata de populo, et singulos ictus calumniari, ac de alieno ridere sanguine, et ubi uulnus infigi debuerit, imperiti laniste more disserere. Ego in explanatione templi Ezechielis, et ceterorum que ad finem ipsius uoluminis pertinent, fateor me pro rei magnitudine nichil dignum scribere, et in paucis, si qua tamen accipere meruero, gratias agere Saluatori. Scriptum est enim: Nisi credideritis, non intelligetis . Et in alio loco: Si habueritis fidem ut granum sinapis, et dixeritis  monti huic, transmigra et transplantare in mari, fiet . Et quomodo Apostolus granum sinapis non modicam fidei portionem, sed totam fidem esse commemorat dicens: Et si totam fidem habuero, ita ut montes transferam ? Igitur granum hoc sinapis, etiam si modicum fuerit, in magnam succrescit arborem, et uolatilia celi habitant in ramis eius . Quamobrem tibi, filia Eustochium, que nostra qualiacumque fuerint libenter accipis, contestatum uolo, et illud rhetoris uictorini breuiter admoneo, ut obscuritatem uoluminum ex tribus rebus fieri scias, uel rei magnitudine, uel doctoris imperitia, uel audientis duritia: quorum primum et secundum liquido in hoc opere confitebor; tertium, acumen ingenii tui et desiderium Scripturarum facile renuit: que priuilegio uirginali, et uictus continentia, non dicam frequentem, sed iugem hospitem possides Deum. Igitur tertium decimum in Ezechiel arripiamus librum, cuius hoc principium est:

  »Et eduxit me in atrium exterius per uiam ducentem ad Aquilonem, et induxit me in gazophylacium quod erat contra separatum edificium, et contra edem uergentem ad Aquilonem. In facie longitudinis centum cubitos ostii Aquilonis: et latitudinis quinquaginta cubitos, contra uiginti cubitos atrii interioris: et contra pauimentum stratum lapide atrii exterioris, ubi erat porticus iuncta porticui triplici. Et ante gazophylacia deambulatio decem cubitorum latitudinis, ad interiora respiciens uie cubiti unius: et ostia eorum ad Aquilonem, ubi erant gazophylacia in superioribus humiliora, quia superportabant [uulg. supportabant] porticus que  ex illis eminebant de inferioribus et de mediis edificii. Tristega enim erant, et non habebant columnas, sicut erant columne atriorum: propterea eminebant de inferioribus et de mediis [Al. additur atriis] a terra cubitis quinquaginta. Et peribolus exterior secundum gazophylacia, que  erant in uia atrii exterioris ante gazophylacia: longitudo eius quinquaginta cubitorum. Quia longitudo erat gazophylaciorum atrii exterioris quinquaginta cubitorum et longitudo ante faciem templi centum cubitorum. Et erat subter gazophylacia hec introitus ab Oriente ingredientium in ea de atrio exteriori: in latitudine periboli atrii quod erat contra uiam Orientalem in faciem edificii separati. Et erant ante edificium gazophylacia, et uia ante faciem eorum iuxta similitudinem gazophylaciorum, que erant in uia Aquilonis, secundum longitudinem eorum, et sic latitudo eorum. Et omnis introitus eorum, et similitudines, et ostia eorum, secundum ostia gazophylaciorum, que erant in uia respiciente ad Austrum [uulg. Notum],  ostium in capite uie, que [uulg. addit uia] erat ante uestibulum separatum per uiam Orientalem ingredientibus. LXX: Et eduxit me in atrium exterius ÷ ad Orientem ** contra portam Aquilonis, et introduxit me, et ecce exedre quinque [a 1Kb] iuxta partem edificii, et prope edificium separatum ad Aquilonem: 509 et contra cubitis centum longitudinis ad Aquilonem, et latitudinis quinquaginta cubitis descripte sicut porte atrii interioris, et sicut columne atrii exterioris, per ordinem contra faciem porticus terne, et contra exedras deambulatio cubitorum decem latitudinis, per cubitos centum longitudinis in interiorem uiam cubiti unius, et hostia earum ad Aquilonem. Et deambulationes cenaculorum similiter, quoniam eminebant  columne a columnis inferioribus, et spatium simile erat. Et porticus triplices erant, et columnas non habebant sicut columne in exterioribus: propterea eminebant ab his que erant inferius, et in medio de terra quinquaginta cubitorum, et lumen exterius sicut exedrarum atrii exterioris, que respiciebant contra exedras Aquilonis, longitudine cubitorum quinquaginta. Longitudo enim exedrarum respicientium in atrium exterius, erat cubitorum quinquaginta. Et hec sunt contra faciem suam, omnes cubitorum centum et hostia exedrarum istarum ad introitum Orientalem, ut ingrediatur per eadem in atrio exteriori, secundum lumen quod erat in principio deambulationis ad Austrum contra meridiem et  faciem reliqui edificii, et separati. Et exedre et deambulatio contra faciem suam, iuxta mensuras exedrarum et uiam ad Aquilonem, et longitudinem earum, et latitudinem earum et omnis exitus earum, et introitus, et luminaria, et ostia exedrarum contra Meridiem, et introitus ab initio deambulacri ad luminare spatio calami: et ut ad Orientem iretur per ea.« Hoc quod LXX transtulerunt ad Orientem, in Hebraico non habetur, et superfluum esse manifestum est. Quomodo enim educitur ad portam exteriorem ad Orientem, cum sequatur, contra portam Aquilonis? Illud quod et supra, et in  hoc loco posuimus: Et [b 9Kb] eduxit me in gazophylacium, quod erit contra separatum edificium, et contra edem uergentem ad Aquilonem pro quo habetur in LXX: Et eduxit me: et ecce exedre quinque de reliquo edificio et iuxta separatum ad Aquilonem: pro separato, quod Aquile et Symmachus transtulerunt, secunda Aquile editio, et Theodotio ipsum uerbum posuere, GAZERA , in omnibus locis similiter exprimentes: multaque alia que in presenti loco posita sunt inter Hebraicum et LXX non 510 solum ordine, sed et numero, et uerborum interpretatione discordant, ut si uoluerimus herere in singulis, et diuersitate eorum querere, et explanare rationem, multum aberremus a proposito. uolueramque desperatione et magnitudine  rei presens testimonium silentio preterire: sed melius arbitratus sum quodcumque dicere, quam omnino nichil dicere, Socraticum illud assumens: Scio quod nescio [Al. nesciam]. Pars enim scientie est, scire quod nescias. Postquam igitur ea que erant intus, propheta diligentius contemplatus est, eduxit eum uir, cuius funiculus et calamus erat in manu, ad atrium exterius, per uiam ducentem ad Aquilonem, quod et supra iam uiderat, antequam interiora penetraret. Sed aliter uidemus perfectam habentes scientiam, aliter in principio discipline. Et necesse est, ut qui interiora conspexerit, secundum eamdem formam atque mensuras et recondita sacramenta, etiam que exteriora sunt, uideat. Eductus autem est in gazophylacium, siue ut Symmachus  et LXX transtulerunt, exedram, uel ut Theodotio, , quod in thalamum uertitur: quod erat contra separatum edificium. Quod autem LXX addidere pro gazophylacio, exedras quinque, in Hebraico non habetur. Quod gazophylacium erat contra separatum edificium, de quo supra iam diximus. GAZERA. Separatum autem erat, eos suscipiens qui ab Aquilone ueniebant, et erat contra edem uergentem ad Aquilonem, id est, respicientem quidem Aquilonis partes, sed non in Aquilone positum, ut facilior esset transitus his, qui Aquilonis frigora relinquebant, a quo exardescunt mala super terram . Legimus in Numerorum libro, tribus Dan et Nephtalim, et Aser filiorum Bale et Zelphe ancillarum Rachelis et Lie, ad  Aquilonis plagas castra tenuisse. Nunc quoque in facie longitudinis ostii Aquilonis centum fuisse cubitos, et latitudinis quinquaginta: ut ex decem decadis, quadrangulus numerus atque perfectus, et ex septem hebdomadibus, qui remissionis est numerus, et in principium unionis, id est, ogdoadis erumpit, sacerdotalia in templo Dei spatia monstrarentur. Illudque quod 511 iuxta Hebraicum iungitur, contra uiginti cubitos atrii interioris, pro quo LXX transtulerunt, descripta erant sicuti porte atrii interioris, hunc habet sensum: quod exterioris atrii centenarius et quinquagenarius numerus, eamdem  uim habeat, quam uicenarius atrii interioris. Si enim quatuor quinquies supputes, in numero uicenario, utrumque reperies Testamentum: ut et Lex teneatur in Euangelio et Euangelium de Legis radice nascatur. Pro quo numero LXX, simulitudinem atrii interioris, interpretati sunt, forsitan formidantes uicenarium numerum, in quo offeruntur Esau munera, in atrio interiori ponere. Sequitur: Et contra pauimentum stratum lapide atrii exterioris: ubi erat porticus, iuncta porticuli triplici; pro quo LXX transtulerunt: Et sicut columne atrii exterioris per ordinem posite, contra faciem porticuum triplicium. Significat autem, quod pauimentum atrii exterioris, uiuo fuerit stratum lapide: ut nec estatis puluere, nec luto hyemis, sacerdotum uestigia polluantur.  Unde et Dominus ascensurus ad Patrem, Apostolorum lauat pedes , ut mundatis purgatisque uestigiis scandant regna celorum: et imperat apostolis, ut in quamcumque ingressi fuerint ciuitatem, et non susceperint eos, excutiant pedum suorum puluerem : quo scilicet nichil munerum terrenorum ab eis apud se remanere patiantur. Non solum autem pauimentum stratum erat lapide: sed et porticus erat iuncta porticui triplici. Una Porticus ab imbre et estu protegens sacerdotes, et iuncta porticui triplici demonstrat mysterium Trinitatis, quod cum Patris et Filii, et Spiritus sancti diuidatur nominibus, tamen una sibi diuinitate coniungitur. Erat quoque ante gazophylacia, siue exedras, uel thalamos, deambulatio decem cubitorum latitudinis,  ad interiora respiciens uie cubiti unius. Quodque a LXX additum est: Per cubitos longitudinis centum, superfluum est: quia in Hebraico non habetur, quod ponentes, tulerunt id quod habetur in Hebreo, ad interiora respiciens uie cubiti unius, quod nos de Hebraica ueritate transtulimus. Significat autem, quod ante fores gazophylaciorum omnium, siue exedrarum, et thalamorum fuerit deambulatio, latitudinem habens cubitorum decem, 512 qui et ipse perfectus est numerus, uel propter Decalogum, uel propter Euangelii sacramentum. Si enim ab uno per duos et tres ad quartum numerum uenias, decenarius [Al. denarius] Euangeliorum numerus efficitur: in cuius latitudine deambulant sacerdotes, ante singula gazophylacia gradientes: ita  dumtaxat ut semper ad interiora respiciant uie eius, que ducit ad cubitum unum, ad cultum uidelicet unius diuinitatis, dicente Filio ad Patrem: Reuelaui nomen tuum hominibus . Ipsa est enim uia, interiora respiciens, que dicit in Euangelio: Ego sum uia, et uita, et ueritas : quia nemo uenit ad notitiam Patris, nisi per Filium. Sequitur: Et ostia earum ad Aquilonem, ubi erant gazophylacia in superioribus humiliora: quia supportabant porticus que ex illis eminebant de inferioribus et mediis edificii. Tristega enim erant, et non habebant columnas sicut erant columne atriorum: propterea eminebant de inferioribus et de mediis a terra cubitis quinquaginta. Quod iungitur: ostia earum,  subauditur, exedrarum, siue gazophylaciorum de quibus sermo supra fuit. Que gazophylacia erant in superioribus, id est, in cenaculis humiliora. Que cenacula ascendit Elias et Eliseus : et Dominus cum discipulis Pascha facturus , et Thabita que et fide Apostoli et uirtutum suarum merito suscitata est . Ista sunt cenacula, de quibus in psalmo scriptum est: Qui rigat montes de cenaculis [Al. superioribus] suis . Nisi enim quis mons fuerit effectus, et ad altiora surrexerit, pluuiis Domini non irrigabitur, qui pro diuersitate meritorum de primo, secundo, et tertio irrigatur cenaculo. Ipsa quoque gazophylacia, hoc est, thesauri gazarum Domini in superioribus humiliora sunt . Quanto  enim quis excelsior fuerit, tanto cum Apostolo humilitate deiicitur, dicens: Qui non sum dignus uocari Apostolus, quia persecutus sum Ecclesiam Dei . Erant autem ipsa gazophylacia in cenaculis humiliora, quia supportabant porticus que ex illis eminebant de inferioribus et de mediis edificii. Redditque causas cur gazophylacia in cenaculis posita, humiliora fuerint. Quia supportabant, inquit, porticus, que libertate eris fruebantur, et eminebant de inferioribus, et de mediis edificii: ut secundum cenaculum pauimento inferioris 513 domus esset eminentius, et tertium cenaculum secundo esset excelsius, et quanto quis ad superiora conscenderet, tanto altiori uteretur cenaculo, quod humilitate crescebat, dicente Domino:  Qui uult inter uos maior esse, fiat omnium minimus . Neque enim columnis aliis portabantur, sicut in atriorum columnis legimus; sed eminebant de inferioribus et de mediis a terra cubitis quinquaginta, numero remissionis omnium debitorum. Hec sunt autem tristega, de quibus precipitur: Describe ea tripliciter, consilio et scientia, ut respondeas sermonibus ueritatis his que proponuntur tibi . Inferiora igitur et exteriora, columnis indigent; que autem altiora sunt et interiora, columnarum, id est, alieni auxilii usu non egent. Post hec dicitur: Et peribolus exterior secundum gazophylacia, que erant in uia atrii exterioris ante gazophylacia, longitudo eius quinquaginta cubitorum: quia longitudo erat gazophylaciorum  atrii exterioris quinquaginta cubitorum, et longitudo ante faciem templi, centum cubitorum. Peribolus, murum significat qui erat exterior, et cingebat gazophylacia in uia atrii exterioris, habens in longitudine quinquaginta cubitos: de cuius numeri sacramento crebro diximus. Porro longitudo ante faciem templi, nequaquam quinquaginta cubitorum erat, ut ante gazophylacia; sed centum cubitorum: ut post remissionem omnium peccatorum, perfecta premia in centenario numero prestolemur . Pro peribolo, siue muro, quod Hebraice dicitur GADER , LXX lumen interpretati sunt, quod uenit extrinsecus, et illuminat cordis nostri oculos: non sufficiente natura nostri luminis, quod uersatur  in sensu, perfectum scientie habere fulgorem, nisi extrinsecus per Dei gratiam intreat. Quod primum oculos nostri cordis illuminat, et omne atrium exterius, quod quinquaginta cubitorum latitudine tenditur, facit clarescere. Postea uero cum uenerimus ante faciem templi, perfecta in centenario numero recipiemus premia. Erat autem subter gazophylacia introitus ab Oriente ingredientium in ea de atrio exteriori. Oportet enim Dei nos possidere diuitias, et de atrio exteriori subter gazophylacia Orientis introitum reperire, et per latitudinem periboli, qui respicit uiam Orientis, uenire 514 ad edificium quod sanctis est separatum, ante quod sunt gazophylacia, et in ipsa uia similitudo gazophylaciorum, que erant in uia Aquilonis. Licet  enim ad Orientis perueniamus introitum, tamen similitudo maiorum est in minoribus, et non possumus ad Orientis peruenire lumen, nisi per uiam Aquilonis, id est, per minora et humiliora ad maiora et altiora tendamus. In ipso autem introitu longitudo erat similis latitudinis, id est, eadem mensura per quadrum: omnisque ingressus et similitudines, et ostia eamdem habebant mensuram et similitudinem quam gazophylacia que erant in uia respiciente ad Austrum. Per Orientem quippe Aquilonis frigora restinguentes, peruenimus ad Austrum, in quo sponsus recubat in meridie, et in pleno uersatur lumine. In capite autem eiusdem uie, hoc est, Orientalis, que patet ingredientibus, ostium est, quod nisi apertum fuerit ab eo qui dicit:  Ego sum ostium  et qui habet clauem Dauid, ad uestibulum sanctorum uirtutibus separaum, et quod ab Aquilone uenientes suscipit, non possumus peruenire . Superfluum est iuxta LXX singula loci huius uerba disserere: cum et hec que dicta sunt, obscuritate non careant, et illa que reticemus, similia prope sint his que diximus.

 Et dixit ad me: Gazophylacia Aquilonis, et gazophylacia Austri que sunt ante edificium separatum, hec sunt gazophylacia sancta in quibus uescuntur sacerdotes qui appropinquant ad Dominum in sancta sanctorum. Ibi ponent sancta sanctorum, et oblationem pro peccato et pro delicto: locus enim sanctus est. Cum autem ingressi fuerint sacerdotes,  non egredientur de sanctis in atrium exterius, et ibi reponent uestimenta sua in quibus ministrant, quia sancta sunt: uestienturque uestimentis aliis, et sic procedent ad populum. uir ille qui ductor prophete fuit, postquam eum duxit in atrium exterius, et monstrauit omnia que preteritus sermo narrauit, gazophylacia quoque, siue exedras, in quibus diutissime commoratus est, dixit ad eum: Hec sunt gazophylacia, uel exedre, thalamique ad Aquilonem et ad Austrum, que sunt ante edificium separatum, et appellantur sancta gazophylacia, in quibus uescuntur sacerdotes, qui appropinquant ad Dominum 515 in sancta sanctorum. Ex quibus discimus, multas ciborum esse diuersitates, quibus  uesci sacerdotibus licet, uel non licet, et de his ipsis quos licet in cibos sumere, non in omnibus sumuntur locis, nec ab omnibus, nec omni tempore. Gazophylacia Aquilonis Austri puto esse, que uel historie contineant simplicitatem, uel spiritualis intelligentie sacramenta, ut per Aquilonem ueniamus ad Meridiem. Neque enim sic legenda est littera, et historie fundamenta iacienda, ut non ueniamus ad culmina; nec ita pulcherrimo edificio tecta ponenda ut nequaquam fundamenta sint solida. Sacerdotes autem qui uescuntur in cellariis, in quibus multe diuitie continentur, ipsi sunt qui appropinquant ad Dominum: de quibus Scriptura testatur , quod Moyses appropinquauerit ad Dominum, et ceteri accedere non potuerint. In edificatione  templi mystici, et in Ecclesie sacramento multi sunt sacerdotes et apostolici uiri qui accedunt ad Dominum, et non in quolibet loco, sed in sancto sanctorum. Quodque iuxta LXX dicitur: Filii Sadoc, qui interpretatur iustus, in Hebraico non habetur. Ibi, inquit, sacerdotes ponent sancta sanctorum, et oblationem, hoc est, uictimam holocausti, et pro peccato, et pro ignorantia: ut non solum iuge offerant sacrificium, sed pro diuersitate temporum, et qualitate peccati, atque ignorantie, sciant placare Dominum, quia ipse locus sanctus est, et sacerdotalis in eo dignitas commoratur, que possit rogare pro ceteris. Quando autem procedendum est ad eos, qui non possunt templi adyta penetrare, nec diuine scientie arcana cognoscere: egrediantur,  inquit, foras ad eos sacerdotes in atrium exterius: nequaquam cum his uestimentis quibus intrinsecus induti erant, uiscera uidelicet misericordie, et Dominum Saluatorem, de quibus scriptum est: Induimini Dominum Iesum Christum ; nec his utantur sermonibus, de quibus loquitur Deus: Mysterium meum mihi et meis: ne incurrant in illud quod Saluator prohibet, dicens: Nolite dare sanctum canibus, nec proiiciatis margaritas ante porcos . Sed ponent uestimenta 516 sua intrinsecus, quibus induuntur, quando ministrant in templi adytis; sancta enim sunt, et ad eos qui perfectam non habent sanctitatem, non debent proferri: accipientque alia uestimenta, et sic procedent ad populum. Sic, inquit, loquentur ad populum,  quomodo potest audire populus. Unde et Apostolus Corinthiis loquebatur , in quibus audiebatur fornicatio, et talis fornicatio, que nec inter gentes quidem: Lac uobis potum dedi, non escam, id est, solidum cibum: necdum enim capere poteratis . Ad quos rursum dicit: Filioli mei, quos iterum parturio, donec Christus formetur in uobis . Paruulis enim atque lactentibus non solum non prodest solidus cibus, sed interficit eos, qui perfecte etatis hominibus congruit. Illud autem quod a Septuaginta additum est: Propterea non egredientur in atrium exterius sacerdotes, ut semper sancti sint qui offerunt, obelo prenotemus, quia in Hebraico non habetur.

  Cum iue complesset mensuras domus interioris, eduxit me per uiam porte que respiciebat ad uiam orientalem; et mensus est eam undique per circuitum  Mensus est autem contra uentum Orientalem  calamo mensure [a 1Kb] per circuitum quingentos calamos, in calamo mensure per gyrum [uulg. circuitum]. Et mensus est contra uentum Aquilonis quingentos calamos, in calamo mensuare per gyrum. Et ad uentum Australem mensus est quingentos calamos, in calamo mensure per circuitum. Et ad uentum occidentalem mensus est quingentos calamos, in calamo mensure. Per quatuor uentos mensus est [uulg. addit illud] murum eius undique per circuitum, longitudine  quingentorum cubitorum, et latitudine quingentorum cubitorum, diuidentem inter sanctuarium et uulgi locum. Sciendum quod post uentum Orientalem et Aquilonem, in uento Australi et Occidentali apud Septuaginta ordo preposterus sit. Illi enim primum posuerunt, Occidentalem, id est mare; et postea Australem, cum apud Hebreos primum ponatur uentus Australis, et postea Occidentalis. Quodque Scriptura nunc dicit: cumque complesset mensuras domus 517 interioris, eduxit me per uiam porte que respicit ad uiam Orientalem, ostendit cuncta que supra dicta sunt, et forinsecus, et intrinsecus et in interioribus templi, hoc est, sancti sanctorum, proprie ad templi edificium pertinere, et templi interioris. Unde nunc sequitur: Eduxit me per uiam  porte, que respiciebat ad uiam Orientalem, et mensus est eam undique per circuitum, siue similitudinem domus. Per quod demonstratur, non ipsam domum, sed similitudinem domus esse que cernitur: quia nunc per speculum uidemus in enigmate: cum autem uenerit, quod perfectum est, tunc quod ex parte est destruetur . Unde et Moyses in tabernaculo, et Salomon in edificio, non ueritatem tentorii templi, sed similitudinem figuramque fecerunt: ut per hec que minora sunt et terrena, ea que in celestibus, et in spirituali edificio sunt, intelligere possimus. uir autem qui prophetam eduxerat, nequaquam in atrium exterius, sed per uiam porte, que respiciebat ad uiam Orientalem, primum mensus est contra uentum Orientalem, id est,  ad Orientalem plagam quingentos calamos per gyrum; secundo, ad Aquilonem; tertio, ad Austrum; quarto, ad mare, id est, ad Occidentem, per quatuor uidelicet uentos, murus in circuitu, tam in longitudine, quam in latitudine, hoc est: per quadrum, qui murus simul habebat duo millia calamos. Sin autem calamus sex cubitorum erat, et [b 16Kb] uno, qui sexta pars cubiti est, perspicuum est murum exteriorem habuisse per circuitum calamos duo millia, qui faciunt cubitos duodecim millia trecentos triginta tres, et trientem de duobus millibus.  Prudens lector et diligens legat librum Iesu Naue, et inueniet quomodo in suburbanis hec mensura seruetur. Unde et legio demonum, hunc numerum elegit in suffocatione porcorum , ut qui seruientibus Deo, precepto Domini separatus est, in contrariam partem referatur ad perditionem eorum qui uitam ceno dignam, et sordibus consectanctur. Omnis autem murus qui est exterior, et habet spatiosissimam longitudinem et latitudinem per quadrum, apostolorum continet numerum, id est, duodecim 518 millium: ut singulis apostolis millenus numerus deputetur, et tamen ad mensuram plenitudinis Christi et perfecti uiri non ueniat, nisi iungantur ei et , qui trecenti triginta et tres cubiti sunt, et cubiti tertia pars: per que sancte et  uenerabilis Trinitatis mysterium demonstratur, que cingit et uallat omnia, et habitatores templi sui prestat tutissimos. Unde trecentorum cubitorum arca Ne habet longitudinem, et triginta cubitorum altitudinem, que consummatur in uno cubito . Quod autem ibi adduntur quinquaginta cubiti in latitudine, remissionis  significat sacramentum. Unde et Dominus triginta annorum uenit ad baptismum, et hic ipse propheta in principio uoluminis sui annum ponit tricesimum: qui trecentesimus, et tricesimus numerus, tribus additis et tertia parte completur. Illud autem quod per simplicitatem interpretationis, dum parum attendimus celeritate dictandi, et Septuaginta habent et nostra translatio, murum eius undique per circuitum,  longitudine quingentorum cubitorum, et latitudine quingentorum cubitorum, Hebreus sermo non continet: sed simpliciter, longitudinem quingentorum, et latitudinem quingentorum, ut subaudiatur, calamorum: sicuti quarto supra dictum est, ad Orientalem uentum, et ad Aquilonem, et ad Austrum et ad mare quingentis calamis, murum partium singularum ab eo qui tenebat calamum fuisse dimensum. Quingentesimus autem numerus qui uicinus est quinquagenario, quod ad remissionem pertineat omnium peccatorum, non solum uetus Scriptura , sed et Saluatoris in Euangelio uerba demonstrant, dicentis: Duo debitores erant feneratori cuidam: unus debebat denarios quingentos, et alius quinquaginta . Et murus diuidit inter sanctuarium  et uulgi locum. Ex quo intelligimus, omnem supra templi descriptionem, Sacerdotum, qui sunt filii Sadoc, fuisse ministeriis delegatam. Hunc autem murum, qui tanto spatio dilatetur, et uniuersa circumeat, separare sanctuarium et uulgi locum.

 »Et eduxit [uulg. duxit] me ad portam que respiciebat ad uiam Orientalem: et ecce gloria 519 Dei Isrel ingrediebatur per uiam Orientalem: et uox erat ei quasi uox aquarum multarum: et terra splendebat a maiestate eius. Et uidi uisionem secundum speciem  quam uideram, quando uenit ut disperderet ciuitatem: et species secundum aspectum quem uideram iuxta fluuium Chobar, et cecidi super faciem meam. Et maiestas Domini ingressa est templum per uiam porte, que respiciebat ad Orientem. Et eleuauit me spiritus, et introduxit me in atrium interius: et ecce repleta erat gloria Domini domus. Et audiui loquentem ad me de domo. Et uir qui stabat iuxta me, dixit ad me: Fili hominis, locus solii mei, et locus uestigiorum pedum meorum, ubi habito in medio filiorum Isrel in eternum. Et non polluent ultra domus Isrel nomen sanctum meum, ipsi et reges eorum in fornicationibus suis, et in ruinis regum suorum, et in excelsis: qui fabricati sunt limen suum iuxta limen  meum, et postes suos iuxta postes meos: et murus erat inter me et eos: et polluerunt nomen sanctum meum in abominationibus quas fecerunt: propter quod consumpsi eos in ira mea. Nunc ergo repellant procul fornicationem suam, et ruinas regum suorum a me: et habitabo in medio eorum semper. LXX: Et adduxit me ad portam, que respiciebat contra Orientem ÷ et eduxit me ** et ecce gloria Dei Isrel ueniebat per uiam Orientis: et uox castrorum quasi uox geminantium multorum: et terra resplendebat quasi [a 7Kb] fulgur a gloria per circuitum. Et uisio quam uidi secundum uisionem quam uideram quando ingrediebar ut ungerem ciuitatem ÷ Et uisio currus quam uidi ** secundum uisionem quam uideram super fluuium  Chobar: cecidique in faciem meam. Et gloria Domini ingressa est domum per uiam porte, que respiciebat ad Orientem. Et assumpsit me spiritus, et introduxit me in atrium interius: et ecce plena gloria Domini domus. Et steti, et ecce uox de domo loquentis ad me: et uir stabat iuxta me, et dixit ad me: uidisti, fili hominis, locum solii mei, et locum uestigii pedum meorum, in quibus habitabit nomen meum in medio domus Isrel in sempiternum. Et non contaminabunt ultra domus Isrel nomen sanctum meum, ipsi et duces eorum in fornicatione sua et in homicidiis ducum in medio sui, cum ponerent limen meum in liminibus suis, et postes meos iuxta postes suos. Et dederunt parietem meum 520 quasi connexum inter  me et se: et contaminauerunt nomen sanctum meum in iniquitatibus suis quas faciebant. Et contriui eos in furore meo et in occisione. Et nunc abiiciant fornicationem suam, et homicidia ducum suorum a me: et habitabo in medio eorum in sempiternum.« Primum de translationis uarietate dicendum est. Hoc quod ponunt Septuaginta: Et eduxit me, in Hebraico non habetur. Si enim adductus fuerat ad portam, que respiciebat Orientem, quid necesse fuit ut educeretur, cum ideo inductus sit, ut uideret quid in porta fieret Orientali? Deinde ubi dicitur: uox erat ei, haud dubium quin Dei,  quasi uox aquarum multarum, quod et Ioannes in sua confirmat Apocalypsi, Septuaginta posuerunt: Et uox castrorum quasi uox geminantium multorum . Tertio in Hebraico habetur: uidi uisionem secundum speciem quam uideram, quando uenit, ut disperderet ciuitatem. uenit autem ille qui in principio huius prophete uestitus erat lineis, et atramentarium habebat ad lumbos, cum aliis sex, ut disperderet ciuitatem, non ut ungeret, quod Septuaginta transtulerunt, qui quarto dixere: Et uisio currus quam uideram, quod in Hebraico non habetur. Dicamus strictim de singulis, quantum explanationis patitur difficultas: ne dum studemus breuitati, uelamentum non solum Moysi, sed et prophete Ezechielis remaneat in nobis, qui cupimus reuelata facie  ueritatem Domini contemplari . Gloria ergo Dei Isrel ingreditur per uiam Orientalem, per quam et egressa fuerat, quando ciuitas Domini furore percussa est. Ingreditur autem, immo regreditur ad eam quia templum Domini edificatum in monte monstrauerat. Et tamen multo plus est quod in consequentibus dicitur: Leuauit me spiritus, et introduxit me in atrium exterius: et ecce repleta erat gloria Domini domus. Hic enim gloria tantum Dei Isrel ingreditur: ibi autem dicitur, quod plenitudo glorie Domini fuerit in Templo: de qua et Isaias scribit: uidi Dominum sedentem super thronum excelsum et eleuatum: et plena erat domus gloria eius ; quando reuelata facie gloriam Domini contemplantes,  reformamur in imaginem Creatoris. uox quoque erat Dei, quasi uox aquarum multarum, omnium 521 scilicet in toto orbe populorum, ut Ioannes Euangelista interpretatur : siue quasi uox castrorum, et sicut uox geminantium multorum, ut exercitus Dei sacramenta cognosceret. Quod intelligens Iacob, uocauit nomen illius loci, castra . De quibus et alibi scriptum est: Currus Dei decem millium multiplex, millia letantium . Una autem uox dicitur castrorum et multitudinis, propter unum in Dei laude consensum. Geminaturque uox canentium Patri, et Filio, et Spiritui sancto: Sanctus, sanctus, sanctus Dominus Deus Sabaoth, plena est terra gloria eius . Sequitur: Et terra splendebat  a maiestate eius . Quod proprie in aduentu Christi factum est; quando in omnem terram exiit sonus apostolorum, et in fines orbis terre uerba eorum : quotidieque impletur in credentibus, et ad perfectum complebitur, quando corruptiuum hoc induerit incorruptionem, et mortale istud fuerit immortalitate uestitum . Quod autem infertur: Et uidi uisionem secundum speciem quam uideram, quando uenit ut disperderet ciuitatem; pro quo Septuaginta transtulerunt: quando ingressus sum, ut ungerem ciuitatem, cum iuxta Hebraicum perspicuum sit; iuxta Septuaginta  plurimam obscuritatem habet: quomodo Ezechiel ingressus sit ut ungeret ciuitatem; ad cuius prophetiam comminationemque ceciderit: nisi forte illud dicamus, quod correptio prophete, sit unctio ciuitatis, et unctio olei exsultationis sacerdotalis, et regii, quod qui libenter receperint, et audire uoluerint, efficiuntur uncti Domini, de quibus scriptum est: Nolite tangere Christos meos: et in prophetis meis nolite malignari . Ille autem potest iuxta anagogen ungere ciuitatem, de qua scriptum est: Gloriosa dicta sunt de te, ciuitas Dei ; qui uidit uisionem currus et mysteriorum Dei, quam intuitus est Ezechiel super fluuium Chobar, qui onus pondusque significat. Quid enim grauius fluminibus Babyloniis, super  que Dauid sedit et fleuit cum recordaretur Sion? De quibus scriptum est: Preterit enim figura huius mundi . Nihilque puto in seculi huius confusione esse perpetuum: sed omnia preterire et fluere . Que qui considerauerit, cadet super faciem suam intelligens quam procul sit a maiestate Dei, et flectet genua ad Patrem in nomine Iesu Christi. 522 Cumque, ait, ego corruissem, maiestas Domini ingressa est templum per uiam porte, que respiciebat ad Orientem, statimque me eleuauit spiritus , et introduxit me in atrium interitus, foris enim cecideram; et ecce, qui prius conspexeram gloriam Dei Isrel uenientem per uiam Orientalem, uidi repletam gloria Domini domum  eius, et uocem ad me de domo interiori loquentem audiui. Que quid sit locuta, Scriptura non narrat, nisi forte illud Apostoli: Et audiui uerba ineffabilia que non licet homini loqui . uir autem, inquit, qui stabat iuxta prophetam, dixit ad eum: quem perspicue Dominum intelligimus. Cui enim alii poterit conuenire quod sequitur: Fili hominis, locus solii mei, et locus uestigiorum pedum meorum, ubi habito in medio filiorum Isrel in eternum, nisi illi qui habitat in Ecclesia in medio filiorum Isrel cernentium Deum, et habitat in perpetuum, non secundum templum Salomonis ad tempus? Et locus eius est ille de quo scriptum est: Et factus est in pace locus eius , que exsuperat omnem sensum: Et locus uestigiorum  pedum illius, Apostolis dicentibus: Adoremus in loco ubi steterunt pedes eius . Et pulchre dixit, steterunt: in Ecclesia enim stant pedes Domini, in synagoga ambulant et pretereunt. Ut autem sciamus hoc dici de Ecclesia, iungitur: Et non polluent ultra domus Isrel nomen sanctum meum: quod proprie ad eos pertinet, qui sancte conuersationis in Ecclesia commorantur. Qui sint autem qui polluerint prius nomen sanctum Dei, ponit manifestius: Ipsi et reges eorum, tam populus quam sacerdotes, in fornicationibus suis quibus a Deo fornicati sunt: et in ruinis regum suorum, qui frustra sibi per superbiam, regium nomen assumunt. Denique sequitur: Et in excelsis. Arrogans  enim mens offendit Deum: humilis ad misericordiam prouocat. Qui post superbiam, immo per superbiam, fabricati sunt limen suum iuxta limen Dei, et postes suos iuxta postes illius. Audiant hec iuxta litteram muliercule onerate peccatis, que circumferuntur omni uento doctrine, semper discentes, et numquam ad scientiam ueritatis peruenientes; mentem iunctam Deo, non uicinitatem Ecclesiarum, et habitationem 523 proximam, Dei in se prouocare clementiam; quin potius indignationem Domini commoueri, quando in consecratis Deo locis, indignus habitator est. Fabricati sunt, inquit, limen suum iuxta limen meum, ut nichil interesset inter sacrum et prophanum, et postes suos iuxta postes meos, ut unus laicorum et sacerdotum esset introitus.  Unde et Apostolus dicit: Probet autem se homo, et sic accedat ad corpus et sanguinem Domini . Et ut grauius faceret quod dicebat, sequentem iungit uersiculum: Et murus erat inter me et eos; ut sacerdotalia sacrificia et loca sacramentorum corporis et sanguinis Christi, breuissimus murus diuideret. Et polluerunt, inquit, nomen sanctum meum, in abominationibus quas fecerunt. Quid prodest habitationis uicinia, et medius inter cellulam nostram et altare Domini paries, cum in his que secreto facimus, et que turpe est etiam dicere, contaminetur et polluatur nomen Domini? Ego hoc arbitror, quod non polluat nomen Domini, nisi ille qui uisus est nomini eius credere, et illius censeri uocabulo. Et quomodo tollit membra Christi,  et facit membra meretricis, qui prius Christo credidit: sic ille polluit nomen Dei, qui prius nominis eius fidem susceperit. Alioquin ethnicus, et Iudeus cum sint polluti, et contaminati, immo contaminatio ipsa atque pollutio, nomen Dei polluere et contaminare non possunt: quod illi polluunt, ad quos dicitur: Nomen meum per uos blasphematur in gentibus . Propter has igitur causas consumpsi eos in ira mea, quia hec fecere que diximus. Et tamen clemens Dominus rursum prophete precipit, ut iubeat eis procul a se remouere fornicationes pristinas, et ruinas regum suorum ac principum derelinquere, et repellere non tam a se, quam a Deo: et boni operis statim premia pollicetur dicens: Et habitabo in medio eorum, de quo in  Euangelio dicitur: Medius inter uos stat quem uos nescitis : et habitabit non paruo tempore, ut in Synagoga; sed in perpetuum, quod in Christi Ecclesia comprobatur.

 Tu autem, fili hominis, ostende domui Isrel templum: et confundantur ab iniquitatibus 524 suis, et metiantur [Al. meditentur] fabricam, et erubescant ex omnibus que fecerunt. Figuram domus et fabrice eius, exitus et introitus, et omnem descriptionem eius, et uniuersa precepta eius: cunctumque ordinem [uulg. addit eius], et omnes leges eius ostende eis, et scribes in oculis eorum, ut custodiant omnes distributiones [uulg. descriptiones] eius, et precepta illius, et faciant ea. Ista est lex domus in  summitate montis: Omnes fines [uulg. Omnis finis] eius in circuitu, Sanctum sanctorum erit [uulg. est]. Hec est ergo lex domus. LXX: Et tu, fili hominis, ostende domui Isrel domum, et cessabunt a peccatis suis, et uisionem eius, et dispositionem illius: et ipsi sustinebant tormentum suum pro omnibus que fecerunt. Et describes domum et preparationem eius, et exitus atque introitus eius, et substantiam eius et omnia precepta illius, et omnia legitima eius, et omnes leges eius ostendet illis, et describes coram eis: et custodient omnes iustificationes et omnia precepta mea, et facient ea, et descriptionem domus in uertice montis, omnes termini eius in circuitu Sancta sanctorum sunt. Ista est lex domus. Non parui operis est, quod oculis carnis, uel mente conspexeris audientibus demonstrare,  ut et ipsi tecum uidisse uideantur. Quamobrem scribit et Iosephus, eos qui ad describendam terram missi sunt ab [a 1Kb] Iesu filio Naue, fuisse , et artem que nunc philosophorum propria est, habuisse Geometrie. Domui igitur Isrel, eorum qui animo conspiciunt Deum, ostenditur domus, hoc est templum quod Ezechiel situm in monte conspexit, et non solum in monte, sed sicut nunc dicitur, in summitate montis: quam nequaquam illam putemus, que a Salomone constructa narratur in Regum et in Paralipomenon libris. Illa enim alterius ordinis atque mensure est, et in singulis magnam habens diuersitatem: tantumque inferior templo, quod nunc ostenditur Ezechieli, ut non solum cultores eius, et editui; sed et ipse fabricator eius Salomon  peccauerit, et offenderit Deum, licet postea egerit penitentiam, scribens Prouerbia, in quibus ait: Nouissime ego egi penitentiam, et respexi ut eligerem disciplinam . Ista autem que Ezechieli, et per Ezechielem domui Isrel ostenditur, talis est: ut qui eam 525 mente conspexerit, cesset ab iniquitatibus suis: non quibusdam, sed omnibus: siue ut in Hebraico continetur, confundatur et sustineat tormentum suum pro omnibus que fecerit. Sustinet autem tormentum iniquitatum suarum, qui cessat preterita facere peccata: multumque prodest ei, qui ante peccauerit, uidere domum Dei, et omnis fabrice eius nosse rationem; ut peccare desistat, et habens illius desiderium, dicat ad Dominum: Domine, dilexi  decorem domus tue: et locum habitationis glorie tue . Et iterum: Unum petiui a Domino, hoc requiram: ut inhabitem in domo Domini omnibus diebus uite mee , cum cepero uiuere et esse cum Christo, qui est uita credentium. Sequitur: Exitus eius et introitus, subauditur, domus. Exitus autem eorum qui egrediuntur ad eos qui foris sunt, et introitus eorum qui per magistrorum disciplinam ad interiora penetrant. Et omnem, inquit, descriptionem eius, siue substantiam eius, ut Septuaginta  transtulerunt, que non tam ad naturam domus, quam ad supellectilem pertinet atque diuitias. Et uniuersa precepta, cunctumque ordinem, et omnes leges templi ostendes eis, qui portauerunt tormentum iniquitatum suarum, et cessauerunt, siue confusi sunt super his que ante gesserant. Idcirco autem ostende ei, ut custodiant omnia que precepta sunt. Nihil enim prodest scire descriptionem domus et omnes distributiones eius, de quibus scriptum est: Multe mansiones apud Patrem meum . Et iterum: Statuit terminos gentium secundum numerum filiorum Isrel, siue angelorum Dei , nisi feceris que precepta sunt. Domus autem et lex omnium preceptorum Dei, et urbs que in summitate montis est constituta, illa credenda est, de qua  scriptum est: Non potest ciuitas abscondi super montem posita . Et: Fluminis impetus letificat ciuitatem Dei : que perspicue refertur ad Ecclesiam, et sita est in eo monte, qui in uertice omnium montium est, et a quo uulneratus est princeps Tyri: omnesque fines et termini domus huius, sancta sanctorum sunt. In illa domo, hoc est, in tabernaculo quod fabricatus est Moyses, et in templo quod a Salomone constructum est, interiora tantum, ubi erant 526 Cherubim, et propitiatorium, et arca testamenti, et mensa thymiamatis, appellabantur sancta sanctorum. In hac autem domo que monstratur Ezechieli, et que in summitate montis est constituta, omnes termini eius reputantur in sancta sanctorum. Quodque infertur:  Hec est lex domus, uel ad preterita pertinet, de quibus iam dictum est, uel ad ea que dicenda sunt postea.

 »Iste mensure altaris in cubito uerissimo qui habebat cubitum et palmum  in sinu eius erat cubitus: et cubitus in latitudine: et definitio [uulg. addit eius] usque ab labium eius in circuitu palmi unius [uulg. palmus unus]. Hec quoque erat fossa altaris. Et de sinu terre usque ad crepidinem nouissimam duo cubiti, et latitudo cubiti unius, et a crepidine minori usque ad crepidinem maiorem quatuor cubiti, et latitudo unius cubiti. Ipse autem ariel quatuor cubitorum, et ab ariel usque sursum [uulg. ad sursum] cornua quatuor. Et  ariel duodecim cubitorum in longitudine, per duodecim cubitos latitudinis, quadrangulum [uulg. quadrangulatum] equis lateribus. Et crepido quatuordecim cubitorum longitudinis, per quatuordecim [b 1Kb] latitudinis in quatuor angulis eius, et corona in circuitu illius dimidii cubiti, et sinus eius unius cubiti per circuitum. Gradus autem eius uersi ad Orientem. LXX: Et hec mensura altaris in cubito perfecto cubitus et , sinus illius altitudo per circuitum et cubitus latitudinis:  et gisus per labium eius in circuitu palmi unius. Et hec est altaris altitudo a profundo exordii in sinu eius usque ad propitiatorium magnum, quod erat subter cubitorum duorum, et latitudo cubiti. Et a propitiatorio minori usque ad propitiatorium maius cubiti quatuor: et latitudo cubiti et ariel cubitorum quatuor: et ab ariel usque ad superiora cornuum cubitus. Ipsum autem ariel duodecim cubitos habebat in longitudine: et duodecim cubitos in latitudine quatuor angulorum per singulas partes eius: et propitiatorium quatuordecim cubitorum in latitudine per quatuor partes eius: et gisus eius per circuitum gyrans illud dimidio cubito: et circuitus eius cubito: per gyrum et gradus eius respicientes ad  Orientem. Scriptum est: Abyssum et sapientiam quis inuestigabit ? Et: O profundum sapientie et scientie Dei :« cuius alta profunditas, et quis inueniet eam? Multum est si uoluerimus templum Salomonis huic templo, 527 et omnes partes eius et tabernacula comparare. Quod quia difficillimum est, interim in presentiarum altare, quod Ezechieli ostensum est, altari quod in Exodo legimus, ex parte modica conferamus . Ibi altare quinque cubitorum in longitudine et quinque cubitorum in latitudine, id est, quadrangulum, et trium cubitorum in altitudine describitur: hic uero recedens a sensibus quinque, tendit ad unionem, in qua cubitus perfectus, siue uerissimus ponitur, cui iungitur palmus, id est,  , sextam, ut supra diximus, habens partem cubiti. In sinu autem eius, hoc est, altaris, erat cubitus, qui scilicet ea que igne consumebantur suscipiebat, et in latitudine eius alius cubitus: ut interiora, hoc est, secreta, et spatia altaris que in latitudine demonstrantur, uno cubito finirentur. Quod autem sequitur: Et definitio usque ad labium eius, pro quo Aquila, Symmachus et Theodotio posuerunt terminum, Septuaginta rursum gisum interpretati sunt. Cuius uerbi, [a 1Kb] ut ante iam dixi, non possum scire rationem; nec cuius lingue sit dicere confidenter: nisi hoc admonere lectorem, quod ubi nunc definitionem interpretatus sum [b 1Kb] supra coronam transtulerim. Illudque breuiter demonstratur, quod in circuitu ipsius altaris, id est, in margine, et circulo repandum fuerit labium, et quasi corona in  modum lilii, habens in aspectu plurimam uenustatem. Que definitio, siue gisus per circuitum palmi unius, siue latitudine tendebatur. Fouea autem altaris, siue profundum et altitudo, pro qua in Hebraico ponitur GAB [Figure: [Hebrew Text] 1Kb] , de sinu terre usque ad crepidinem nouissimam, uel usque ad propitiatorium maximum, duobus cubitis erat, et latitudo eius cubiti unius. Inferiora enim et profunda, et terre coherentia, duali numero, qui et in immundis animalibus positus est, continentur : superiora  autem et ad crepidinem, siue propitiatorium peruenientia, quod Theodotio ipso Hebraico nomine appellauit [c 6Kb] AZARA [Figure: [Hebrew Text] 1Kb] , unius cubiti habent latitudinem, ut dualis numerus transeat ad solitarium; et bonum nuptiarum, quod inferius est, ad unionis perueniat beatitudinem. 528 Quodque sequitur: Et a crepidine minori usque ad crepidinem maiorem, quatuor cubitorum, et latitudo unius cubiti, pro quo in Septuaginta positum est: Et a propitiatorio minori usque ad propitiatorium maius; et Theodotio in utroque AZARA transtulit, illud est intelligendum, quod propitiatorium minus, lapis sit excisus de monte sine manibus, et propitiatorium maius, ipse lapis qui creuit in montem magnum, et impleuit uniuersum orbem . Siue iuxta alterum  sensum, propitiatorium minus est, quando exinaniuit se formam serui accipiens , et propitiatorium maius, quando recepit gloriam, quam habuit apud Patrem antequam mundus fieret . Prius enim Christi humiliora cognoscimus, et sic ad diuinitatis eius altitudinem peruenimus: et tamen utriusque nature propitiatorium, hoc est, minoris atque maioris, ad unius altaris pertinet sacramentum. Inter duo autem propitiatoria, minus atque maius, quatuor erant cubita, quatuor mundi elementa signantia, que et ipsa perueniunt ad unius cubiti altitudinem. Et hoc animaduertendum quod in mensura altaris primus cubitus in latitudine nulli copulatur, sed sua unione perfectus est: secundus autem latitudinis cubitus, post duos cubitos crescit ad summum,  et tertius cubitus, post propitiatorium minus et maius per quatuor elementa ad unius cubiti mysterium tendit; et unus et alter, et tertius cubitus in altare Domini, nequaquam primus, secundus, et tertius; sed unus et unus, et unus esse dicatur. Ipse autem ariel quatuor cubitorum erat, et ab ariel usque sursum cornua quatuor: siue ut in Septuaginta dicitur, ab ariel usque ad superiora cornuum cubitus unus. Ariel  ut plerique estimant interpretatur, lux mea Deus. De quo et in Isaia propheta, ubi scriptum est: ue tibi, ciuitas Ariel, quam expugnauit Dauid, siue circumdedit, plenius diximus . Ut autem ego arbitror, leo uel fortis Dei: quod nomen refertur proprie ad altare, in quo uel illuminatio Dei est,  uel leo et fortitudo eius, dicente Iacob ad Iudam: Catulus leonis Iuda, ad predam, fili mi, ascendisti: requiescens accubuisti ut leo, et quasi 529 leena, quis suscitabit eum ? Cubitorum autem quatuor est, et cornua habet quatuor; siue superiora quatuor cornuum, uno cubito finiuntur; ut Euangeliorum mensura et in totum orbem fortitudo discurrens, sub illuminatione Dei, et leonis fortitudine demonstretur, ad unumque cubitum perueniant diuine confessionis. Et ut paulatim obscuritas presentis loci manifestior fiat, sequitur: Et Ariel duodecim  cubitorum in longitudine, per duodecim cubitos latitudinis, quadrangulum equis lateribus. Quod nemo dubitat ad duodecim tribus pertinere, que in Ioannis Apocalypsi scripte sunt, et ad Apostolorum numerum, de cuius sacramento supra dixisse me memini . Per quatuor autem latera mundi, duodeni cubiti simul efficiunt quadraginta octo cubitos sacerdotalium ciuitatum, ut istis quasi fundamentis in toto orbe diuisis, Ecclesie fortitudo solidetur. Porro crepido, pro qua Septuaginta propitiatorium, Theodotio ut supra AZARA; Symmachus , hoc est circuitum interpretati sunt, quatuordecim cubitorum erat longitudinis per quatuordecim latitudinis, in quatuor angulis eius, et corona in circuitu eius dimidii cubiti; pro qua rursum Septuaginta  gisum interpretati sunt, et sinus, siue iuxta Symmachum consummatio eius atque perfectio, cubiti unius per circuitum, illud latenter ostendit, quod Dominus noster, qui uere propitiatorium dicitur non solum pro peccatis nostris, sed pro omni mundo, per quatuordecim generationes uenerit ab Abraham usque ad Dauid; et rursum per alias quatuordecim usque ad captiuitatem Iechonie, et eiusdem numeri sacramento ad terrena descenderit: ut in tertia , et diuini numeri  sacramento saluaret quatuor angulos mundi, de quibus scriptum est: Multi ab Oriente et Occidente, et ab Aquilone et Meridie uenient, et accubabunt cum Abraham, et Isaac, et Iacob in regno celorum . Quodque sequitur, et corona, siue  gisus per circuitum eius, 530 subauditur propitiatorii, habebat dimidium cubitum, et sinus ipsius propitiatorii, siue consummatio atque perfectio, quam Symmachus interpretatus est , habebat unum cubitum, illud significat quod et peccatores et iusti Domini propitiatione saluentur, dicente apostolo Paulo: Reconciliati sumus Deo in sanguine Filii eius . Et de peccatoribus dicitur, quod dimidii cubiti mensuram habeant per circuitum; qui tamen saluantur misericordia Creatoris, iuxta illud quod in Psalmo scriptum est: Pro nichili saluos facies eos . De iustis: quod in uno saluentur numero solitario atque perfecto, et imitentur unam diuinitatem, dicente eodem Apostolo: Deus erat in Christo, mundum reconcilians sibi  . Quod autem in fine huius testimonii ponitur, et gradus eius uersi ad Orientem, gradus huius propitiatorii [a 2Kb] uel uiginti quatuor libris ueteris Instrumenti debent accipi: qui habebant citharas in Apocalypsi Ioannis , et coronas in capitibus suis: uel sacramentum Patris et Filii et Spiritus  sancti, in quo uera nobis datur propitiatio. Et ut dicamus apertius, propterea graduum numerus incertus relinquitur, ut quantocumque studio ad altiora scandere potuerimus, in inferioribus nos putemus collocatos, et cogitemus illud Psalmiste: Ibunt de uirtute in uirtutem .

 Et dixit ad me: Fili hominis, hec dicit Dominus Deus: Hi sunt ritus altaris, in quacumque die fuerit fabricatum, ut offeratur super illud holocaustum, et effundatur sanguis. Et dabis sacerdotibus, Leuitis qui sunt de semine Sadoc, qui accedunt ad me, ait Dominus Deus: ut offerant mihi uitulum de armento pro peccato. Et assumes de sanguine eius, pones super quatuor cornua [uulg. addit eius], et super quatuor angulos crepidinis, et super coronam in circuitu:  et mundabis illud et expiabis. Et tolles uitulum qui oblatus fuerit pro peccato, et combures illum in separato loco domus extra sanctuarium. Et in die secunda offeres hircum caprarum immaculatum pro peccato, et expiabunt altare sicut expiauerunt in uitulo. LXX: 531 Et dixit ad me: Fili hominis, hec dicit Dominus Deus: Hec sunt precepta altaris in die qua factum fuerit, ut offerantur super eo holocautomata, et effundatur super illud sanguis. Et dabis Sacerdotibus Leuitis qui sunt ex semine Sadduc, et appropinquant ad me, dicit Dominus Deus, ut ministrent mihi uitulum de bobus pro peccato: et tollent de sanguine eius, et ponent super quatuor cornua altaris, et super basim eius in circuitu, et mundabunt et expiabunt illud. Et tollent uitulum pro peccato, et comburetur in loco  separato domus extra sancta. Et die secunda tollent hedos duos de capris immaculatos pro peccato, et expiabunt altare sicut expiauerunt in uitulo. Postquam prophete monstrauit altare, et cubitum eius, cubitosque duos; et rursum cubitum et quatuor cubitos, et tertio cubitum, duodecim quoque cubitos per alios duodecim, et quatuor altaris cornua: Ariel quoque duodecim cubitorum, per duodecim cubitos, et crepidinem, hoc est, propitiatorium quatuordecim cubitorum, per quatuordecim cubitos: coronam quoque illius, et sinum dimidio cubito [b 1Kb] et uno cubito per circuitum: gradusque ad Orientem, quorum incertus est numerus, locutus est uir, cuius calamus et funiculus erat in manu, et docet eum quomodo, altaris opere perfecto, altare debeat expiari  et consecrari. Primumque offertur uictima, et datur sacerdotibus de genere Leui, qui sunt de semine Sadoc, quem cur Septuaginta Sadduc nominent, scire non ualeo. Sadoc autem interpretatur iustus: offerturque iuxta Septuaginta et Theodotionem uitulus; iuxta Symmachum taurus, qui Hebraice dicitur PHAR.  uitulum autem qui pro nobis immolatus est, et multa Scripturarum loca, et precipue Barnabe Epistola, que habetur inter scripturas apocryphas, nominat. Et hircus caprarum secundo offertur die. Unde et Pascha facturi assumunt de grege agnum et hedum, et qui primum pascha facere non potuerunt, in secundo mense faciunt: quorum alterum ad iustos pertinet, alterum ad penitentes. Sin autem Septuaginta nobis interpretatio placet qui dixerunt: die autem secundo tollent hedos duos immaculatos 532 pro peccato, audax quidem est quod dicturi sumus, sed tamen aliorum simpliciter ponenda sententia est, qui aiunt duos hedos immaculatos post passionem Domini oblatos esse ad altare Domini, Iacobum et Stephanum: quorum alter de apostolorum numero,  alter de septem electis in ministerium Domini princeps fuit . Iste est Iacobus qui transformatum Saluatorem uidit in monte , qui resurgentem filiam archisynagogi cum Domino Petroque et Ioanne intuitus est , qui in catalogo apostolorum, in quo bina iunguntur nomina, prior fratre ponitur . Hunc interfecit Herodes , et quasi hedum immaculatum post passionem Saluatoris in die immolauit secunda . Stephanum quoque (cuius sapientie et doctrine nullus poterat resistere , et qui stantem uidit Filium ad dexteram Patris, et dixit  lapidibus obruere Iudei. Et quomodo quosdam credentium primitias Achaie et Asie Apostolus nominat:  sic et isti primitie fuere martyrum , quos Christi postea confessio coronauit. Et hoc notandum quod uitulus totus offertur in holocaustum, et crassitudo corporis eius diuino igne consumitur. Etsi enim noueramus Christum [a 1Kb] secundum carnem: sed iam nunc non nouimus eum secundum carnem . Iacobus autem et Stephanus qui secunda die oblati sunt, siue hircus, qui iuxta Hebraicum narratur oblatus, offertur quidem in uictima, sed holocaustum presentie Domini reseruatur. Quod autem tollitur sanguis, de quo loquitur Petrus: Redempti [b 1Kb] sumus de uana nostra conuersatione paterne traditionis pretioso sanguine Christi ; et Paulus apostolus docet: Pretio redempti estis ; et in alio loco: Pacem faciens per sanguinem  crucis sue, siue in terra, siue super celos , illud significat, quod sanguine Saluatoris, quatuor cornua purificentur altaris, id est, quatuor mundi plage: aspergiturque corona propitiatorii, siue bases per circuitum, ut uniuersa purgentur, et firma sit propitiatio. Propterea autem in secunda die, uel duo hedi, de quibus supra diximus, uel hircus assumitur; quia animal est semper ad excelsa festinans, et nichil periculi sustinens in 533 precipitiis, et ibi inuenit uiam, ubi ceteris animantibus interitus est. Unde et Greco sermone caprarum et hircorum grex, sublimium conuersatio dicitur, hoc  est, quasi , siquidem , excelsum, [Mss. ], conuersationem significat. Porro altare Christi expiatur sanguine, ut orationes sanctorum munde permeent ad Deum. Hoc quoqne notandum, quod iuxta Hebraicum ipse Ezechiel, quasi sacerdos uitulum iubetur assumere, et holocaustum facere, et sanguinem eius in circuitu aspergere, tam altaris quam angulorum et corone, siue basis. Septuaginta autem interpretes alios sacerdotes hoc facere demonstrant, de quibus dictum est: Dabis sacerdotibus Leuitis, qui sunt ex semine Sadoc, qui accedunt ad me.

 »Cumque compleueris expians illud, offeres uitulum de armento immaculatum, et arietem de grege immaculatum. Et offeres eos in  conspectu Domini, et mittent sacerdotes super eos sal; et offerent eos holocaustum Domino. Septem diebus facies hircum pro peccato quotidie, et uitulum de armento et arietem de pecoribus immaculatos offerent. Septem diebus expiabunt altare, et mundabunt illud: et implebunt manum eius. Expletis diebus in die octauo et ultra facient Sacerdotes super altare holocausta uestra, et que pro pace offerunt, et placatus ero uobis, ait Dominus Deus. LXX: Et cum compleueris expiationem, offerent uitulum de bobus immaculatum, et arietem de ouibus immaculatum, et offeretis coram Domino, et aspergent sacerdotes super ea sal; et offerent ea holocausta Domino. Septem diebus facies hedum pro peccato quotidie, et uitulum ex bobus,  et arietem de ouibus immaculatum facient septem diebus. Et expiabunt altare, et mundabunt illud, et implebunt manus eorum, et consummabunt dies. Et erit a die octauo et ultra, facient sacerdotes super altare holocausta uestra, et pro salute uestra, et suscipiam uos, dicit Dominus Deus.« Postquam altare et mensure eius in montis uertice demonstrate sunt; rursumque expiatio, et consecratio illius prophete ostensa est, per unum uitulum immaculatum et hircum, siue duos hedos, quorum primum ad Dominum Saluatorem, duo sequentia ad apostolos ministrosque retulimus, ne in consecratione spiritalis altaris et proprie ad Ecclesiam pertinentis, 534 lex et prophete uiderentur exclusi, propterea consecrato altari, uitulus immaculatus  assumitur et aries, et offertur in conspectu Domini; et filii Sadoc, hoc est, iustorum sacerdotes aspergunt super capita eorum sal, ut et Lex et Prophete sapore Euangelii condiantur. Nec ullum est sacrificium (iuxta legis imperium et interpretationem Apostoli, qui ait  quod sale careat. Utrumque autem offertur holocaustum Domino, ut corpus pinguis littere, quod significatur in Lege, et prophetie nubilum, igne Domini, hoc est, Spiritu sancto, de quo dicit Paulus, Spiritu feruentes , in spiritualem et tenuem substantiam conuertantur. uolumus  scire apertius qui sit uitulus de armento immaculatus, et aries de ouibus purissimo uellere, intelligamus Moysen et Eliam ; quorum prior mansuetissimus fuit inter omnes homines qui uersabantur in terra; alter ardore fidei similis Moysi. Unde et audebat dicere: Ego relictus sum solus. Quod autem in Hebraico scriptum est: Offeres uitulum, in Septuaginta, offerent sacerdotes, nulla sit questio. Et ipse enim Ezechiel cui hec dicuntur, de numero sacerdotum est, plene etatis atque perfecte; et sacerdotalem gradum prophetie auxit gratia. Et Moyses et Elias uidentur in monte cum Domino, id est, lex et prophete, qui ei nuntiabant que Ierosolymis passurus esset. Expiato autem altari, septem diebus offertur hircus, siue hedus  pro peccato quotidie, et uitulus de armento, et aries de pecoribus immaculatus, ut per hec sacrificia septem dierum ad perfectum expietur altare. In septem diebus sabbatismus ostenditur qui iuxta Apostolum  populo Dei reseruatur: in quibus eternam ueramque speramus requiem, et nequaquam seruile opus faciamus [Al. faciemus] peccatorum. In hirco autem, et uitulo, et ariete tria generalia delicta demonstrantur, quibus omne mortalium subiacet genus. Aut enim cogitationibus, aut sermone, aut opere peccamus. Cogitatio refertur ad arietem, que prima est omnium peccatorum, et ex qua alia duo peccata nascuntur. Hedus autem, siue hircus, ad eloquium siue sermonem, qui semper de excelsioribus disputat. Opera uero proprie uitulo  deputantur: quoniam uomeri 535 et labori et terrenis operibus mancipatus est. Hec igitur immaculata per septem dies ueri sabbati atque perfecti Deo offerre debemus, et expiare altare, ut oratio nostra munda perueniat ad Deum. Quod autem infertur: Et mundabunt illud, et implebunt manum eius, quod et Hebraicum et ceteri interpretes transtulerunt, illud significat, quod ipsius quoque altaris, pro cuius expiatione offertur sacrificium, dona complenda sint, sicut offertur pro sacerdotibus et populo atque pontifice; ne quid uacuum stetisse uideatur in conspectu Domini. Pro quo posuere Septuaginta: et mundabunt illud, et implebunt manus suas, ut subaudiatur sacerdotes, qui cum pleni fuerint bonis operibus, hoc enim plene significant manus, transacto  sabbato, ueniant ad diem resurrectionis octauam, et dicant cum Apostolo: Resurreximus cum Christo ; et ultra octauam tendant ad celestia, et offerant pro nobis holocausta, siue que pro pace peccatorum nostrorum et salute sunt nostra: ut per ignem Spiritus sancti, omnia que cogitamus, loquimur, et facimus, in spiritualem substantiam conuertantur: et huiuscemodi Dominus delectatus sacrificiis, nobis placabilis fiat.

 Et conuertit me ad uiam porte sanctuarii exterioris, que respiciebat ad Orientem, et erat clausa. Et dixit Dominus ad me: Porta hec clausa erit, et non aperietur, et uir non transibit per eam: quoniam Dominus Deus Isrel ingressus  est  per eam; eritque clausa principi. Princeps ipse sedebit in ea, ut comedat panem coram Domino. Per uiam uestibuli , porta egredietur, et per uiam eius egredietur. Pro eo quod in Hebraico scriptum est: erit clausa principi, LXX transtulerunt, erit clausa: quia dux ipse sedebit in ea. Multe sunt porte quas in descriptione templi Ezechielis Scriptura commemorat, tam intus quam foris. Altaris quoque figuram, et consecrationem et sacrificia sermo preteritus percurrit. Quo finito, uenit ad portam sanctuarii exteriorem, que respiciebat ad Orientem, et erat clausa: statimque uir ille qui erat ductor prophete, et ei omnia demonstrabat, locutus est ad eum: Porta hec quam respicis clausam, semper clausa erit, et non aperietur,  536 nullusque uirorum transibit per eam. Et reddit causam cur clausa sit semper: quoniam Dominus Deus Isrel ingressus est, uel ingredietur per eam: eritque clausa iuxta Hebraicum, principi, quem ducem LXX transtulerunt. Qui princeps et dux, id est, NASI [Figure: [Hebrew Text] 1Kb] , sedebit in ea, ut comedat panem coram Domino: et per uiam uestibuli porte ingredietur, et per ipsam egredietur. Quenam ista porta est, que semper clausa est, et solus Dominus Deus Isrel ingreditur per eam? Nempe illa de qua Saluator loquitur in Euangelio: ue uobis, Scribe et Pharisei hypocrite, et ue uobis doctoribus legis, qui tollitis clauem scientie: ipsi non ingredimini, et intrantes prohibetis . De hac sub nomine libri scribit et Isaias: Erunt uerba libri  istius, sicut uerba libri signati: quem cum dederis homini nescienti litteras, et dixeris ei, Lege: et respondebit tibi, nescio litteras. Et dabunt illum homini scienti litteras, dicentes: Lege; et dicet: Non possum legere, quia signatus est . Iste autem liber est, cuius nemo potest soluere et aperire signacula, neque in celo, neque in terra, neque sub terra, nisi ille de quo in Apocalypsi Ioannis dicitur: Ecce uicit leo de tribu Iuda, radix et genus Dauid: ut aperiat librum et soluat signacula eius . Prius enim quam Saluator humanum corpus assumeret, et humiliaret se, formam serui accipiens , clausa erat Lex et Prophete, et omnis scientia Scripturarum, clausus erat paradisus. Postquam autem ille pependit in cruce, et locutus est  ad latronem, Hodie mecum eris in paradiso , statim uelum templi scissum est, et aperta sunt omnia; ablatoque uelamine dicimus: Nos autem omnes reuelata facie gloriam Domini contemplantes, in eamdem imaginem transformamur a gloria in gloriam . Sin autem reuelata sunt omnia, in Christo enim iuxta sermonem Pauli omnia reuelantur , quomodo porta clausa erit et non aperietur, et uir non transibit per eam? Ex quibus discimus, quamuis ad summam scientiam uenerimus, comparatione diuine scientie, nunc ex parte nos scire et ex parte cognoscere; quando autem uenerit, quod perfectum est, tunc quod ex parte est destruetur. Unde et in alio loco ipse Apostolus imperfectum  se esse loquitur, rursumque perfectum. Quod si interpretatione caret, uidetur esse contrarium. Dicit enim: 537 Non quia iam accepi, aut quia iam perfectus sum [a 1Kb] . Fratres, ego me non arbitror comprehendisse; Unum uero, posteriora obliuiscens et ad priora me extendens, statutum persequor ad brauium superne uocationis Dei . Cumque putaremus eum secundum professionem suam non esse iam perfectum, et magis querere quam inuenisse quod uerum, non solum se, sed et alios dicit esse perfectos: Quotquot ergo perfecti sumus hoc sapiamus. Est autem sensus huius loci: Ad comparationem ceterorum hominum, qui curam non habent notitie Scripturarum nec mysteriorum Dei, perfectum esse me fateor; quantum autem ad  scientiam diuine maiestatis, nunc in enigmate uideo et per nubilum et caliginem, et dico cum propheta: Mirabilis facta est scientia tua ex me, confortata est, et non potero ad eam . Hec igitur porta, que omnibus clausa est , erit clausa principi, siue duci, et illius aduentu reserabitur, qui sedebit in ea, ut comedat panem coram Domino: de quo ipse in Euangelio profitetur, dicens: Meus cibus est ut faciam uoluntatem eius qui misit me, et compleam opus eius . Ipse est princeps, et pontifex secundum ordinem Melchisedech, et hostia et sacerdos, qui in conspectu Patris nobiscum celestem comedit panem, et uinum bibit, de quo loquitur in Euangelio: Non bibam de genimine uitis huius,  nisi cum bibero illud nouum in regno Patris mei : in illo uidelicet regno, de quo et ipse et alibi ait: Regnum Dei intra uos est . Clausaque erit porta. Nemo enim potest passionis Domini, corporisque eius et sanguinis pro maiestate rei sacramenta cognoscere. Tanteque bonitatis est, et clementie princeps noster, ut cum solus sedeat in porta, que clausa est, et panem coram Domino comedat, uelit mense sue atque conuiuii plures habere consortes, et dicat: Ecce ego sto ad ostium et pulso; si quis aperuerit mihi, ingrediar ad eum et cenabo cum illo, et ipse mecum . Solus autem panem comedit coram Domino, quia substantia eius diuinaque natura a cunctis creaturarum substantiis separata est. Ipse  per eamdem uestibuli portam ingreditur 538 et egreditur: quia [b 1Kb] et intus et foris, hoc est, infusus et circumfusus omnibus; ingrediensque per portam, ut secum introducat eos, qui absque doctrina et eius auxilio intrare non possunt; et egrediens, ut rursum alios introducat; et loquatur eis qui difficiliora non capiunt. Quod autem porta Orientalis extra terminos mundi semper clausa sit, et humano nequaquam pateat aspectui, Ioannis Euangelium probat dicentis: Deum nemo uidit umquam: Unigenitus  Filius qui est in sinu Patris, ipse enarrauit . Quasi aliis uerbis dixerit: Eritque clausa principi. Princeps solus sedebit in ea, ut comedat panem perfecte et consummate scientie. Nemo enim nouit Filium nisi Pater, et nemo nouit Patrem nisi Filius, et cui uoluerit Filius reuelare . Pulchre quidam portam clausam, per quam solus Dominus Deus Isrel ingreditur, et dux cui porta clausa est, Mariam uirginem intelligunt, que et ante partum, et post partum uirgo permansit. Etenim tempore quo angelus loquebatur: Spiritus sanctus ueniet super te, et uirtus Altissimi obumbrabit te, quod autem nascetur ex te sanctum, uocabitur Filius Dei , et quando natus est, uirgo permansit eterna; ad confundendos eos, qui arbitrantur  eam post natiuitatem Saluatoris habuisse de Ioseph filios, ex occasione fratrum eius qui uocantur in Euangelio . Super qua questiuncula, Rome aduersum Heluidium illius temporis hereticum, in adolescentia non grandem librum scripsisse me noui.

 Et adduxit me per uiam porte Aquilonis in conspectu domus, et uidi, et ecce impleuerat [uulg. impleuit] gloria Domini domum Domini, et cecidi [c 1Kb] ante faciem meam. Et dixit ad me Dominus: Fili hominis, pone cor tuum, et uide oculis tuis, et auribus tuis audi omnia que ego loquar ad te de uniuersis ceremoniis domus Domini, et de cunctis legibus eius, et pones cor tuum in uiis templi per omnes exitus sanctuarii. uir qui ductor prophete est, et quo cuncta in templo monstrante cognoscit, postquam clausam  ei ostenderat portam numquam reserandam, et tamen apertam ei qui clausis ingressus est ostiis, ducit prophetam ad uiam porte 539 Aquilonis, que tamen et ipsa esset in conspectu domus, haud dubium quin templum significet. Cumque propheta e regione uidisset plenam domum Domini gloria Domini, eamdem uidelicet quam in Aquilonis plaga positus contra cernebat, statim cecidit in faciem suam, maiestatem glorie Domini ferre non sustinens. Unde quia fuerat humilitate deiectus, dicit ad eum, nequaquam uir, sed Dominus: Fili hominis, pone cor tuum, et reliqua. In consummatione tabernaculi et edificii templi quod a Salomone constructum est, apparuit gloria Domini, que postea euangelice glorie comparatione destructa est, dicente Apostolo:  Etenim non est glorificatum, quod glorificatum est, in hac parte, propter excellentem gloriam. Si enim quod destruitur, per gloriam est: multo magis quod manet in gloria est . Cauendumque ne destructionem prioris glorie abolitionem putemus; sed sic sentiendum, quod postquam uenerit quod perfectum est, id quod ex parte fuerat, destruetur: uelut si solis radiis lampadem compares, aut lampadis lumen lucerne [Al. lucernule.] Quamobrem et de Ioanne Baptista dicitur: Ille erat  lucerna lucens in domo . Postquam autem uenit sol iustitie, lucerne lumen absconditum est, dicente ipso propheta atque Baptista: Illum oportet crescere, me autem minui . Cecidit autem in faciem suam propheta, ne dum plus cernere cupit quam potest humana fragilitas intueri, etiam ipsum oculorum lumen amitteret. Unde familiarius eum uocat Dominus, filium hominis; precipitque ut ponat cor suum, et uideat oculis, et auribus audiat. Primum enim ad intelligendum quod dicitur aperiendus est animus; secundo, cordis intelligendum oculis, de quibus dicitur ad Abraham: Leua oculos tuos, et uide stellas celi ; tertio, his auribus audiendum, de quibus Saluator ait: Qui habet aures audiendi, audiat ; ut possit  cunctas templi ceremonias et legitima eius intelligere, et ad extremum ponere cor suum in uiis templi; quia diuersi ad [a 1Kb] Deum introitus sunt. Siue per uias templi, ceremoniarum ordinem significat, et exitus sanctuarii. Proemium igitur est, et 540 preparatio prophete, ad intelligenda que postea super templi ordine cogniturus est. Et hoc notandum, quod in mundi huius plaga qui in maligno positus est, et in Aquilonis frigore constitutus, celestis nobis ceremoniarum ordo monstratur.

 Et dices ad exasperantem me domum Isrel: Hec dicit Dominus Deus: sufficiant uobis omnia scelera uestra, domus Isrel, eo quod inducitis filios alienos  incircumcisos corde et incircumcisos carne, ut sint in sanctuario meo, et polluant  domum meam, et offertis panes meos, adipem et sanguinem, et dissoluistis  pactum meum in omnibus sceleribus uestris; et non seruastis precepta sanctuarii mei et posuistis custodes obseruationum mearum in sanctuario meo uobismetipsis. Quando dicit, sufficiant uobis omnia scelera, siue iniquitates uestre, ad priorum peccatorum hortatur penitentiam, ne augeamus peccata peccatis, et materiam futuro paremus incendio; sed audiamus illud quod Isaias loquitur: ue his qui attrahunt peccata sicut funiculo longo, et sicut iugo corrigie uituli iniquitates . Primumque peccatum est, quod inducunt filios alienos, siue alienigenas incircumcisos corde, et incircumcisos carne, ut sint in sanctuario Dei, et polluant domum Dei. Modicum enim fermentum totam  massam corrumpit ; et in quibusdam exemplaribus fertur Prouerbiorum: Ne introducas impium in tabernacula iustorum. Urgent nos in hoc loco Iudei et Ebionite, qui circumcisionem carnis accipiunt: quomodo possumus presentem locum exponere incircumcisos corde et incircumcisos carne? quo uidelicet post spiritualem intelligentiam, etiam carnis circumcisionem suscipere debeamus. Sed qui legimus Paulum dicentem: Contestor autem omnem hominem qui circumciditur: quoniam si circumcidamini, Christus uobis nichil proderit . Et illud Ieremie: Ecce incircumcise aures uestre, et [b 1Kb] noluistis  audire . Et in Exodo locutus est Moyses in conspectu Domini dicens: Ecce filii Isrel non audierunt me; et quomodo audiet me Pharao? Ego autem sum tardi sermonis , pro quo Septuaginta dixere: ; quod melius habetur in Hebreo: Ego autem 541 incircumcisus sum labiis, interrogemus eos, immo cogamus circumcidere aures, et labia desecare, ut Scripturam implere uideantur. Sin autem ceperint circumcisionem aurium interpretari, quando nichil turpe et inhonestum audire nos patimur, et circumcisionem labiorum, quando nichil indecens loquimur: dicamus eis, eamdem expositionem etiam in corde et in carne seruare debetis. Cor circumcidimus cultello Dei, et aufertur de  corde nostro preputium, quando turpes cogitationes nequaquam exeunt de corde nostro, nec de nobis dicitur: Impinguatum est cor populi huius, et auribus suis grauiter audierunt . Ergo et caro similiter circumciditur, ut nequaquam faciamus terrena opera, que pro necessitate corporis facere compellimur, cibum capere, et potum et somnum, et uti uestibus: que tunc circumcidimus, si non ad delicias, et ad luxuriam, et ad inertiam, sed ad necessitatem nature et corporis istius sustentaculum cuncta faciamus. Qui bibit uinum modicum propter stomachum et frequentes infirmitates, et odit ebrietatem, circumcidit carnem suam . Qui dormit quantum natura patitur, audiet a Salomone: Si sederis, absque timore eris:  Si dormieris, suauiter dormies, et non timebis pauorem superuenientem tibi: neque impetus impiorum superuenientes . Et qui fugit fornicationem, et uxori debitum reddit reuertens ad id ipsum ne tentet eum Satanas , audiet cum populo Isrel: In hac die abstuli opprobrium Aegypti a uobis. uestibus quoque utetur, que frigus repellant; non que tenuitate sui, corpora nuda demonstrent. Attenuata ieiuniis caro et circumcisa continentia , fugit opprobrium Aegyptiorum qui sunt magnis carnibus, et illud potest dicere quod in plerisque iuxta editionem Septuaginta legitur: Quomodo contabuit caro mea, in terra deserta, inuia, et inaquosa, sic in sancto apparui tibi . Si quando ergo alienigenas introducere  uoluerimus in templum Dei, circumcidamus aures eorum, et labia, et cor, et omnem carnem, oculosque, gustum et odoratum, ut omnia cum Dei timore et ratione faciamus. Audiant hoc episcopi atque presbyteri et omnis ordo ecclesiasticus, ut non inducant filios alienos incircumcisos corde, et incircumcisos carne, ne sint 542 in sanctuario Dei, et polluant domum eius. Si enim hoc fecerint, aptabitur illis quod sequitur: Et offertis panes meos, panes uidelicet propositionis in cunctis Ecclesiis et orbe terrarum, de uno pane pullulantes, et non solum panes, sed adipem quoque de quo scriptum  est: Ex adipe frumenti saturauit eos , et sanguinem qui in Christi passione effusus est. Legendumque ita, et sic lectionis ordo reddendus: Cum filios alienigenas incircumcisos corde et corpore inducatis in sanctuarium meum, et polluatis domum meam, audetis offerre panes et adipem et sanguinem, mystica sacramenta, et non intelligitis quod solueritis, et pretergressi sitis pactum meum in omnibus sceleribus et impietatibus uestris, et non seruaueritis precepta sanctuarii mei, neque posueritis custodes ceremoniarum mearum in sanctuario meo. Omnis autem aduersus eos est comminatio, qui non audierunt Apostolum premonentem: Manus cito nemini imposueris: neque communices peccatis alienis . uel certe sic intelligendum:  Dissoluistis pactum meum in omnibus sceleribus uestris, et non seruastis precepta sanctuarii mei, et audetis indignos alienosque custodes ponere in obseruatione sanctuarii mei uobismetipsis, ut subaudiatur, non mihi. Et est sensus: Qui uobis in carnalibus seruiant ac ministrent: et ob uestra refrigeria meum polluant sanctuarium.

 Hec dicit Dominus Deus: Omnis alienigena incircumcisus corde, et incircumcisus carne, non ingredietur sanctuarium meum: omnis filius alienus, qui est in medio filiorum Isrel. Sed et Leuite qui longe recesserunt a me in errore filiorum Isrel, et errauerunt a me post idola sua, portabunt iniquitatem suam, qui erant in [uulg. et portauerunt iniquitatem suam, erunt in, etc.] sanctuario meo editui et  ianitores portarum domus, et ministri domus; ipsique mactabant holocausta et uictimas populi, et ibi stabant ante eos, ut ministrarent pro illis. Pro eo ergo, quod ministrauerunt pro eis in [uulg. ipsi mactabunt, stabunt in conspectu eorum, ut ministrent eis pro eo quod ministrauerunt illis in, etc.] conspectu idolorum suorum, et facti sunt domui Isrel in offendiculum iniquitatis: idcirco leuaui manum meam super eos, dicit Dominus Deus, et portauerunt [uulg. portabunt] iniquitatem suam. Et non appropinquabunt ad me, ut sacerdotio fungantur mihi: neque accedent ad omne sanctuarium meum iuxta sancta sanctorum: sed portabunt confusionem suam et scelera sua que fecerunt. Et dabo eos ianitores domus in omni ministerio eius, 543 et uniuersis, que fiunt [uulg. fient] in ea. Sacerdotes  autem Leuite filii Sadoc, qui custodierunt ceremonias sanctuarii mei, cum errarent filii Isrel a me, ipsi accedent ad me, ut ministrent mihi: et stabunt in conspectu meo, ut offerant mihi adipem et sanguinem, ait Dominus Deus. Ipsi ingredientur in sanctuarium meum: et ipsi accedent ad mensam meam, ut ministrent mihi, et custodiant ceremonias meas. LXX: Propterea hec dicit Dominus: Omnis filius alienigena incircumcisus corde, et incircumcisus carne, non ingredietur in sancta mea in omnibus filiis alienigenarum qui sunt in medio domus Isrel, sed et Leuite qui longe recesserunt a me cum erraret Isrel a me post cogitationes suas, et accipient iniquitatem suam, et erunt in sanctis meis ministrantes, ostiarii in  portis domus, et ministri domus. Isti immolabunt holocausta et uictimas populo, et isti stabunt ante populum ut ministrent eis. Pro eo quod ministrauerunt eis ante faciem idolorum suorum, et factum est domui Isrel in tormentum iniquitatis: propterea leuaui manum meam super eos, dicit Dominus Deus, et accipient iniquitatem suam: et non accedent ad me, ut sacerdotio fungantur mihi: neque ut offerant ad omnia sancta filiorum Isrel: nec ad sancta sanctorum meorum: et suscipient ignominiam suam in errore, quo errauerunt. Et ponent eos ut seruent custodias domus in omnia opera eius: et in uniuersa que fecerunt in ea. Sacerdotes Leuite filii Sadduc, qui custodierunt custodias sanctorum meorum cum erraret domus Isrel a me, isti accedent ad me ut ministrent mihi, et stabunt ante faciem  meam ut offerant mihi hostiam, adipem et sanguinem, dicit Dominus Deus. Isti ingredientur in sancta mea, et isti accedent ad mensam meam, ut ministrent mihi, et obseruent custodias meas. Iuxta utramque editionem posui testimonium, ut ex comparatione earum quid LXX senserint, quid Hebraicum teneat, scire ualeamus. Septuaginta hoc significant, quod alienigene incircumcisi corde, et carne qui habitant in medio filiorum Isrel, ingredi non debeant sanctuarium Dei: Leuite autem, hoc est, sacerdotalis gradus, qui longe recesserunt a Domino in errore filiorum Isrel, et errauerunt post idola sua, postquam receperint iniquitatem suam, stent in sanctuario Domini editui et ianitores, ministrique domus, et mactent holocausta 544 et uictimas populi:  et isti sint in conspectu eorum ut ministrent eis quod ministrauerint illis in conspectu idolorum suorum, et facti sunt domui Isrel in tormentum iniquitatis: et idcirco manum leuasse se dicit super eos Dominus Deus: ut non accedant ad eum, et sacerdotio fungantur illi, neque offerant illi in sancta sanctorum, portentque ignominiam suam in errore quo errauerunt: ut scilicet ponantur in obseruatione custodiarum domus in omnia opera eius, et in uniuersa que fiunt in domo. Quod si ita est, quomodo stare poterit, ut Leuite qui longe recesserunt a Deo in errore filiorum Isrel, et errauerunt ab eo post idola sua, ipsi ministrent in domo et mactent holocausta et uictimas populi, et ipsi stent in conspectu eorum, ut ministrent eis? Quid enim  amplius facturi sunt sacerdotes filii Sadoc, qui custodierunt ceremonias sanctuarii Dei, de quibus dicit: Ipsi accedent ad me ut ministrent mihi, et stabunt in conspectu meo, ut offerant mihi adipem, et reliqua? Hebraicum autem hunc habet sensum: Omnis alienigena incircumcisus corde et carne, non ingredietur sanctuarium meum, licet cum populo Isrel esse uideatur. Leuite autem, hoc est, sacerdotalis gradus, qui longe recesserunt a me in errore filiorum Isrel, et secuti sunt idola, portabunt iniquitatem suam, eo quod fuerint in sanctuario meo ministrantes in officio portarum domus, et ministri eius. Ipsi enim offerebant holocaustum, et uictimas populi, et ipsi stabant in conspectu eorum, ut ministrarent  pro eis. Quia ergo ministrauerunt pro illis in conspectu idolorum suorum, et fuerunt domui Isrel in offendiculum iniquitatis, propterea leuaui manum meam super eos, dicit Dominus Deus: et portauerunt iniquitatem suam, et non appropinquabunt ad me, ut sacerdotio fungantur mihi: neque accedent ad omne sanctuarium meum iuxta sancta sanctorum: sed portabunt confusionem suam, et scelera sua que fecerunt. Pro sacerdotali enim officio, qui holocaustum et uictimas omneque sacrificium offerre consueuerant, redigentur in ultimum gradum, et erunt ianitores domus, in ignominiam sempiternam, ut ab uniuerso populo uideantur intrante et exeunte, de qua sublimi dignitate ad quem ultimum gradum 545 peruenerint. Sacerdotes autem,  inquit, id est, Leuite, qui sunt filii Sadoc, hoc est, iustorum, siue iusti Dei, et qui tempore erroris uniuersi Isrelis, custodierunt ceremonias sanctuarii mei, ipsi accedent ad me, ut ministrent mihi, et stent in conspectu meo, et offerant mihi adipem, hoc est, pinguissimam hostiam et sanguinem, uiuam scilicet et placentem hostiam Deo, et ipsi ingredientur sanctuarium meum, et accedent ad mensam meam, ut accendant thymiama mihi, et omnem ritum sacrificii custodiant. Si autem hoc ita est, ut qui in tempore erroris et persecutionis idola sunt secuti, que de suo corde confixerant, et non solum uoce, sed et subscriptione manus asseruerunt Dei Filium creaturam, et seruierunt creature magis quam Creatori, qui est benedictus in secula,  quomodo sibi sacerdotale et pontificale assumunt fastigium, et audent offerre uictimas Deo, cultores quondam idolorum? Sed, ut ardentissimus peta testatur,

Quidquid a multis peccatur, inultum est:
Multitudo peccantium impetrabiliorem fecit impiis ueniam, ut qui redacti in laicos pristina sacrilegii sui debuerant [Al. debuerunt] scelera deplorare, nunc resupini in pontificali solio sedeant, et ructent nobis simulate fidei nauseas, immo [a 1Kb] operte perfidie aperta compendia. Audiant igitur saltem sero, et obseruent precepta omnipotentis Dei. Omnis alienigena incircumcisus corde, et incircumcisus carne, non ingredietur sanctuarium meum. Licet ille sit filius, licet cognatione sociatus, licet antiqua nobis hereat necessitudine: si incircumcisus  corde uel carne est, non introducatur in sanctuarium Dei: ne ministros Christi, nostros faciamus ministros, et pro carnalibus refrigeriis, altaria Domini polluamus. Pro eo quod nos posuimus: Et dabo eos ianitores domus in omni ministerio eius, et uniuersis que fiunt in ea: eos uidelicet Leuitarum qui longe recesserunt a Deo in errore filiorum Isrel, et secuti sunt idola quibus uictimas immolauerunt. Symmachus ordinem lectionis sensumque  considerans, rectius interpretatus est, dicens: Posueram enim eos custodes ianuarum domus uniuersi ministerii eius et cunctorum que fiunt in ea, ut non ad eos pertineat qui 546 futuri sunt in templo, sed ad eos qui fuerunt.

 Cumque ingredientur portas atrii interioris, uestibus  lineis induentur: nec ascendet super eos quidquam laneum  quando ministrant in portis  atrii interioris et intrinsecus. uite linee erunt in capitibus eorum  et feminalia linea erunt in lumbis eorum, et non accingentur in sudore . Cumque egredientur atrium exterius ad populum, exeunt se uestimentis  suis, in quibus ministrauerant,  et reponent ea  in gazophylaciis [uulg. gazophylacio]  sanctuarii  et uestient se uestimentis  aliis, et non sanctificabunt populum in uestimentis  suis. Caput autem suum non radent, neque comam nutrient, sed tondentes attondebunt capita sua . Et uinum non bibet omnis sacerdos, quando ingressurus est atrium interius. Primum historie uerba pandenda sunt. Inter cetera que sacerdotibus precipit sermo Dominicus, hoc quoque obseruandum iubet, ut in ipsis portis interioris atrii, uestibus, id est, stolis lineis induantur: nec utantur laucis indumentis tam in portis atrii interioris, quam intrinsecus, hoc est,  in adytis sanctisque sanctorum: uitteque siue cidares linee sint in capitibus eorum, et feminalia linea in lumbis. Quodque sequitur iuxta Septuaginta: Et non accingentur uiolenter, pro quo Aquila et Symmachus transtulerunt, in sudore: Theodotio ipsum uerbum Hebraicum exprimens, posuit in IEZE : Aquile secunda editio, BUSA [Al. BUZA] ([Figure: [Hebrew Text] 2Kb] : per quod significat, non eos uiolenter, arcte atque constricte instar uinctorum esse cingendos, ne in ministeriis sacerdotalibus atque Leuiticis inhabiles fiant, et tenere et cedere uictimas, attrahere quoque nequeant atque discurrere. Et quia semel preceperat quibus uestibus uti deberent sacerdotes, quando intrinsecus in ministeriis essent, rursus iubet ut egredientes in gazophylaciis, siue in  exedris sanctorum, exuant se pristinis uestibus, et induantur aliis: ne si sanctas uestes habuerint, sanctificent 547 populum foris positum, qui necdum fuerit sanctificatus, nec se preparauerit in sanctificationem templi, ut sit Domini Nazareus. Per que discimus, non quotidianis et quibuslibet pro usu uite communis pollutis uestibus nos ingredi debere in sancta sanctorum, sed munda conscientia, et mundis uestibus tenere Domini sacramenta. [b 2Kb] Quod  autem sequitur: Caput autem suum non radent, neque comam nutrient, sed tondentes attondebunt capita sua, perspicue demonstratur, nec rasis capitibus, sicut sacerdotes, cultoresque Isidis atque [a 1Kb] Serapidis nos esse debere: nec rursum [b 1Kb] comam demittere, quod proprie luxuriosum est, barbarorumque et militantium; sed ut honestus habitus sacerdotum facie demonstretur. Pro quo dixere LXX, Capita sua non radent, et comas suas ad pressum non tondebunt: sed operientes operient capita sua, iuxta quod discimus, nec caluitium nouacula esse faciendum, nec ita ad pressum tondendum caput, ut rasorum similes esse uideamur, sed in tantum capillos dimittendos, ut operta sit cutis. uel certe sacerdotes semper operire capita sua debent, iuxta illud uirgilianum :

Purpureo uelare comas, adopertus amictu.
Sed hec uiolenta interpretatio est. uinum autem non solum in ministerio sacerdotes non bibent atque Leuite: sed ne ingressuri quidem sancta sanctorum, ne opprimatur mens, et sensus crassior fiat. Unde et Apostolus: Bonum est, inquit, uinum non bibere, et carnem non manducare . Et in alio loco: Et uinum, in quo est luxuria . 548 Manducauit enim populus et bibit, et surrexerunt ludere. Quodque concedit Timotheo, ut uini paululum bibat, perspicue demonstrabat [Al. demonstrat] cur hoc concesserit: propter stomachum, inquit, et frequentes infirmitates . uestibus lineis utuntur Aegyptii sacerdotes non solum intrinsecus, sed et extrinsecus. Porro religio diuina alterum habitum habet in ministerio, [c 1Kb] alterum in usu uitaque communi. Feminalia recte assumuntur, ut honestas decorque seruetur: ne scilicet ascendentes altaris gradus, et in ministerio discurrentes, reuelent turpitudinem. Rasa capita habet superstitio gentilis. uino autem quantum ad meam scientiam [Al. notitiam] pertinet, non reor aliquem se abstinere gentilium. Que uniuersa quid iuxta sensum indicent spiritualem, sequentia uerba monstrabunt. Esse indumenta sancta et spiritualia, docet et Apostolus, dicens: Induimini Dominum Iesum  Christum . Et in alio loco: Induite uos uiscera misericordie, bonitatis, humilitatis, mansuetudinis, et patientie . Et iterum: Exspoliati uetere homine cum operibus eius, et induti nouo qui renouatur in scientiam, iuxta imaginem Creatoris ; quod et illud significare puto: Oportet enim corruptiuum hoc indui incorruptionem, et mortale hoc indui immortalitatem. Cum autem corruptiuum hoc indutum fuerit incorruptionem, et mortale hoc immortalitatem, tunc fiet sermo qui scriptus est, et reliqua. De sacerdotalibus uestibus in Exodo plenius scriptum est : et nos olim edidimus librum , ad cuius interpretationem diligens mittendus est lector. Neque enim possumus  latam materiam breui sermone comprehendere. Hec uestimenta proprio nobis labore conficimus, que texta sunt desuper, qualem et Dominus habebat tunicam 549 que scindi non potuit ; quibus induimur, quando secreta Domini et arcana cognoscimus, et habemus spiritum qui scrutatur etiam alta et profunda Dei, que non sunt monstranda uulgo, nec proferenda ad populum, qui non est sanctificatus, nec Domini sanctitudini preparatus: ne si maiora se audierint, maiestatem scientie ferre non possint, et quasi solido suffocentur cibo, qui adhuc lacte infantie nutriendi sunt. Esse autem econtrario pessima uestimenta, docet Scriptura diuina, ut est illud quod in Psalmis de Iuda proditore cantatur: Indutus est maledictione sicut uestimento . Et  post paululum: Fiat ei sicut uestimentum, quo circumdatur, et sicut zona qua semper accingitur. Unde et Dominus qui pro nobis doluit, et nostra peccata portauit, in Zacaria sordida dicitur habere uestimenta, de quibus scriptum est: Et iehsu erat indutus uestibus sordidis : que postea deponit, Scriptura dicente: Auferte ab eo uestimenta sordida, et induite eum podere, et reliqua. Quod autem sequitur: uitte, siue cidares linee erunt in capitibus eorum, puto coronam ostendere gratiarum, de qua scriptum est: Coronam enim gratiarum suscipiet tuus uertex . Nec illud nobis de operto et nudo capite faciet questionem, quod Apostolus  loquitur: Mulier debet uelamen habere super caput, propter angelos. Si enim non uelatur mulier, attondeatur. Sin autem, turpe est mulieri tonderi aut radi, operiatur. uir enim non debet operire caput, cum sit imago et gloria Dei: mulier autem gloria uiri est . Si enim uirorum est non operire caput, uidetur esse contrarium, quomodo nunc sacerdotes capita uitiis, uel cidare operire iubeantur. Sed si legamus diligentius, ex prioribus soluentur presentia. Supra enim dicitur: Quando ministrant in portis atrii interioris et intrinsecus. Si enim ingrediamur ad sancta et stemus in conspectu Domini, capita nostra operire debemus: Quia non iustificabitur in conspectu Domini omnis uiuens . Et: Ab infantia cor hominis appositum  est ad malitiam. Denique et feminalibus intrinsecus utimur, ne ulla in conspectu Dei pollute conscientie et operis nuptialis appareat turpitudo. Quibus feminalibus accingi uult Saluator apostolos, dicens: Sint lumbi uestri accincti, et lucerne ardentes in manibus uestris . Et Apostolus credentibus 550 loquitur: State ergo accincti lumbos uestros in ueritate . Et imitatores Christi audiunt illud, quod de eo scriptum est: Erit iustitia accinctus lumbos, et ueritate circumdatus latera . Et hac ipsa zona, qui sanctus est et ad uirtutum culmen ascenderit, nequaquam uiolenter astringitur: ne inuitus bonum continentie obseruare uideatur, et in sudore uultus sui comedere panem, sed preceptum Domini facere uoluntate. Denique  quando foras egredietur, et miscet se populo, sacerdotalia uestimenta deponit in gazophylacio, in quo dominice diuitie conseruantur: et aliis utuntur uestibus sacerdotes, aliaque doctrina ad uulgus ignobile, ne sanctificetur populus in stolis eorum. Graue est multitudini onus ultra uires suscipere, dicente Salomone: Laqueus est uiri, cito quid de suis sanctificare: cum enim uotum fecerit, surrepit penitentia . Denique et Nazarei sponte se offerunt: et quicumque aliquid uouerit, et non impleuerit, uoti reus est. Unde et de uiduis dicitur: Cum luxuriate fuerint, in Christo nubere uolunt: habentes damnationem, quia primam fidem irritam fecerunt . Melius est enim non promittere, quam promittere et  non facere. Anna obtulit Samuelem, qui in eterna sanctitate permansit . et Manue obtulit Samson filium, sed sanctificationem capillorum eius Dalile libido turpauit . Denique Dominus recessit ab eo, et cecitate damnatus est, nisi quod postea crescentibus capillis, pristinum robur accepit, et in typo Christi multo plures alienigenarum mortuus quam uiuus occidit. uult autem Dominus sacerdotes suos capillos sanctificationis habere perpetuos, et operiri capita eorum, non aliquo extrinsecus uelamento, sed sua naturalique cesarie, non ad ornatum atque luxuriam, sed ad honestatem. Unde et capilli capitis apostolorum numerati sunt, dicente Saluatore: uestri autem capilli capitis numerati  sunt . Illius capitis, de quo in Ecclesiaste scriptum est: Sapientis oculi in capite eius . Caput autem uiri Christus est, quod peccator conculcat et despicit, et ut ita loquar, radit nouacula, et aufert eius pulchritudinem. Quod et filii Ammon fecerunt his quos Dauid legatos miserat . Sin autem legis preuaricatio inhonorat Deum, consequenter qui legis precepta conseruat, honorat 551 eum: ut impleatur quod scriptum est: Ut omnes honorificent Filium sicut honorificant Patrem . Porro quod sequitur: Ut omnis sacerdos quando ingressurus est atrium interius, uinum non bibat, perspicuum est, in ebrietate et sicera statum mentis euerti: et non plene nos sapere, quando uini satietate [Al. uino et satietate] animus  occupatur. Ebrietas autem non solum in potione uini, sed in omnibus rebus ostenditur, quibus et in contractibus et in negotiis seculi, et damnis ac lucris, amore et odio mens inebriatur et fluctuat, et statum suum tenere non potest. Et quia fragili carne circumdamur, et cogimur pro uictu atque uestitu et necessariis, que ad corpus pertinent, aliqua facere, que facere non debemus, saltem hoc a nobis exigitur, ut quando in nos reuertimur, et scimus cur nati sumus, et interiora atque adyta templi ingredimur, recedamus a uitiis seculi, et ne minima quidem peccata faciamus. Per que ostenditur et peccare nos pro necessitatibus carnis peccata leuia: et rursum esse tempus quando atrium ingredientes interius, ab omni ebrietate mundi atque alieni esse debemus.

  uiduam et repudiatam  non accipient uxores, sed uirginem [uulg. uirgines] de semine domus Isrel. Sed et uiduam que fuerit uidua a sacerdote, accipient: et populum meum docebunt quid sit inter sanctum et pollutum, et inter mundum et immundum ostendent eis. Et cum fuerit controuersia  stabunt in iudiciis meis, et iudicabunt leges meas, et precepta [uulg addit mea] in omnibus solemnitatibus meis custodient. Omnis hic locus precepta continet sacerdotum, qui post multa que supra exposuimus, iubentur uiduam, et repudiatam, siue eiectam, non accipere uxores. uidua et repudiata est synagoga, id est congregatio Iudeorum, que Dominum non recepit. Unde eiecta recte dicitur, siue uidua synagoga. Eiecta uero hereticorum  frequentia, qui exierunt a nobis, quia non erant ex nobis. Sed uirginem, inquit, de semine domus Isrel, que nutrita est in domo Dei, in lege et prophetis, de qua et Apostolus loquitur: uolo omnes uos uirginem sanctam exhibere Christo . Ista est uirgo de qua et alibi dicit sermo diuinus: Ama illam, et seruabit te: circumda 552 illam, et exaltabit te: honora eam, ut te amplexetur . Que sit autem uirgo que amanda sit, et suum custodiat amatorem, sciet qui illud legerit: Hanc dilexi et quesiui ab adolescentia mea, et quesiui sponsam ducere mihi, et amator fui decoris eius . Et iterum: Et omnium Dominus dilexit eam. Non solum autem uirginem, sed et uiduam  debent sacerdotes ducere, que tamen alterius sacerdotis uxor fuerit; scientiam uidelicet, quam alius Dei cultor inuenerit. Neque enim noua tantum contenti debemus esse doctrina, sed et ueterem excolere, et nostro iungere comitatui, si tamen in sacro cultu fuerit erudita. Sacerdotis quoque officium est docere populum quid inter sanctum et pollutum, inter mundum et immundum sit; ut prius referamus ad dogmata, secundum ad opera que per carnem efficiuntur. Delicta enim quis intelligit ? Et cum fuerit controuersia de omni re, siue ut Septuaginta transtulerant, sanguinis, hoc est quod ad mortale pertinet crimen, stabunt sacerdotes in iudiciis meis, ut non iudicent secundum honorem, nec accipiant personam pauperis, siue diuitis in iudicio: sed stent  in iudiciis Dei, et recordentur illius psalmi: Deus stetit in synagoga deorum, in medio autem deos diiudicat , deos appellans qui habent iudicandi de hominibus potestatem: qui in quo iudicio iudicauerint, iudicabitur de eis . Leges, inquit, meas et precepta mea in omnibus solemnitatibus meis custodient, ut sciant quomodo nobis Christus Pascha sit immolatus; quomodo septem hebdomadas implere debeamus gaudii atque letitie, et humiliare animas nostras in ieiunio; clangoremque tubarum intelligere et scenopegias spirituales, in quibus dicimus: Aduena sum ego et peregrinus sicut omnes patres mei . He sunt uere solemnitates Dei, quas consequentius quis Pentateuchum disserens interpretabitur. Prima uirtus  est sacerdotis, non tantum docere que nouerit, sed omnes Dei festiuitates custodire, ut possit aliis custodienda precipere que et ipse obseruauerit. Sacerdotum autem officium esse legis habere notitiam, et in Malachia discimus, qui ait: Labia sacerdotis custodient scientiam, et legem requirent ex ore eius: quia angelus Domini exercituum est .

 Et sabbata mea sanctificabunt, et ad 553 mortuum hominem non ingredientur, ne polluantur : nisi ad patrem, inquit, et matrem, filium et filiam, fratrem et sororem que uirum non habuit, [a 1Kb] contaminabuntur. Et postquam fuerit mundatus, septem dies numerabuntur ei, et in die introitus sui in sanctuarium  et ad atrium interius, ut ministret mihi in sanctuario, offeret pro peccato suo Domino Deo . Non erit autem eis hereditas: ego hereditas eorum, et possessiones non dabitis eis in Isrel: ego possessio eorum. Adhuc sacerdotibus precipitur: in quibus obseruandum, quod non dixerit absolute: et sabbata sanctificabunt; uel iuxta Isaiam: Neomenias et sabbata uestra odit anima mea : sed cum distinctione, sabbata mea. Unde et in  Euangelio scriptum est: Sacerdotes in templo sabbatum uiolant, et absque culpa sunt : non sabbatum Dei, sed sabbatum littere, sabbatum Iudeorum, quod recte uiolant qui sunt genus electum, regale, sacerdotale. Porro sabbatum quod sanctificatum est, illud intelligamus, quod et Apostolus docet, relictum esse populo Dei, de quo dicitur: Si intrabunt in requiem meam : quod Hebraice [b 1Kb] sabbatum nominatur. Sanctificat autem sabbatum Dei, qui non portat onus peccati in sabbato, nec dicit: Sicut onus graue grauate sunt super me . Qui talis est, non colligit ligna in sabbato; nec superedificat fundamento Iesu Christi, ligna, fenum, stipulam : nec accendit ignem qui inutilem consumat materiam, et  die sabbati in uno permanet loco: nec foras egreditur, sed quasi columna in templo Dei positus permanet, super quo Ioannes scribit in Apocalypsi: Qui uicerit, faciam illum columnam in templo Dei mei, et foras non egredietur amplius . Quodque sequitur: Et ad mortuum hominem non ingredientur, ne polluantur: proprie sacerdotalis officii est, morticina non tangere, ut qui pro aliorum uitiis deprecatur, ipse ad altare mundus accedat. De quibus mortuis et Saluator loquitur in Euangelio: Dimitte mortuos ut sepeliant mortuos 554 suos . Isti contaminantur in patre mortuo, quando relinquunt Creatorem suum: et in matre mortua, de Ecclesia recedentes: in filio quoque et filia, quod aliud ad cogitationes, aliud ad opera pertinet,  quod significantius Grece dicitur . Fratrem quoque et sororem, qui eodem renatus est spiritu, si putauerit mortuum, contaminatur in eo: ita dumtaxat si soror uirgo permanserit, nec ullius uiri fuerit maculata complexu. Ex quibus intelligimus priuilegium uirginale, quod cuiuslibet uiri contactus, perfectam auferat puritatem, que utrum recte, perperam ne dicta sint, lectoris arbitrio relinquamus. Nature quoque super hoc probatur affectus, ut ordine caritatis iuxta quod scriptum est: Ordinate in me caritatem , post rerum parentem Deum, carnis quoque pater diligatur et mater; filius et filia; frater et soror; ita dumtaxat si de domo non exierit, nec in alterius transierit potestatem. Postquam autem sacerdos fuerit  emundatus purificationis ordine, que in Mosaica lege conscripta est, septem dies numerabuntur ei, uel perfectus numerus penitudinis, uel post consummationem mundi, quando ad ueram transimus ogdoadem, ut intreat sancta sanctorum  et possit ministrare in sanctuario et semper offerre pro peccato conscientie uictimam: nec ullum tempus sit quo non recordetur maculatum se fuisse super patre et matre, filio et filia, fratre et  sorore. Multa quippe facere compellimur in seculi huius angustiis constituti, uel conditione carnis, uel fragilitate nature. Qui autem talis exstiterit, ut ministret in sanctuario, et atrium ingrediatur interius, et offerat semper Deo sacrificium, ita ut uerus sacerdos sit, immo imitator eius, de quo scriptum est: Tu es sacerdos in eternum secundum ordinem Melchisedech , iste nullam habebit hereditatem, nisi Deum qui est hereditas eius: nec accipiet possessionem in Isrel, hoc est, inter uulgus ignobile; sed sacerdotalem, ut dicat de eo Dominus: Ego sum hereditas 555 et ego possessio eorum. Quem cum inuenerint, loquentur ac dicent: Tenebo eum, et non dimittam illum; et psallent cum propheta: Pars mea Dominus .

  uictimam et pro peccato et pro delicto  ipsi comedent, et omne uotum  in Isrel ipsorum erit. Et primitiua omnium primogenitorum, et omnia libamenta ex omnibus que offeruntur, sacerdotum erunt, et primitiua ciborum uestrorum dabitis sacerdoti, ut reponat benedictionem domui sue [uulg. tue] . Pro uictima et sacrificio, quod Hebraice dicitur MANAA , Aquila et Symmachus interpretati sunt, donum. Rursum pro uoto quod Septuaginta , hoc est separationem transtulerunt, Aquila et Symmachus et Theodotio iterpretati sunt, quod Hebraice dicitur HEREM . Et considerandum quod omnia que nunc per prophetam Dominus loquitur, per Moysen  ante iam dixerit. Querendumque cur eadem que dicta sunt repetat: Ut uidelicet que in mentibus hominum sunt, uel legendi negligentia, uel audiendi contemptu et obliuione deleta, uiua uoce innouentur, que non sit scripta calamo et atramento, sed spiritu et uerbo Dei. Unde et Saluator nullum uolumen doctrine sue proprium dereliquit, quod in plerisque apocryphorum deliramenta confingunt: sed Patris et suo Spiritu quotidie loquitur in corde credentium. Et hec erit responsio aduersum eos qui calumniantur prophetas, cur que in Pentateucho continentur in suis uoluminibus replicent. uictimam igitur, et pro peccato, et pro delicto, siue ignorantia, comedant sacerdotes, de quibus scriptum est: Peccata populi mei comedent . Nec tantum gaudendum  est ad oblationem munerum, quantum timendum ad honoris condemnationem, si eo abutamur indigne. Primitiua iuxta litteram sunt animantium, et inanimantium que prima nascuntur, et que primum terra gignit. Primitie quoque ciborum nostrorum sacerdotibus offeruntur, ut nichil gustemus nouarum frugum, nisi sacerdos ante gustauerit. Hoc autem facimus, ut reponat sacerdos benedictionem, et oblationem nostram in domo sua: siue ut ad imprecationem suam Dominus benedicat domibus nostris. 556 Grandis dignitas sacerdotum: sed grandis ruina eorum si peccant. Letemur ad ascensum, sed timeamus  ad lapsum. Non est tanti gaudii excelsa tenuisse, quanti meroris de sublimioribus corruisse. Neque enim solum pro nostris delictis reddemus rationem: sed pro omnium, quorum abutimur donis, et nequaquam sumus de eorum salute solliciti.

 Omne morticinum et captum a bestia de auibus, et de pecoribus, non comedent sacerdotes. Et iuxta litteram, omni generi electo, regali et sacerdotali, quod proprie ad Christianos refertur, qui uncti sunt oleo spirituali, de quo scriptum est: Unxit te Deus Deus tuus oleo exsultationis pre participibus tuis , hec precepta conueniunt, ut morticinum non comedat tam de auibus quam de pecoribus, cuius nequaquam sanguis effusus est, quod in Actibus apostolorum dicitur suffocatum; et que  [a 1Kb] necessario obseruanda, apostolorum de Ierusalem Epistola monet : et captum a bestia; quia et ipsum similiter suffocatum est: et condemnat sacerdotes, qui in turdis, ficedulis, gliribus, et ceteris huiuscemodi, hec auiditate gule non custodiunt. Possumus autem iuxta anagogen morticinum dicere, in quo anime sanguis emortuus est, et imitatur Nabal Carmelium, qui interpretatur stultus: et audita ira Dauid pauore contremuit, et mortuum est cor eius in eo . Captus autem a bestiis, quarum ne morsibus lanietur, propheta suspirat, dicens: Ne tradas bestiis animam confitentem tibi , ille dicendus est qui aduersarii leonis morsibus deuoratur et pardi qui non mutat uarietatem suam, et urse que raptis seuit catulis, et  luporum Arabie [Al. rabie], et reliquarum bestiarum, [b 1Kb] quas in uarietate demonum accipimus. Aues autem illas esse dicimus, que ponunt in celum os suum, et illa pecora, que prona in terramque uergentia, uentri tantum, et his que sub uentre sunt seruiunt.

 Cumque ceperitis terram diuidere in possessionem [uulg. sortito], separate primitias Domino sanctificatum de terra longitudinis [uulg. longitudine] uiginti quinque millia: et latitudinis [uulg. latitudine] decem millia: sanctificatum erit in omni termino eius per circuitum. Et erit ex hoc [uulg. omni parte] sanctificatum, quingentos per quingentos quadrifariam per circuitum, et quinquaginta cubitis 557 [uulg. addit. in] suburbana eius per gyrum.  Et a mensura ista mensurabis longitudinem uiginti quinque millium, et latitudinem decem millium, et in ipso erit templum  sanctumque sanctorum. Sanctificatum de terra erit sacerdotibus ministris sanctuarii, qui accedunt ad ministerium Domini, et erit eis locus in domos, et in sanctuarium sanctitatis. uiginti quinque millia longitudinis, et decem millia latitudinis. Leuite autem qui [uulg. erunt Leuitis, qui etc.] ministrant domui: ipsi possidebunt uiginti gazophylacia . Et possessionem ciuitatis dabitis quinque millibus latitudinis, et longitudinis uiginti quinque millibus,  secundum separationem sanctuarii omni domui Isrel. Principi quoque hinc et inde [a 1Kb] de separatione  sanctuarii in possessionem ciuitatis contra faciem separationis sanctuarii, et contra faciem possessionis urbis a latere maris usque ad mare, et a latere Orientis usque ad Orientem, longitudinis autem iuxta unamquamque partem a termino Occidentali usque ad terminum Orientalem, terre [uulg. de terra] erit ei possessio in Isrel: et non copulabuntur  ultra principes populum meum: et [uulg. sed] terram dabunt domui Isrel secundum tribus eorum. Post ceremonias sacerdotum, cultumque eorum et cibum, que debeant sumere, que uitare: nunc terre sancte facit desciptionem, et antequam omnem in tribus diuidat, de cunctis tribubus iubet eligi locum, qui in  longitudine habeat uiginti quinque millia, et in latitudine decem millia. Et quia non est positum cubitorum siue pedum aut ulnarum, subintelligi datur significare calamum qui erat in manu uiri, et habebat mensure sex cubitos, et sextam partem unius cubiti, id est, . Diligens supputet lector, quot calami mille passus faciant, et quam multa millia in longitudine fuerint, et latitudine. Post quam descriptionem, rursus precipit, ut de sanctificata terra, que electa est ex omnibus tribubus Isrel, id est, uiginti quinque millium calamorum in longitudine, et decem millium in latitudine, eligatur ad edificandum sanctuarium, id est templum Domini, alia intrinsecus terra quingentorum calamorum per circuitum, 558 hoc est, duum millium. Et ne forsitan  edificio templi edes alie iungerentur, precipit ut quinquaginta cubitis per circuitum terra sit uacua in suburbana: uel ut Symmachus et Theodotio et LXX transtulerunt, in terminum, et separationem et spatium. Hac descriptione finita, alia ex integro separande sanctificationis mensura precipitur, ut uiginti quinque millium calamorum in longitudine, et latitudine decem millium, post superiorem mensuram terra alia metiatur, in qua nequaquam sit templum, id est sanctum, sed sanctum sanctumque sanctorum, et habitent in ea sacerdotes, qui accedunt ad ministerium Domini. Habitent autem eo tempore, quando sacerdotali funguntur officio, et sit ipsa, ut diximus, possessio uiginti quinque millium calamorum in longitudine, et decem millium in latitudine.  Porro Leuite, qui sacerdotibus seruiunt, et habent propria ministeria, accipient locum ad edificanda uiginti gazophylacia; iuxta Aquilam, exedras; iuxta Symmachum, thalamos; iuxta Theodotionem, gazeras, siue ut LXX transtulerunt, ciuitatem. Per quod intelligimus, separatum quemdam locum ad habitationem Leuitarum, urbis uocabulo nuncupari, qui locus quinque millia habeat calamorum in latitudine, et uiginti quinque millia in longitudine. Hec autem omnia, id est, sanctuarium, et alterum sanctuarium, sanctumque sanctorum, et habitacula sacerdotum, et domus Leuitarum, qui ministrant sacerdotibus,  appellantur luca separata et consecrata in ministerium, et in sanctificationem domui Isrel. Post quadruplicem terre sancte descriptionem, ponitur quinta diuisio. Princeps, siue dux populi accipiat hinc et inde, hoc est, ex utraque parte sanctuarii in possessionem suam, et in urbe uersetur: respiciatque eius possessio ad separatum templo locum, et faciem urbis: sitque a latere maris, hoc est, ab Occidente, usque ad alterum latus maris, latitudinem habens, quam inferius in descriptionem tribuum singularum propheta describit. Denique sequitur: In longitudine autem iuxta unamquamque 559 partem, quam singule tribus accipiunt, a termino Occidentali, id est, maris, usque ad terminum Orientalem, qui ubi finiatur, in tribuum descriptione noscemus.  Et hec erit possessio ducis, siue principis in terra Isrel. Hec interim dicta sint, ut simplex historie sermo noscatur. Ceterum si uoluerimus comparare spiritualibus spiritualia, et iuxta quosdam interpretes ad altiora conscendere, qui asserunt figuram futurorum esse presentia, et omnia que dicuntur pertinere ad celestem Ierusalem, que est mater omnium nostrum, et Ecclesiam primitiuorum, non quidem difficile erit dicere que dicta sunt ab aliis: sed ueremur ne huiusmodi expositionem prudens lector nequaquam recipiat. Unde ad presens tempus, et ad Ecclesiam que nunc laborat in mundo, et ad celestia ire festinat, referenda sunt omnia, ut de uniuerso mundo eligantur alii in possessionem Dei, qui sanctum possideant; alii, qui ad maiora profecerint,  teneant sancta sanctorum. In ministris quoque ordo diuersus est sacerdotum et Leuitarum quorum alii orationibus suis atque uirtutibus quotidie sacrificia offerunt Deo; alii in secundo, et minori gradu sunt, ut eis ministrent, et per eos qui ad uirtutum culmina conscenderunt, et ad extremum sit dux siue princeps, qui tantum possit, ut contra unam tribum possessionem accipiat; uniusque meritum compenset merita plurimorum, et primum dum uersatur in seculo, de mari usque ad mare latitudinem possideat; deinde ab Occidente, siue a mari usque ad Orientem, ut presentia derelinquens, ad futura festinet, et habeat certam possessionem suam, et nequaquam principes aliena desiderent, et unaqueque tribus suam partem teneat: quod proprie ad  episcopos et Presbyteros, referri potest, quibus dicitur, ut non uastent atque depopulentur ultra populum Dei, nec terram Isrel hereditate possideant: sed unusquisque habeat possessionem suam que gradui illius constituta est. uiginti quinque autem millia referuntur ad sensus, que quater posita sunt. Porro decem millia ad perfectam scientiam, ut in altero simplex tantum teneatur historia, in altero etiam de theologia, et supernis uirtutibus disputetur: 560 quia decenarius perfectus est numerus. Illud quoque considerandum, quod sacerdotes, qui in maiori gradu sunt constituti, uiginti quinque millia possideant  in longitudine, et decem millia in latitudine. Leuite autem, id est inferior gradus, eumdem quidem numerum habeat in longitudine, hoc est, uiginti quinque millia: sed latitudo ipsorum quinario numero finiatur. Unde et uiginti tantum tenent gazophylacia: in quo numero offeruntur munera Esau. Princeps uero qui uere princeps in populo est, et meretur ducis nomen accipere, hinc inde accipit possessionem sanctuarii: ex omnibus uidelicet qui ei uoluntate subiecti sunt, et urbis habita tor est, multorumque salutem, suam mercedem facit. In priori templo quod dicitur sanctuarium, quingenti per singula latera calami describuntur: et rursum quinquaginta cubiti, quibus omnis sacerdotum possessio separatur. In secundo autem sanctuario, ubi sunt sancta sanctorum,  latitudo templi et spatium non describitur, sed incertus numerus est. Quod quidem et in possessione principis inuenimus, qui absque ullo numero habet possessionem in populo Isrel, dum profectus uniuersorum redundat ad principem: et discipulorum salus, premium magistrorum est.

 Hec dicit Dominus Deus: Sufficiat uobis, principes Isrel: iniquitatem et rapinas intermittite, et iudicium, et iustitiam facite, et separate confinia uestra a populo meo, ait Dominus Deus. Pro rapinis LXX miseriam transtulerunt: pro confiniis, oppressionem. Est autem sensus: Quia accepistis partem uestram, o principes, Scriptura dicente: Principi quoque hinc inde in separationem sanctuarii possessionem ciuitatis, subauditur dabitis; et tanta est  uestra potentia, ut unius tribus partem acceperit uestra possessio: idcirco precipio atque commoneo, ut sufficiat huc usque iniquitatem fecisse et rapinas, dum aliena inuaditis atque diripitis. Et quia scriptum  est: Dimitte malum, et fac bonum; econtrario, iudicium facite atque iustitiam , iudicantes pupillo, et iustificantes uiduam: separate uestra confinia a populo meo, ne uidelicet terminos transferatis. Et quia ipsa uicinia ledit humiliorem, qui supercilium 561 maioris et potentioris non potest sustinere, [a 1Kb] hinc per Isaiam dicitur: ue qui coniungitis domum ad domum, et agrum agro copulatis usque ad terminum loci. Hoc interim dictum sit ad illius temporis populum. Ceterum et nostris principibus preceptum poterit coaptari, qui in morem Pharaonis, et Aegyptiorum opprimunt filios Isrel per potentiam, nec meminerunt scriptum: Ducem te constituerunt, ne eleueris: sed esto inter eos quasi unus ex ipsis . Et illud quod in Euangelio  Dominus loquitur: Si autem dixerit seruus ille in corde suo, moratur dominus meus uenire, et ceperit percutere seruos et ancillas, comedere et bibere, et inebriari, ueniet 562 dominus serui illius in die qua non putat, et hora qua nescit, et diuidet eum, et partem eius ponet cum infidelibus . Discipulos quoque suos in Euangelio secundum Mattheum his preceptis erudit: Scitis quoniam principes gentium dominantur eorum; et qui maiores sunt, potestatem exercent in eos. Non sic erit inter uos: sed qui uoluerit [b 1Kb] esse primus, sit omnium seruus. Filius hominis non uenit ministrari, sed ministrare, et dare animam suam redemptionem pro pluribus . Multa sunt si uoluero de sacris Scripturis reuoluere, ubi  maiorum superbia cercetur, et ad humilitatem omnes Domini prouacantur dicentis: Discite a me quia mitis sum et humilis corde .



LIBER DECIMUS QUARTUS.


 561-562 Quod in principio templi Ezechielis debui dicere, nunc prepostero ordine in fine dicturus sum, illius uersiculi memor :

Hic labor ille domus, et inextricabilis error.

De quo et in alio loco idem peta decantat :

Ut quondam Creta fertur labyrinthus in alta:
Parietibus textum cecis iter, ancipitemque
Mille uiis habuisse dolum, qua signa sequendi
Falleret indeprensus, et irremeabilis error.

 Ita et ego istarum Scripturarum ingressus Oceanum, et mysteriorum Dei, ut sic loquar, labyrinthum, de quo scriptum est: Posuit tenebras latibulum suum; Et: Nubes in circuitu eius : perfectam quidem scientiam ueritatis mihi uindicare non audeo, sed nosse cupientibus aliqua doctrine indicia prebuisse, non meis uiribus, sed Christi misericordia, qui errantibus nobis ipse dolos tecti ambagesque resoluit, ceca regens Spiritu sancto uestigia; quem sequentes, ad portum explanationum  prophete Ezechielis peruenire poterimus, in quem extremus, id est, quartus decimus liber est. Quem si, orante te, uirgo Christi Eustochium, ad finem usque perduxero, et Dominus uite huius concesserit spatium, transibo ad Ieremiam, qui unus nobis remanet prophetarum; cuius interpretatio, mei quidem laboris, et tuarum orationum, sed proprie Christi erit clementie.

563  »Statera iusta et ephi iustum et batus iustus erit uobis. Ephi et batus equalis [uulg. equalia], et unius mensure erunt, ut capiat decimam partem cori batus, et decimam partem cori, ephi: iuxta mensuram cori erit equa libratio eorum. Siclus autem uiginti obolos habet [uulg. habeat]. Porro uiginti sicli, et uiginti  quinque sicli, et quindecim sicli minam faciunt [uulg. facient]. LXX: Statera iusta, et mensura iusta, et chenix iustus erit uobis ad mensuram, et chenix similiter unus erit ad accipiendum. Decima pars gomor chenix, et decima pars gomor, ephi. Gomor erit equum [a 1Kb] ad pondus uiginti oboli. uiginti sicli: quinque et uiginti sicli, et quindecim sicli mina erit uobis.« Hic locus iuxta LXX non coheret, et penitus intelligi non potest, dum non solum numeros mensurarum, sed etiam nomina commutarunt. Pro ephi enim interpretati sunt mensuram, generale nomen pro speciali, et pro bato chenica: pro homer quoque Hebraico, qui Grece dicitur , transtulerunt gomor: rursumque pro bato chenica. Dicamus ergo iuxta Hebraicum et litteram,  et quid nobis uideatur, in singulis apertius explicemus. Statera que Hebraice dicitur MOZENE , in his intelligitur que appenduntur. Epha autem, que in Greco sermone corrupte dicitur , ad mensuram pertinet uariarum frugum, uerbi gratia, tritici, hordei, leguminum. Porro batus, qui Hebraice BATH , eadem mensura est que et ephi, et in speciebus tantum liquidis, uini et olei, et istiusmodi. Corus triginta habet modios, et in utraque mensura, hoc est, tam aridarum quam liquentium tenet principium. Decima pars cori in his, que modio mensurantur, appellatur epha, id est, tres modii: et decima pars cori in speciebus liquidis, uocatur Batus siue uadus: ut eiusdem mensure sit epha et batus. Porro siclus, qui Grece dicitur ,  uiginti habet obolos. Mina uero que appellatur mna, habet siclos sexaginta: qui faciunt obolos mille ducentos. Quod autem dicitur, uiginti sicli, et uiginti quinque sicli, et quindecim sicli minam faciunt, lectorem turbare non debet. Idcirco enim difficultas in numeris ponitur, ut 564 intentum animum faciat auditoris. Unde et multa dicuntur in parabolis et enigmatibus, ut qui habet aures audiendi, audiat . Omnisque prophetia in obscuritate continet ueritatem, ut discipuli intrinsecus audiant: uulgus  ignobile, et foris positum, nesciat quid dicatur. Precipit ergo Scriptura diuina, ut iusta sint pondera, dicens: Non erit in marsupio tuo mensura grandis et minor: statera uera et iusta erit uobis, et mensura uera, et iusta erit uobis [Al. sibi] . Et in Prouerbiis dicitur: Statera grandis et minor, abominabile est utrumque in conspectu Dei . Quod quidem non solum in commerciis, et in usu quotidiane uite nobis est obseruandum, sed in omnibus custodienda iustitia, dicente Scriptura: Sermonibus tuis facies stateram, et appendiculum , ut et in uerbis, et in opere, et cogitationibus, omnia pondere et ratione faciamus. Obolum autem, hoc est, uicesimam partem sicli, siue stateris, esse minimam portiunculam,  in alio loco legimus: [b 1Kb] Eius qui fidelis est, totus mundus diuitiarum: illius autem qui infidelis est, neque obolus . Quasi aliis uerbis dixerit: Infidelis nichil in mundo possidet: sed etiam minima indiget portione. De quo aliis uerbis in Euangelio dicitur: Non egredietur inde, nisi reddat nouissimum quadrantem , hoc est, etiam extremum nummum et minutum. Legimus decem mnas singulis seruis ad negotiandum traditas : et in alia parabola inter seruos talenta diuisa: et debitorem quingentorum denariorum, et quinquaginta : et operarios uinee qui singulos accipiunt denarios : et mulierem uiduam, que drachmam perdiderat, et uix eam lucerne accensione reperit . Que omnia quem sensum habeant, non est huius temporis disserere.

. »Et he sunt primitie quas tolletis: sextam partem ephi de coro frumenti, et sextam partem ephi de coro hordei. Mensura quoque olei: batus olei, decima pars cori est: et decem bati corum faciunt: quia decem bati implent corum. LXX: Et he sunt primitie quas separabitis. Sextam partem mensure de gomor tritici, et sextam partem Ephi de coro hordei, et preceptum olei [c 1Kb] cotylem, id est, cyathum, olei decem cotyles, quia decem cotyles sunt gomor.« 565 Et hic mutatis nominibus mensurarum in LXX editione confusa sunt omnia, ut quid dicatur non possit intelligi. Qui enim supra pro ephi,  mensuram, et pro bato, chenica dixerant, et pro coro, gomor, pro siclo, appendiculum, et hic pro ephi posuere mensuram: pro coro, nunc gomor: nunc ipsum corum: et in mensura olei pro bato , id est, cyathum. Dicamus igitur primum iuxta litteram, [Al. ], hoc est decimam partem omnium frugum, Leuitice tribui populus ex lege debebat. Rursum ex ipsis decimis, Leuite, hoc est, inferior ministrorum gradus, decimas dabat sacerdotibus: et hec est que appellatur . Erant quoque  et alie decime, quas unusquisque de populo Isrel in suis horreis separabat, ut comederet eas cum iret ad templum in urbe Ierusalem, et in uestibulo templi, et sacerdotes ac Leuitas inuitarent ad conuiuia. Erant autem et alie decime, quas pauperibus recondebant, que Greco sermone appellantur . At uero primitiua que de frugibus offerebant, non erant speciali numero definita, sed offerentium arbitrio derelicta. Traditionemque accepimus Hebreorum non lege preceptam, sed magistrorum arbitrio inolitam: qui plurimum, quadragesimam partem dabat sacerdotibus: qui minimum, sexagesimam: inter quadragesimam et sexagesimam licebat offerre quodcumque uoluissent. Quod igitur in Pentateucho dubium derelictum est, hic specialiter definitur propter  sacerdotum auaritiam, ne amplius a populo exigant in primitiis deferendis, id est, ut sexagesimam partem offerant eorum, que gignuntur e terra. Si enim corus, qui Hebraice appellatur HOMER , et a LXX dicitur gomor, triginta habet modios, tam in aridis speciebus, quam in liquentibus: epha quoque et batus iuxta quod supra diximus, decima pars est cori, precipiturque ut sexta pars tam ephi, quam bati detur sacerdotibus in primitiis offerendis, que de tribus modiis dimidium facit modium, perspicue supputatur, sexagesimam partem primitiarum sacerdotes accipere debere. Hec interim iuxta litteram, et iuxta Hebraicam ueritatem et sensisse, et audisse sufficiat. Nunc reuertamur ad intelligentiam spiritualem, 566 in qua primum querendum quomodo  dicatur: Honora Dominum de tuis iustis laboribus, et da ei de fructibus iustitie tue: ut impleantur cellaria tua frumento, et uino torcularia tua redundent ; ut postquam obtuleris primitias laborum tuorum atque uirtutum, et dixeris: Ecce nunc ego attuli tibi primitias frugum terre, quas dedisti mihi, Domine: merearis audire: Benedictus tu in ciuitate, et benedictus tu in agro: benedicti filii uteri tui, et genimima terre tue, et fructus iumentorum tuorum , et cetera, et possideas, iuxta Apostolum , omnem benedictionem spiritualium in celestibus in Christo: dum quidquid habes, non tue putas esse uirtutis, sed eius misericordie, qui fruges dedit. Et siquidem tantum habuerimus scientiam Scripturarum, ut mystica  queque pandamus, et doceamus homines, id est, rationale animal, damus primitias frumenti nostri. Si autem post anagogen, puram tantum sequamur historiam, que simplices nutrire potest, iuxta illud quod scriptum est: Homines et iumenta saluos facies, Domine , damus primitias hordei nostri, quod hordeum seuit Isaac, sed in terra alienigenarum, et ortum est ei centuplum . Qui hordei dat primitias, potest dicere: Dominus pascit me, et nichil mihi deerit, in loco pascue  ibi me collocauit: super aquas refectionis educauit me . Qui autem rationalia pascit animantia, uertit sententiam, et dicit: Preparasti in conspectu meo mensam aduersus eos qui tribulant me. Et postquam olei et uini obtulerit primitias, iungit et loquitur: Impinguasti in oleo caput meum, et calix tuus inebrians quam preclarus est, illo oleo quod absque fece mundissimum, ad lucernam Domini preparatur. Quod qui preparauerit, exhilaratur facies eius in oleo; oleo exsultationis, quo unctus est Christus pre participibus suis; et effectus oliua, cum propheta cantabit; Ego autem sicut oliua fructifera in domo Dei . Et illo uino, quod de uera uite redundat in torcularibus Saluatoris, dicente Domino: Ego sum uitis, uos autem propagines,  Pater meus agricola . De his torcularibus tres psalmos legimus, octauum, et octogesimum, et octogesimum tertium, qui omnes ad Ecclesie sacramenta referuntur. Et in ueteri quidem lege, absque mensura erant, et numero primitie: non enim ad mensuram Deus spiritum dabat. 567 In secunda autem edificatione templi quod Ezechielis prophetia continet, certa mensura est, id est, sexagenarius numerus, quo mundus expletur, ut dicitur nobis: In qua mensura mensi fueritis, remetietur uobis .

 Et arietem unum de grege ducentorum, de his que nutrit [uulg. nutriunt] Isrel in sacrificium, et in holocaustum, et in pacifica, ad expiandum pro eis, ait Dominus Deus: Omnis populus  terre tenebitur primitiis his principi in Isrel. Et super principe [uulg. principem] erunt holocausta, et sacrificium, et libamina in solemnitatibus, et in kalendis, et in sabbatis, et in uniuersis solemnitatibus domus Isrel. Ipse faciet pro peccato sacrificium, et holocaustum, et pacifica, ad expiandum pro domo Isrel. Supra dixit quota pars eorum que appenduntur, mensure quoque tam aridarum specierum quam liquentium, debeat offerri principi: nunc eumdem primitiarum in animantibus ordinem tenet: ut unum de grege ducentorum arietum iubeat offerri, quos nutrit Isrel, in sacrificium et in holocaustum, et in pacifica, ad expiandum pro populo Isrel, ait Dominus Deus. Quod nos interpretati sumus, de his que nutrit Isrel, in Hebraico scriptum est MEMMASCE  , quod Aquila et Symmachus interpretantur, [a 21Kb] , Septuaginta et Theodotio, : quorum alterum de irriguis, alterum de canalibus siue piscinis sonat: ut uidelicet primitie principis non alibi nisi in irriguis nutriantur. Et quomodo in superioribus legimus sexagesimam partem debere offerri principi de his que appenduntur et que mensure subiacent: sic nunc ducentesima pars animantium iubetur offerri, et huiuscemodi legis preceptis omnem populum esse subiectum, ut  offerat duci siue principi, quod uidelicet per illum holocausta, et sacrificia, et libamina in singulis solemnitatibus offerantur pro populo, et expietur domus Dei. Ex quo animaduertendum, quod quomodo populus debitor est primitiarum offerendarum principi: sic princeps debitor est populi offerre pro eo uictimas, quem iuxta tropologiam non alium intelligere possumus, nisi Dominum Saluatorem. Iste est qui de ducentis 568 animantibus suscipit arietem, siue ut significantius Hebraicus sermo demonstrat, , quod ad cuncta animantia, et non proprie ad arietem referri potest, et suscipit animal uel arietem, qui nutritus est in locis irriguis, sanctarum, uidelicet Scripturarum, et potest dicere: Dominus pascit me, et nichil mihi deerit: in loco pascue ibi me  collocauit, super aquas refectionis educauit me . Hec erant irrigua, immo hi canales, ad quos et Iacob ducebat pecora sua, ut in ipsis biberent atque conciperent, et iuxta uirgarum colorem, fetus ederent Domino . Pro sacrificio, hoc est , Aquila et Symmachus donum interpretantur: quod in Hebraico dicitur MANAA , et proprie non pertinet ad hostiam, sed ad ea que ex simila, et polenta et oleo offeruntur in sacrificio. Holocaustum uero est, quod totum offertur Deo, et sacro igne consumitur. Pacifica, quando reconciliamur Deo; et pro nobis Apostolus loquitur: Precamur pro Christo, reconciliamini Deo . Et in alio [a 1Kb] loco: Deus erat in Christo, mundum reconcilians sibi . Iste autem princeps, cui primitie  de animantibus offeruntur, ipse est et rex: ut in crucis quoque titulo demonstratur Hebraicis et Grecis litteris ac Latinis. Nitentibusque Iudeis, ut deponeretur titulus triumphalis, gentium in Pilato turba respondit: Quod scripsi, scripsi . Sub principe, inquit, erunt. Pulchre sacerdotalis dignitas commonetur, cui subiecta sit officio; ut sciat se sacrificium, et libamina que offeruntur ex uino [Al. humo], pro populo offerre debere in cunctis solemnitatibus: tam uidelicet in kalendis, id est, neomeniis, quam in sabbatis: quando tenebris cuncta operientibus, lunaris exordium luminis est: et in requie sabbatorum: ut faciat uidelicet pro peccato, ad expiandum pro domo Isrel, que est Ecclesia Dei uiuentis, columna, et firmamentatum ueritatis.  Ista est enim domus Dei uiuentis, et domus Isrel, que expiatione suorum indiget peccatorum.

 Hec dicit Dominus Deus: In primo mense, una mensis sumes uitulum de armento immaculatum, et expiabis sanctuarium. Et tollet sacerdos de sanguine 569 quod erit pro peccato, et ponet in postibus domus, et in quatuor angulis crepidinis altaris, et in postibus porte atrii interioris. Et sic facies in septima mensis pro unoquoque qui ignorauerit [Al. ignorauit], et errore deceptus est, et expiabitis [uulg. expiabis] pro domo. In primo mense, quartadecima die mensis, erit uobis pasche solemnitas: septem diebus azyma  [b 1Kb] comedent. Et faciet princeps in die illa pro se, et pro uniuerso populo terre uitulum pro peccato. Et in septem dierum solemnitate faciet holocaustum Domino: septem uitulos, et septem arietes immaculatos quotidie septem diebus, et pro peccato hircum caprarum quotidie, Et sacrificium ephi [Mss. Oephi] per uitulum, et ephi per arietem faciet: et olei hin per singula ephi. Septimo mense, quintadecima die mensis in solemnitate, faciet sicut supra dicta sunt per septem dies: tam pro peccato, quam pro holocausto, et in sacrificio et in oleo. Totum capitulum posui, ne diuisum per singula legentis animum conturbaret. Et primum de interpretationis uarietate dicendum est. Ubi nos interpretati sumus, in quatuor angulis crepidinis altaris. LXX transtulerunt, et super quatuor angulos templi,  et super altare. Et ubi nos diximus, pro unoquoque qui ignorauit, et errore deceptus est: illi posuerunt, pro ignorante, et pro paruulo. In eo quoque ubi nos diximus, et sacrificium ephi per uitulum, et ephi per arietem faciet: et olei hin per singula ephi: illorum editio tenet: et sacrificium, et coctionem uitulo, et coctionem arieti dabis, et olei hin coctionis. In extremo quoque uersiculo, ubi nos diximus: in sacrificio et in oleo: illi dixerunt, sicut in manaa, sicut in oleo: In primo, inquit, mense et prima die mensis  sumes uitulum de armento: non qui domi nutritus sit, sed qui in armento, hoc est, de grege et numero plurimorum. In septima quoque eiusdem mensis die: que due solemnitates, hoc est, primi mensis prima dies, et  eiusdem septima, in lege Mosaica non habentur. Quartumdecimum autem diem mensis, quo Pascha celebratur, et Moyses precepit obseruandum, quando septem diebus azyma comedimus. Quartam uero solemnitatem, de qua dicit: septimo mense quintadecima die mensis in solemnitate , et cetera, uidetur mihi 570 significare scenopegiam, quam hic sine nomine posuit. Curramus ergo ad singula, et quid nobis uideatur, breuiter disseramus. Esse solemnitates spirituales, et Apostolus docet: Ne ergo quis uos iudicet in cibo et potu, aut in parte solemnitatis, aut neomenie, aut sabbatorum, que sunt umbra futurorum . Et sic per Isaiam loquitur Deus: Neomenias uestras, et sabbata uestra, et diem magnum non suscipio: ieiunium,  et ferias, et neomenias, et solemnitates uestras odit anima mea . Manifestum est quod qui solemnitates oderit Iudeorum, suas diligat, sabbatum uidelicet quod relictum est populo Dei: ut uideamus que a Deo donata sunt nobis, et loquamur, non in doctis humane sapientie uerbis, sed in doctrina spiritus, spiritualibus spiritualia comparantes. In presenti enim seculo quod in maligno positum est, dies bonos uidere non possumus, sed in nouo: de quibus diebus in carmine Mosaico Spiritus sanctus canit: Memento dierum antiquitatis: intellige annos generationis generationum  . De quibus et Sanctus loquebatur in psalmo: Nocte in corde meo meditabar . Et iterum: Et annos eternos in mente habui, et meditatus sum . Qui istum non suscipit intellectum, respondeat quo possit illud exponere quod Isaias de futuro, et nouo seculo uaticinatur: Erit mensis ex mense, et sabbatum ex sabbato: et ueniet omnis caro adorare Dominum : quando ueri adoratores nequaquam adorabunt in monte Garizim, nec in Ierusalem, sed in spiritu, et ueritate ; quando erit celum nouum, et terra noua, et liberabitur omnis creatura a seruitute corruptionis, in libertatem filiorum Dei, et sol septies tantum lumen accipiet, et luna soli comparabitur . Accessimus enim ad  montem Sion, qui interpretatur specula, et ad ciuitatem Dei uiuentis, Ierusalem celestem, et ad millia angelorum solemnitates. De qua solemnitate loquitur et alius propheta: Quid facietis in diebus congregationis, et in diebus solemnitatis Domini ? Hoc est illud quod et alibi dicitur, Celebra, Iuda, festiuitates tuas: redde uota tua . Si ergo didicimus solemnitates spirituales, consequenter docebimur et uictimas spirituales. Assumitur uitulus de armento, siue taurus, ut interpretatus est 571 Symmachus, liber et nullo pressus iugo, hoc est, onere peccatorum, et immaculatus: qui peccatum non fecit, nec dolus inuentus est in ore eius, uitulus nouellus, cornua efferens, et ungulas: ut in ipso mundetur, et expietur sanctuarium. Et tollet,  inquit, sacerdos de sanguine eius quod erit pro peccato omnium: qui aliis uerbis agnus appellatur in Exodo, et in Euangelio, Baptista Ioanne dicente: Ecce Agnus Dei, qui tollit peccata mundi . Sanguis autem ipse est pretiosus in quo redimimur in passione Domini Saluatoris; cuius carnibus alimur, et cruore potamur; quo tanguntur quatuor anguli crepidinis altaris, quod Theodotio ipsum uerbum Hebraicum posuit, AZARA , siue templi, ut LXX transtulerunt: ut sanctificetur domus et altare. Uniuersa enim mundi elementa hoc sanguine sanctificantur: ut cum quis expiatus fuerit atque mundatus, ingrediatur portam atrii interioris, et possit Domini arcana cognoscere, et consequenter uenire ad septimam diem mensis primi,  et consequi requiem, et Domino offerre sacrificium tam pro ignorantia, de qua Dauid loquitur: Delicta iuuentutis mee, et ignorantias meas ne memineris , quam pro paruulo, qui cum ad perfecti uiri mensuram peruenerit, destruet ea que paruuli sunt, et loquetur confidenter: Dum essem paruulus, quasi paruulus loquebar, quasi paruulus sapiebam . Siue pro eo qui errore deceptus est, et non tam uoluntate, quam boni opinione peccauit. Completis autem duabus solemnitatibus primi mensis, hoc est, prime diei, et septime eius, uenit ad quartumdecimum diem mensis, in quo  Pasche solemnitas est: de qua scriptum est: Etenim Pascha nostrum immolatus est Christus . Tunc comedimus septem diebus azyma in requie et securitate rerum omnium, quando fermentum malitie, et nequitie destruentes, manducamus azyma sinceritatis et ueritatis, principe nostro cuncta hec pro nobis offerente, et primum pro seipso. Suscepit enim corpus humanum, et per peccatum destruxit peccatum, qui pro nobis dolet, et portat infirmitates nostras: deinde [uulg. proinde] pro domo sua, quod in LXX scriptum est; sed in Hebraico non habetur, id est, pro Ecclesia, et pro omni populo terre, 572 uniuerso uidelicet humano genere. Saluator est enim omnium hominum, et maxime fidelium, et ipse est propitiatio  pro peccatis nostris; et non solum pro nostris, sed pro omni mundo. Oblato autem uitulo pro uniuerso populo terre, in septem diebus reliquis Dominice passionis septem uituli, et septem arietes immaculati offeruntur quotidie, ut holocausto et igne Dominico concrementur. Septem autem uituli, et septem arietes sunt, qui configurantur Dominice passioni, ut imitentur uerum uitulum, et uerum arietem, sanguinem martyrum per septem dies totius mundi peccata purgentur. Hircus quoque caprarum offertur pro peccato quotidie, septem uidelicet diebus. Attendendumque diligentius, quod in sacrificio ephi per uitulum, et ephi per arietem, et olei hin offeruntur que Lege precepta sunt. In oblatione autem hirci, nec ephi, nec  coctio ponitur, qui pro ephi , hoc est, coctionem interpretati sunt. Hin uero que olei certa mensura est, de qua ante iam diximus, assumitur in sacrificio uituli et arietis: ut fomentum luminis sempiterni, et requiem laboris, et lassitudinis sanitatem, post placationem peccatorum accipere possimus. In septimo quoque mense, quintadecima mensis die, hoc est, scenopegiarum, [a 1Kb] idem oblationis et sacrificiorum ordo seruandus est, tam pro peccato quam pro holocausto, et in sacrificio, et in oleo; ut festiuitatem Domini, fugatis tenebris et orto lumine olei, consequamur: clarioresque habeamus solemnitates, in quibus omnia peccata donantur.

, quod Aquila, donum, uel sacrificium, Theodotio, sacrificium transtulit. Et interim priusquam quid ista significent, disseramus, ipsa Scripture uerba pandenda sunt. Porta, inquit, atrii interioris sex diebus, de quibus scriptum est: Sex diebus operaberis, et facies omnia  opera tua , erit clausa; nec quelibet porta, sed que respicit ad Orientem, unde oritur sol iustitie. Porro die sabbati, id est septimo, in quo requies est, aperietur per singulas hebdomadas, et rursum completis diebus triginta, quando alterius mensis finis, et alterius exordium est, id est, neomenia, die uidelicet kalendarum, aperietur, ut quod priuilegium habet septimus dies in hebdomada, hoc habeat priuilegium mensis exordium. Cur autem aperiatur die septimo, et die kalendarum porta interioris atrii que respicit ad Orientem, sequens sermo monstrabit. Et intrabit, inquit, princeps per uiam [a 1Kb] uestibuli porte deforis, atrii uidelicet exterioris: et stabit in limine porte interioris atrii, que respicit ad Orientem: nec ingredietur  atrium interius, sed illo stante, alii sacerdotes facient pro ipso holocaustum, quam oblationem interpretatus est Symmachus: et pacifica, siue que ad salutem pertinent, ut postquam hostia principis, sacro igne fuerint concremata, et dux reconciliatus Deo, tunc adorare possit super limen porte interioris atrii in quo steterit, et egrediatur. Quid igitur? Post egressionem principis statim porta claudetur? Nequaquam, sed aperta erit usque ad uesperam; ut post principem, omnis populus terre adoret contra ostium porte illius: adoret autem in sabbatis, et in kalendis 574 quando aperitur porta. Et quia supra dixerat: Facient sacerdotes holocaustum eius, et pacifica eius, nec significauerat holocaustorum numerum; nunc infert: Holocaustum autem hoc offeret  princeps Domino in die sabbati. Offeret autem non per se, sed per sacerdotes, de quibus scriptum est: Et facient sacerdotes holocaustum eius, et pacifica eius: sex, inquit, agnos immaculatos, et arietem immaculatum: ita ut sacrificium arietis mensura ephi sit, que Hebraice appellatur EPHA . Sex autem agnis sit sacrificium quod offerre potuerit manus eius qui offert; et per singula ephi, erit olei mensura que appellatur hin. Kalendarum autem, hoc est, neomeniarum dies, hoc habebit priuilegium amplius a die sabbati, ut uitulus immoletur de armento, siue taurus immaculatus. Cetera autem, hoc  est, sex agni immaculati, et aries immaculatus, et sacrificia eorum, ritum sabbati possidebunt: ita duntaxat, ut sicut in ariete ephi offertur sacrificii [F. leg. sacrificium], id est, simile et hin olei, ita offeratur, et in uitulo. Hec perspicuitatis causa sint posita: nunc spiritualem sensum, Domino donante, reseremus. Sex diebus quibus operamur in mundo, porta Orientalis atrii interioris clausa nobis est. Postquam autem uenerimus ad diem septimum, id est, ad diem sabbati, in quo eterna requies est, siue ad diem kalendarum, quando post cecam noctem et horribiles tenebras, lucis exordium est, aperitur nobis porta Orientalis: et si quis nostrum per merita uirtutum, ducis nomen et dignitatem fuerit consecutus per uiam uestibuli porte deforis, hoc est, per mundi huius labores:  et portam Ecclesie, que adhuc in terrenis finibus posita est, ingredietur: non interius atrium, hoc enim in presenti loco scribitur; sed ad limen porte interioris, et stabit in ea. Sin autem princeps in presenti Scriptura non ingreditur atrium interius, sed stat in limine eius, nulli dubium est, nunc ex parte nos uidere, et ex parte cognoscere; et necdum reuelata facie gloriam Domini contemplari . Denique stante principe in limine porte atrii interioris, ceteri sacerdotes, quibus hoc officium delegatum est , facient pro ipso holocaustum et pacifica. Indigemus enim misericordia Dei, et omnis creatura ad comparationem Creatoris immunda est, et diuino igne purganda, quo et Isaie prophete purgata  sunt labia: ut postquam per sacrificium pacem receperit, tunc in limine constitutus, adoret omnipotentiam Dei, et se atrii interioris ingressu fateatur indignum, et statim ingrediatur . Postquam autem qui primus est, fuerit egressus, non claudetur usque ad uesperam huius seculi ipsa porta interioris atrii, sed aperta erit: ut populus quoque terre sit ad ostium, et adoret ad eum: nequaquam omni tempore, sed quando requieuerit a peccatis, et fugatis tenebris fidei, scientie lumen acceperit. Hoc autem ipsum holocaustum quod offert princeps per sacerdotes in die sabbati, sex agnorum immaculatorum numero terminatur; pro sex uidelicet diebus in quibus operamur in mundo, et arietem immaculatum, qui princeps gregis est; ita ut per singulos  arietes offeratur in sacrificio ephi, id est, decima pars cori. In agnorum autem sex sacrificio, certa mensura non ponitur: sed quantumcumque dederit manus eius qui offert, hoc est, pro operum qualitate atque mensura . Olei autem hin offeret per singula ephi, hoc est, oleum quod sibi quinque uirgines preparauerunt; ut ungat similam, siue commisceat, et omnis oblatio Dei plena sit lumine ueritatis, et exhilaretur facies offerentis oleum. Die autem kalendarum, hoc est, die tricesimo, quando primogenita et Leuite numerantur in Lege, preter omnem Isrel, de quibus supra diximus, offertur uitulus  immaculatus de armento, super quo plenius in priori capitulo disseruimus, et agni sex, et arietes immaculati, et cetera que offeruntur in sabbatis, ut eternam requiem consequamur, et mereamur audire: Euge, serue bone, quia in paucis fidelis fuisti, super multa te constituam, intra in requiem Domini tui ; et non solum ad portam interioris atrii peruenire, sed etiam penetralia eius intrare possimus, et illud opere possidere: Plantati in domo Domini: in atriis Dei nostri florebunt .

576  Cumque ingreditur [uulg. ingressus est] princeps, per uiam uestibuli porte ingrediatur, et per eamdem uiam exeat. Et cum intrabit populus terre in conspectu Domini in solemnitatibus,  qui ingreditur per portam Aquilonis ut adoret, egrediatur per uiam porte meridiane, et qui ingreditur per uiam porte meridiane, egrediatur per uiam porte Aquilonis. Non reuertetur per uiam porte, per quam ingressus est, sed e regione illius egredietur. Princeps autem in medio eorum, cum ingredientibus ingredietur, et cum egredientibus egredietur. Et in nundinis, et in solemnitatibus erit sacrificium ephi per uitulum, et ephi per arietem. [a 1Kb] Agnis autem erit sacrificium sicut inuenerit manus eius: et olei hin per singula ephi. Princeps ille, de quo supra dictum est: Et intrabit princeps per uiam uestibuli porte deforis, et per eamdem portam ingrediatur, et per eamdem egrediatur , liberi enim arbitrii est, et potestatem habet ponendi animam suam, et rursum resumendi eam:  tamque ad nos ueniens, quam ad celestia conscendens, eadem maiestatis sue utitur libertate. Denique non querit nundinas, nec solemnitates, nec differentiam ullam obseruat dierum: quia omne tempus ei festiuitas est. Populus autem in nundinis tantum, et in solemnitatibus ingreditur et egreditur: et non per eamdem uiam, sed per alteram atque alteram. Scriptum est enim: Et cum intrabit populus terre in conspectu Domini in solemnitatibus: qui ingreditur per portam Aquilonis ut adoret, egrediatur per uiam porte meridiane, et qui ingreditur per uiam porte meridiane, egrediatur per uiam porte Aquilonis: non reuertetur per uiam porte per quam ingressus est, sed e regione illius egredietur. Quod non solum his precipitur qui egrediuntur de Sodomis, et dicitur eis: Ne  respicias retrorsum ; neque illis qui manum mittunt ad aratrum, ut non respiciant ea que post tergum sunt: sed in domo quoque Domini constitutis, iubetur ne post terga respiciant, et reuertantur ad egena et infirma elementa, et incipientes spiritu, carne consumantur [Al. consumentur]: sed ut de spiritualibus quoque ad maiora procedant, et dicant cum Apostolo: Preteritorum obliuiscens, et in priora me extendens : ut nequaquam ex parte cognoscant, et ex parte prophetent, 577 sed ueniant ad perfectum iuxta eam tamen perfectionem quam potest capere humana natura,  ut intelligamus illud Euangelicum: Et uos cum omnia feceritis, dicite, Serui inutiles sumus: quod debuimus facere, fecimus . Unde et Apostolus in eadem Epistola de duabus loquitur perfectionibus: quasi imperfectus enim scribit: Non quia iam accepi, aut quasi iam perfectus sim: persequor autem si apprehendam, in quo et comprehensus sum a Christo . Statimque quasi perfectus loquitur: Unum autem posteriorum obliuiscens, ad ea que in priora sunt me extendens: iuxta propositum persequor ad brauium superne uocationis. Quotquot ergo perfecti sumus, hoc sapiamus [Al. sapimus] . [b 1Kb] Quomodo enim potest stare sententia, ut qui dixerat, Non quia iam accepi aut quia iam perfectus sum, audeat dicere: Quotquot  ergo perfecti sumus, hoc sapiamus? Ex quo perspicuum est omnem hominem, et uniuersam creaturam, quamuis ad perfectionem uenerit, [c 1Kb] tamen indigere misericordia Dei, et plenam perfectionem ex gratia, non ex merito possidere. Precipitur itaque populo terre, ut si ingreditur per portam Aquilonis ut adoret, egrediatur per uiam porte meridiane. Quis est iste populus cui hoc precipitur? Nempe gentilium; ut qui derelinquens portam Aquilonis, a quo exardescunt mala super terram, ingressus fuerit templum, non egrediatur nisi per uiam porte meridiane, ad portam luminis, ad portam caloris, ad portam in qua sponsus cubat in meridie . Denique dicitur in eodem Cantico canticorum: Surge, Aquilo, et ueni, Auster . Qui uero ingreditur per  uiam porte meridiane, egrediatur per uiam porte Aquilonis. Quisnam ille est populus? scilicet Iudeorum, qui derelinquens portam uie luminis, uadit ad portam Aquilonis, de quo dicitur: Aquilo uentus durissimus . Nam et olla Ieremie a facie Aquilonis accenditur. Dicamus et aliter: Per portam Aquilonis ingreditur, qui peccata dimittit, et egreditur per portam meridianam, qui uirtutes sequitur. Et econtrario, si iustus lapsus fuerit in peccatis, ingreditur quidem per portam meridianam, sed egreditur per uiam porte Aquilonis. 578 Princeps autem, inquit, in medio eorum erit, ingredientium scilicet, et egredientium, iuxta illud quod scriptum est: Medius inter uos stat, quem uos ignoratis . Et Apostolus: An ignoratis, quia Christus in uobis  est ? Sin autem ignorantibus dicitur, quod medius inter eos stet Christus: quanto magis scientibus! Sed cum inter scientes Christus steterit: tunc corpus mortuum fiet propter peccatum, et spiritus uiuens propter iustitiam. Ingreditur autem princeps cum ingredientibus, et egreditur cum egredientibus, utrorumque uirtutis atque peccati testis assistens. In nundinis ergo, et in solemnitatibus, sabbatorum uidelicet, et kalendarum, et uniuerse festiuitatis, de qua in anterioribus locuti sumus, tam in uitulo, quam in ariete per singula ephi offerentur in sacrificio. In agnis uero non erit certus numerus, nec uoluntati  dimissum arbitrium; sed uiribus quis utetur, et bono conscientie: ut quantum potest, non quantum uult offerat, et super omnia olei hin per ephi singula, ut ungatur simila, et lucerna accendatur in conspectu Domini; et qui eo utitur, possit dicere: Ego autem sicut oliua fructifera in domo Domini .

 Cum autem fecerit princeps spontaneum holocaustum, aut pacifica uoluntaria Domino, aperietur ei porta que respicit ad Orientem, et faciet holocaustum suum, et pacifica sua, sicuti fieri solet in die sabbati: et egredietur claudeturque porta postquam exierit. Et agnum anniculum immaculatum faciet holocaustum quotidie Domino [uulg. addit semper]: mane et mane faciet illud. Et sacrificium   faciet super eo [a 1Kb] mane, mane sextam partem ephi ; et de oleo tertiam partem hin, et [uulg. ut] misceatur  simile sacrificium , Domino legitimum, iuge atque perpetuum. [b 1Kb] Facietis agnum et sacrificium, et oleum mane, mane, holocaustum sempiternum. Ubi nos legimus, immaculatum, et in Hebraico scriptum est THAMIM : Aquila perfectum interpretatur. Et ubi LXX MANAA : Theodotio, sacrificium; Aquila et Symmachus, donum transferunt. Pro eo autem quod nos diximus, spontaneum, LXX , id est, confessionem, uerterunt: et 579 pro principe, ducem, hoc enim NASI  significat. Adhuc autem sermo de principe est, de quo Isaias loquitur: Ecce testimonium in gentibus, dedi  eum principem et preceptorem in gentibus . Et Ezechiel: Et ego Dominus ero eis in Deum: et Dauid princeps in medio eorum . Cum igitur iste princeps fecerit spontaneum, et dixerit: uoluntaria, siue spontanea oris mei beneplacita fac, Domine : spontaneum autem holocaustum, ut totum se offerat Deo, et pacifica uoluntaria, quod in prioribus non inuenitur; scriptum est enim: Et facient sacerdotes holocaustum eius, et pacifica eius: et de spontaneis ac uoluntariis, quibus nunc dicitur, omnino reticetur, ut non necessitate faciant, sed uoluntate: post holocaustum offerat pacifica, et reconcilietur Deo. Unde et uirginitas maior est nuptiis , quia [Al. qua] non exigitur, nec redditur, sed offertur. Pro  pacificis, que Hebraice dicuntur SELAMIM , LXX salutaria interpretantur: ut ipsa reconciliatio pacificorum, salus sit offerentis. Cum ergo hoc fecerit princeps, aperietur ei porta: uel iuxta Septuaginta, aperiet sibi portam que respicit ad Orientem; illam uidelicet portam, de qua scriptum est: Hec porta Domini, iusti intrabunt per eam , et unde oritur sol iustitie. Et faciet, inquit, holocaustum suum, et pacifica sua: de quibus nunc diximus. Faciet autem, quia spontaneum sacrificium est, et non alii pro eo facient sacerdotes, uidelicet sicut  fieri solet in die sabbati. Ergo omni tempore holocaustum, et pacificum, quod offertur uoluntarie, reseratam habet portam Domini: nec obseruat sabbatum, sed omnes dies ei reputantur in requiem. Denique postquam obtulerit holocaustum et pacifica, statim egreditur, et clauditur post eum ianua, siue claudit ianuam: ut seruetur principi priuilegium suum, nec sacrificia eius populo misceantur. Et quia generaliter dixerat, spontaneum holocaustum, aut pacifica uoluntaria Domino, nec apposuerat taurum siue uitulum, et arietem uel ouem, hircumque pro peccato, docet quod sit ipsum holocaustum: Agnum, inquiens, anniculum immaculatum faciet holocaustum: et non certis diebus, sed quotidie, nec qualibet hora, sed mane, 580 mane faciet illum: per  singula uidelicet mane, quando, orto sole, lucis exordium est. De quo mane Dauid loquitur in psalmo: Mane exaudies uocem meam: mane astabo tibi et uidebo . Et alio loco: Ad uesperum demorabitur fletus, et in matutino [Al. ad matutinum] letitia . Et iterum: Deus, Deus meus, ad te de luce uigilo . Qui sit autem iste agnus immaculatus, siue perfectus et anniculus, Isaias plenius docet, dicens: Sicut ouis ad uictimam ductus est, et sicut agnus in conspectu tondentis se sine uoce et non aperuit os suum . Et Ieremias: Ego autem sicut agnus innocens ductus ad uictimam, non cognoui . Et Ioannes Baptista: Ecce agnus Dei, qui tollit peccata mundi . Iste est agnus qui immolatur in  Aegypto, de cuius sanguine armantur postes [c 1Kb] fidei, et exterminator excluditur . Anniculus autem, quia predicauit annum Domini acceptabilem, et diem retributionis. Nec miretur lector, si idem et princeps est, et sacerdos, et uitulus, et aries, et agnus, cum in Scripturis sanctis pro uarietate causarum legamus eum Dominum, et Deum, et hominem, et prophetam, et uirgam, et radicem, et florem, et principem, et iudicem, et regem, iustum, et iustitiam, apostolum, et episcopum, brachium, seruum, unguentum, pastorem, filium, et puerum, unigenitum, et primogenitum, ostium, uiam, angelum, sagittam et sapientiam, et multa alia, quorum omnium, si uoluero testimonia dicere, proprio libro indigent. In holocausto itaque istius agni immaculati et anniculi,  qui mane semper offertur, faciet ipse princeps sacrificium, siue MANAA: et similam, siue donum mane, mane sextam partem ephi, subauditur simile. Sexta autem pars ephi, dimidius modius est. Si enim ephi, decima pars cori est, id est, tres modii: nulli dubium, quin sexta pars ephi, dimidium faciat modium. De oleo quoque mensure hin, tertia pars offertur: ut misceatur, siue aspergatur simile sacrificium Deo, legitimum, iuge atque perpetuum, quod nulla intermittitur die: sed omni tempore, orto sole, semper offertur, ut impleatur quod in fine capiuli  huius ponitur: Faciet agnum in sacrificium: et oleum mane, mane holocaustum sempiternum.

581  Hec dicit Dominus Deus: Si dederit princeps  donum alicui de filiis suis, hereditas eius filiorum suorum erit: possidebunt eam hereditarie. Sin autem dederit legatum de hereditate sua uni seruorum suorum, erit illius usque ad annum remissionis  sed reuertetur ad principem: hereditas autem eius filii eius erit. Et non accipiet princeps de hereditate populi per uiolentiam, et de possessione eorum: sed de possessione sua hereditatem dabit filiis suis: ut non dispergatur populus meus unusquisque a possessione sua. Huc usque sermo de principe, nunc de heredibus eius precepta tribuuntur: immo de donis, hereditate atque legatis,  quibus dare debeat, et quorum sit uel ad tempus, uel eterna possessio. Si, inquit, filiis suis dederit uel donum, uel hereditatem, ipsi possidebunt eam: quia eis successionis iure debetur, et de alio ad alium non potest transire possessio. Sin autem dederit uni seruorum suorum legati nomine, tam diu habebit possessionem, quamdiu uel septimus annus remissionis, qui dicitur DEROR , uel iubileus, hoc est quinquagesimus, adueniat: quando omnis emptio, atque donatio reuertitur ad priores dominos: ita ut seruus usum habeat pro tempore, et proprietatem possessionis filii principis. Quod autem sequitur: Et non accipiet princeps de hereditate populi per uiolentiam , siue ut Septuaginta transtulerunt, ut opprimat eos, uel ut Aquila  et Symmachus, ut affligat eos atque contristet: sed de possessione sua hereditatem dabit filiis suis: suggillat non solum illius temporis sacerdotes, et principes, sed nostri quoque, qui ditiores fiunt sacerdotii dignitate, et preter ea que sibi Domini dispositione debentur, tollunt a pauperibus per uiolentiam: uel sub honoris nomine diuites spoliant, ut ipsis quoque filiis suis, quibus paterna debetur hereditas, nil debeant derelinquere, nisi quod sibi a parentibus derelictum est. Ergo qui ditior est sacerdos, quam uenit ad sacerdotium, quidquid plus habuerit, non filiis debet dare, sed pauperibus, et sanctis fratribus, et domesticis fidei, qui uincunt merita liberorum, ut reddat ea que Domini sunt, 582 Domino suo, qui loquitur in Euangelio: Quidquid  uni istorum fecistis, mihi fecistis . Ipse enim in pauperibus suscipitur hospitio; uisitatur in carcere: nudus tegitur: sitiens bibit: saturatur esuriens. Ut non dispergatur, inquit, populus meus a possessione sua. Si enim licentiam habuerit princeps, uel accipere, uel rapere, uel sub figura honoris tenere que non sunt sua, et liberis derelinquere, populus qui in nomine Dei fuerat congregatus,  dispergetur in partes atque lacerabitur: siue iuxta Legem, ne paulatim alterius hereditas transeat ad alium, et pereat funiculus diuisionis, per quem forte ad unumquemque uenit hereditas. Dispergit ergo populum Dei, et aufert ab eo possessionem fidei sempiternam, qui aliena dona uel bona, uel rapina, uel adulatione, uel blanditiis, uel pretextu religionis, filiis fratribusque, et consanguineis derelinquit.

 Et introduxit me per ingressum qui erat in latere  porte in gazophylacia sanctuarii ad sacerdotes  qui respiciebant ad aquilonem: et ecce ibi erat locus uergens ad occidentem . Et dixit ad me: Iste est  locus ubi coquent sacerdotes, pro delicto, et pro peccato  ubi coquent sacrificium  ut non efferant in atrium exterius, et sanctificetur populus. Et eduxit me in atrium exterius, et circumduxit me per quatuor angulos atrii: et ecce atriolum erat in angulo atrii, atriola singula per angulos atrii. In quatuor angulis atrii atriola disposita, quadraginta cubitorum per longum, et triginta per latum. Mensure unius quatuor erant: et paries per circuitum ambiens quatuor atriola: et culine fabricate erant subter porticus per gyrum . Et dixit, inquit, ad me: Hec est domus culinarum, in qua coquent ministri domus uictimas populi [uulg. addit Domino  : Hoc enim Hebraice significat ZEBA : uir qui calamum tenebat manu et funiculum cementarii, quo edificium 583 metiretur, introduxit, inquit, me per ingressum, qui erat ex latere porte, uel post tergum porte. Nec posuit cuius porte, Orientalis, Australis, aut alterius plage: sed reliquit incertum, ut irem ad locum sanctuarii, et in gazophylacia, siue in cubicula sacerdotum, que respiciebant ad aquilonem et ad mare: ad septentrionem uidelicet et ad occidentem: hanc habente Scriptura sacra consuetudinem, ut pro situ terre Iudee, semper mare Occidentem uocet. Et considerandum quod locus sacerdotum, ubi pro delicto, siue ignorantia, et pro peccato coquuntur sacrificia,  ne cruda offerantur, in atrium exterius ad Aquilonem et Occidentem positus sit: unde uentus frigidissimus oritur, et ubi solis lumen occumbit. Ex quo ostenditur, quidquid ad edulium pertinet, uel pro errore esse, uel pro peccato. Sin autem et pro ignorantia offertur sacrificium, quanto magis pro delicti conscientia! Unde et Iob offerebat mane quotidie hostiam pro filiis suis , timens ne per ignorantiam deliquissent. Quod autem sequitur:  Ut non offerant in atrium exterius, et sanctificetur populus, qui sanctificationi non fuerat preparatus, illud significat, ne facile non sanctificatis sancta tribuamus: nec mittamus, iuxta Euangelium, margaritas ante porcos, nec demus sanctum canibus . Denique Moyses tribus diebus ab omni immunditia, et ab uxorum complexu uult populum sanctificari, ut accedat ad montem Sina, et sanctificatus sancta suscipiat . Si autem accessuri ad audienda et suscipienda uerba Dei, sanctificari iubentur ab uxoribus, manifestum est in Lege illud Apostolicum contineri: Nolite fraudare inuicem, nisi forte ex consensu ad tempus, ut uacetis orationi : et ex consensu abstinendum ab uxoribus, ut uacemus orationi. Post hec scriptum  est: Et eduxit me in atrium exterius, et circumduxit me per quatuor angulos atrii: et ecce atriolum erat in angulo atrii, atriola singula per angulos atrii, in quatuor angulis atrii atriola disposita. Ille uir quem sepe commemorat, eduxit eum de loco sacerdotum qui uergebat ad Aquilonem, [a 1Kb] siue 584 qui erat separatus, ubi coquunt sacerdotes pro delicto, et pro peccato, uel ignorantia: eduxit autem in atrium exterius. Ex quo intelligimus illud atrium de quo egressus est, fuisse interius, et multa esse atria in Scripturis sanctis, de quibus legimus: Qui statis in domo Domini, in atriis domus Dei nostri . Et in Ioanne: Et alias oues habeo que non sunt ex hoc atrio, et illas oportet me adducere: et uocem meam audient, et fiet unum atrium et unus pastor  : hoc enim Grece significat, quod [b 1Kb] Latina simplicitas in ouile transtulit. Quando autem dicit, ex hoc atrio, ostendit esse et aliud: quod uel in gentium turba ad distinctionem Isrel, uel in celis ad separationem terreni atrii demonstratur: et pro qualitate meritorum unicuique officio atrium delegatum, super quo in anterioribus plenius disputatum est. Hoc autem atrium de quo nunc sermo est, per singulos angulos quatuor habebat atriola, que LXX minora uocant, et nos pro facilitate sensus , atriola diximus. Quadraginta cubitorum erant per longum, et triginta per latum. De quibus numeris in hoc eodem Propheta disputasse me memini, quod aliud ad tribulationes et angustias, aliud ad perfectam referatur etatem. Unde  quadraginta diebus Moyses, et Elias, et Dominus atque Saluator in eremo ieiunarunt : et ad sacerdotale officium non post [c 1Kb] uicesimum quintum etatis annum,  sed post tricesimum accedunt. Quamobrem et Dominus triginta annorum erat, cum uenit ad baptismum: et in hoc eodem Propheta tricesimus annus ponitur in exordio. Ubi igitur cibi, ibi et angustia atque tentatio, per que parantur cibi. Et ubi in perfecti uiri uenerimus etatem, ibi calcanda sunt omnia, et dicendum: Habentes uictum et uestitum, his contenti simus . Et: Si dederit mihi Dominus cibum ad uescendum, et uestem ad operiendum . uel certe illud: Esca uentri, et uenter escis: Deus autem et hunc et illas destruet . Neque enim in futuro manducabimus et bibemus, sed illo uescemur pane qui de celo descendit, de quo in Psalterio canitur: Panem angelorum 585 manducauit homo  . Et: Meus cibus est, ut faciam uoluntatem eius qui misit me . Quod autem mensura una atriolorum erat quatuor, que atrii maioris angulos possidebant, quatuor mundi significat plagas : quod in sudore uultus nostri comedamus panem, et omnis labor uentri stercorique proficiat: que quatuor atriola, uel unus paries ambiebat, et culine fabricate erant subter porticus per gyrum, uel propinqua habebant accubita: ut ubi cibi, ibi et mensurarum preparatio. Et ne forsitan ignoraret propheta quid essent que cerneret, dixit ad eum: Hec est domus culinarum, in qua coquent ministri Domini uictimas populi. Populi quidem uictime, que offerentur pro delicto, [d 1Kb] siue peccato, et ignorantia, sunt alimenta, et refrigeria  sacerdotum: ut meminerint nichil se aliud debere appetere, cum etiam in templo carnes ad eorum refrigeria preparate sint.

 Et conuerti [uulg. conuertit] me ad portam domus, et ecce aque egrediebantur subter limen domus ad Orientem. Facies enim domus respiciebat ad Orientem. Aque autem descendebant in latus templi dextrum ad meridiem altaris. Et eduxit me per uiam porte Aquilonis, et conuertit me ad uiam foras portam exteriorem, uiam que respiciebat ad Orientem, et ecce aque redundantes a latere dextro cum egrederetur uir ad Orientem, qui habebat funiculum in manu sua, et mensus est mille cubitos, et transduxit me per aquam usque ad talos . Rursumque mensus est  mille, et transduxit me per aquam usque ad genua . Et mensus est mille, et traduxit me per aquam usque ad renes . Et  mensus est mille torrentem, quem non potui pertransire, quoniam intumuerant aque profunde [Al. profundi] torrentis, qui non poterat [uulg. potest] transuadari. Pro quo LXX transtulerunt: Et mensus est mille, et non poterat pertransire: quoniam ferebatur aqua instar precipitis torrentis, qui transiri non potest. Aque iste que egrediebantur subter limen domus, id est templi, non ferebantur ad Aquilonem et ad 586 Occidentem: sed et ad Orientem, et in latere templi dextro, id est, ad Meridiem, ipsamque Meridiem non cuiuslibet loci, sed altaris. Ex quo perspicuum fit, sacras esse aquas, et Saluatoris nostri significare doctrinam, iuxta illud quod scriptum est: De Sion egredietur lex, et uerbum Domini de Ierusalem . Et in alio loco: Repleta  sunt omnia scientia Domini, sicut aqua multa operiens mare . De his aquis et Zacarias Propheta uaticinatus est, dicens: In die illo egredietur aqua uiuens de Ierusalem, et medium eius in mare primum: medium autem illius in mare nouissimum . De his aquis et ad Samaritanam Dominus loquebatur: Si scires quis est qui dicit tibi, Da mihi bibere, tu forsitan petisses eum, et dedisset tibi aquam uiuentem . Et iterum: Omnis qui bibit de aqua ista, sitiet denuo: qui autem biberit ex aqua quam ego dabo ei, non sitiet in eternum . Et in templo clamabat atque dicebat: Si quis sitit, ueniat ad me, et bibat. Qui credit in me  flumina de uentre eius fluent aque uiue: hoc autem dixit de  spiritu quem accepturi erant credentes in eum . Iste sunt aque de quibus propheta loquebatur in psalmo: Super aquas refectionis educauit me . Et Ezechiel: Assumam uos de gentibus [a 1Kb] et de terris, et aspergam super uos aquam mundam, et mundabimini ex omnibus immunditiis uestris . Apparuerunt enim fontes aquarum. Et in nonagesimo secundo Psalmo canitur: Eleuauerunt flumina, Domine, eleuauerunt flumina uoces suas [b 1Kb] a uocibus aquarum multarum. Mirabiles elationes maris . Iste sunt aque Sile, que uadunt cum silentio, de quibus loquitur Isaias: Haurietis aquas de fontibus Saluatoris . Et Psalmista: Benedicite Domino de fontibus Isrel . Et  idem Isaias de Domino Saluatore: Iste, ait, habitabit in excelsa spelunca petre fortissime. Panis ei dabitur, et aqua illius fidelis . Erupit enim in deserto aqua, et uallis in terra sitienti. Diciturque credentibus: Noli timere, quoniam redemi te; meus es tu, et si transieris per aquam, tecum ego sum . Et rursum: Qui sititis, ite ad aquam : Et per Ieremiam loquitur Deus : Duo mala 587 fecit populus  meus. Me dereliquerunt fontem aque uiue, et foderunt sibi lacus, qui aquam continere non possunt . Sicut igitur legimus in bonam partem aquas que egrediuntur de limine templi, et referuntur ad doctrinam Ecclesie: sic sunt aque amare, et aque pessime ad quas Ieremias propheta nos prohibet accedere, dicens : Quid uobis et uie Aegypti, ut bibatis de aquis Geon? que Hebraice dicuntur SIOR , id est, turbide atque cenose. De quibus iratus super hereticis loquitur Deus: Ecce ego cibabo eos angustiis, et dabo eis potum aquam fellis ; in qua draco regnat Aegyptius, qui dicit: Mea sunt flumina, et ego feci ea; qui omne excelsum uidet, et ipse est rex eorum qui in aquis sunt. Unde uir Ecclesiasticus  Dominum deprecatur, et dicit: Saluum me fac, Domine, quoniam intrauerunt aque usque ad animam meam. Infixus sum in limo profundi, et non est substantia, [c 1Kb] et tempestas demersit me . Et iterum; Libera me ab his qui oderunt me, et de profundis aquarum: non me precipitet tempestas aque, nec absorbeat me profundum, neque urgeat super me puteus os suum . Et in alio psalmo: Nisi quia Dominus erat in nobis, dicat nunc Isrel: nisi quia Dominus erat in nobis. Cum exsurgerent homines in nos, forsitan uiuos deglutissent nos. Cum irasceretur furor eorum super nos, forsitan aqua absorbuisset nos . Et Sponsa in Cantico canticorum: Aqua multa non poterit restinguere caritatem, et flumina non demergent  eam . Ista est aqua, de qua dicit Osee: Contempsit me Galaad ciuitas, que operatur uanitates, conturbans aquam, et fortitudo eius uiri pirate . Que aqua alio nomine uocatur MARA, hoc est, amaritudo; in quam lignum Crucis mittitur, et amara uertuntur in dulcia. Considera legem Moysi, si intelligatur iuxta sensum carneum Iudeorum, quomodo amara sit, effodiens oculum pro oculo, dentem pro dente : [d 1Kb] uide in Thamar fornicationem , et Osee iunctum fornicarie, Ieremie , Moysi uxorem Aethiopissam, et interfectionem Aegyptii, et mille alia, que si intelligamus iuxta occidentem litteram, et non iuxta spiritum uiuificantem, amara sunt, et lectorem suum non tam  edificant quam destruunt . 588 Iste igitur aque que egrediuntur de templo Domini, et pergunt ad Orientem, et descendunt in latus Templi dextrum, ad altaris Meridiem, ubi sponsus conuiuas suos pascit, et accubat. Quod autem sequitur: Et eduxit me per uiam porte Aquilonis, et conuertit ad uiam foras portam exteriorem, uiam que respiciebat ad Orientem, illud latenter ostendit, quod statim ad portam Orientalem peruenire non  possumus, nisi per uiam porte Aquilonis longo circuitu perueniamus ad eam. Nisi enim uentum frigidissimum uicerimus calore fidei, et calcauerimus regiones eius: ut impleatur illud in nobis Apostolicum: Deus autem conteret satanam sub pedibus uestris uelociter , portam per quam egrediuntur aque, et sunt a latere dextro, ingredi non ualebimus. Et nota quod aque iste que ingrediuntur per portam Orientis, intantum leuas partes fugiunt, ut a dextris altaris ad Meridiem pergere describantur. uir autem, inquit, ille qui habebat funiculum in manu, cum me duxisset per portam Aquilonis forinsecus ad uiam, que respiciebat Orientem, et ipse quoque esset in eodem loco, mensus est eiusdem aque mille cubitos; et transduxit me per aquam usque  ad talos, quos Aquila et Symmachus, et Theodotio interpretati sunt, pro quibus LXX transtulerunt: et transiuit [Al. sed transibit] in aquam, aquam remissionis: quod intelligere possumus prima hominum significare peccata, que ingredientibus nobis aquas Domini dimittuntur, et baptismi ostendunt gratiam salutarem et initia sunt profectuum, tamen ipsa sublimia. Denique ad talos usque pertingunt, qui plante calcaneoque uicini sunt, [a 1Kb] qui patet morsibus colubri, dicente Domino: Tu eius obseruabis caput, et ipse obseruabit tuum calcaneum . Et in Psalterio de Iuda dicitur proditore: Qui edebat panes meos, magnificauit super me supplantationem , siue calcaneum, hoc enim Grecum [Mss. ] significat. Post mille autem cubitos qui perueniunt  usque ad talum, mensus est alios mille cubitos in aqua, et transduxit me usque ad genua. Post remissionem siquidem peccatorum, et iter profectuum, quando paululum de terrenis ad altiora 589 conamur ascendere, flectimus Domino genua, dicente Apostolo: Ut omne genu flectatur [Al. flectat], celestium, terrestrium et infernorum: et omnis lingua confiteatur, quoniam Dominus iehsu Christus in gloria est Dei Patris . Tertio mensus est mille alios cubitos, et transduxit, inquit, me per aquam usque ad renes. His enim gradibus ad sublimia peruenimus: que tamen ipsa sublimia usque ad lumbos et renes perueniunt, ut omnis in nobis ignobilis libido truncetur; et possideamus  sanctificationem corporis, sine qua nemo uidet Deum. Unde et in hoc eodem propheta : a pedibus usque ad lumbos Deus igneus cernitur. Indigent enim igne, et purgatione opera lumborum, dicente iusto: Quoniam lumbi mei repleti sunt illusionibus , per quos nobis et in die, et in noctium phantasmate illudit inimicus. A lumbis uero usque ad caput et uerticem, pretiosissimo metallo electri fulgore resplendet: ut nichil in se sordidum, nichil habeat uilitatis. Unde nunc quarto dicitur: Et mensus est mille, subauditur, cubitos, torrentem   que non potui pertransire: multo melius quam Septuaginta qui dixerunt, et non poterat [Al. quem non potuit] pertransire. Propheta enim et omnis humana natura, post lumbos torrentem cogitationum, et incentiua in corde uitiorum, non potest pertransire. uir autem ille qui indutus erat BADDIM, et ductor prophete, liquido pertransiit: qui peccatum non fecit, nec dolus inuentus est in ore eius . Causasque reddit, cur propheta mille quartos [Al. quarto] cubitos non potuerit pertransire: quoniam, inquit, intumuerant aque profunde torrentis, qui non potest [Al. poterat] transuadari. Et quomodo scriptum est, gloriante propheta: Torrentem pertransiuit anima nostra ? Sed facile soluitur, si sciamus pro hoc scriptum esse in Hebreo:  Torrens pertransiit animam meam. De hoc torrente et Isaias loquitur: Ecce ego inclino super eos sicuti fluuium [b 1Kb] pacis, et sicut torrentem inundantem gloriam . Et in tricesimo quinto psalmo de sanctis dicitur: In protectione alarum tuarum sperabunt. Inebriabuntur ab ubertate domus tue, et torrente deliciarum tuarum 590 potabis eos; quoniam apud te est fons uite . Et in centesimo uicesimoquinto: Conuerte, Domine, captiuitatem nostram, sicut torrens in Austro . Et super Saluatore: De torrente bibet in uia . Quis enim hominum gloriari potest castum se habere cor ? uel ad cuius mentem per oculorum fenestras, mors concupiscentie non introibit [Al. introiuit] , et  animi titillatio? Mundus enim in maligno positus est ; et a pueritia appositum est cor hominis ad malum, ut ne unius quidem diei a natiuitatis sue exordio, sine peccato sit humana conditio . Unde et Dauid confitetur in psalmo: Ecce enim in iniquitatibus conceptus sum, et in peccatis concepit me mater mea . Non iniquitatibus matris mee, uel certe meis, sed in iniquitatibus humane conditionis. Unde et Apostolus dicit: Regnauit mors ab Adam usque ad Moysen, etiam super eos qui non peccauerunt in similitudinem preuaricationis Ade . Quod cubitos genere masculino, et non neutrali, cubita dicimus, iuxta regulam grammaticorum, et in superioribus docui, non nos ignorantia hoc facere,  sed consuetudine propter simplices quosque et indoctos, quorum in congregatione Ecclesie maior est numerus.

 Et dixit ad me: Certe uidisti, fili hominis; et eduxit me, et conuertit ad ripam torrentis . Cumque me conuertissem , ecce in ripa torrentis  ligna multa nimis  ex utraque parte. Et ait ad me: Aque iste que egrediuntur ad tumulos sabuli Orientis [uulg. Orientalis], et descendunt ad plana deserti , intrabunt mare, et exibunt, et sanabuntur aque. Et omnis anima uiuens  que serpit , quocumque uenerit torrens , uiuet: et erunt pisces multi satis postquam uenerint illuc aque iste: et sanabuntur, et uiuent omnia ad que uenerit torrens . Et stabunt super illas piscatores ab Engaddi usque ad Engallim, siccatio sagenarum erit. Plurime species erunt piscium eius: sicut pisces maris magni, multitudinis nimie. [a 1Kb] In his autem que egrediuntur ripas et sunt palustria, 591 non sanabuntur, sed [uulg. quia] in salinas dabuntur. Et super torrentem  orietur in ripis eius ex utraque parte omne lignum pomiferum , non defluet folium ex eo : et non deficiet  fructus eius. Per singulos menses afferet primitiua ; quia aque eius de sanctuario egredientur, et erit fructus eius in cibum, et folia eius ad medicinam . Totum capitulum quamquam prolixum sit, simul ponere uolui, ne sensum legentis interrumperem, et lectionis ordo diuisus in partes, audientis intelligentiam conturbaret. Primumque dicendum, quod pro torrente in Hebraico dicitur NEHEL , et Greco sermone appellatur, LXX flumen transtulerunt. Deinde pro Galilea, que Hebraice dicitur GALILA , Aquila [b 25Kb] interpretatus sit, quod tumulos significat arenarum; Symmachus , quod possumus transferre confinium. Pro Arabia quoque Symmachus, inhabitabilem; Aquila,  humilia uel plana; Theodotio, [c 6Kb] Araba transtulerunt. Dicamus ergo quid nobis uideatur in singulis. uir ille qui erat ductor Ezechielis, commonet prophetam, ut diligentius intueatur et uideat, et occulta mysteria oculis mentis attendat. uocat autem filium hominis, uel in figuram Domini Saluatoris; et enim Ezechiel interpretatur, fortitudo, uel imperium Dei: uel certe ad commotionem fragilitatis humane; ne obliuiscatur conditionis sue, dum ei magna monstrantur: et commonitum ducit, atque conuertit ad ripam torrentis, ut quoniam mediam profunditatem transire non potuerat [Al. poterat], saltem ea que in ripis sunt recognoscat. Cumque, ait, me conuertissem, siue ille me conuertisset, qui ductor erat et monitor; ecce in ripa torrentis, siue fluuii,  ligna multa, uel arbores plurime nimis ex utraque parte. Torrens iste qui pro aquarum abundantia  fertur more torrentis, et suscipit de celo pluuias, de quo in preterita diximus lectione, ipse a LXX 592 appellatur fluuius, eo quod perpetuas aquas habeat: nec de pluuiis hinc inde collectas, sed de uiuo et perpetuo fonte manantes. De quo fluuio multa in Scripturis sanctis legimus; sed in presentiarum pauca dicenda sunt, ac primum illud: Fluminis impetus letificat ciuitatem Dei . Et in alio loco: Flumen Dei repletum est aquis, preparasti cibum eorum, quia sic est preparatio [d 1Kb] tua . Rursumque pluraliter: Eleuauerunt flumina, Domine, eleuauerunt flumina uoces suas, [e 1Kb] a uocibus aquarum multarum: Mirabiles elationes maris . Et in Isaia: Faciam in deserto uiam, et in inuio flumina . Et  in alio eiusdem loco manifestius: Apparebit in Sion fluuius decurrens gloriosus in terra sitienti . Super hunc fluuium erant arbores plurime ex utraque parte ripe; ut inter duo scilicet Instrumenta, uetus et nouum, clausus curreret fluuius. Ligna autem multa, uel arbores plurimas et multas nimis, illas arbitror quas in paradiso Scriptura commemorat pomis uariis abundare; docetque prophetam ductor preuius et magister, et dicit: Aque iste que egrediuntur, uel in Galileam gentium, iuxta LXX, uel  ad tumulos sabuli Orientalis, et descendunt ad plana deserti, uel ad Arabiam, intrabunt mare, uel ad exitus maris, et sanabuntur aque. Aquas uel baptismi gratiam, uel Euangelicam significare doctrinam,  dudum diximus. Que si egrediantur de limine templi Domini, et Apostolicam teneant disciplinam, tumulos sabuli, steriles prius, et infertiles faciunt esse frugiferos, et omnia plana atque deserta ita irrigantur, ut exprimant in se Ierichontini fluuii sacramentum : quem Eliseus Euangelico et Apostolico curauit sale, intantum ut ubi prius sterilitas fuerat et mors, ibi ubertas esset et uita. Nec solum deserta sanarunt, sed intrant mare Orientale, mare uidelicet mortuum in quo nichil poterat esse uitale, et mare amarissimum, quod Grece [f 25Kb] , id est, stagnum bituminis uocant. 593 Mirumque in modum aquis Euangelicis aque sanantur mortue, que ab eo quod nichil in se uitale habeant, nomen mortis sortitie sunt. Non enim  nouerant eum qui dicit: Ego sum uita et ueritas . Et reuera iuxta litteram huc usque  nichil quod spiret, et possit incedere, pre amaritudine nimia, in hoc mari reperiri potest: nec cochleole quidem paruique uermiculi et anguille, et cetera animantium siue serpentium genera, quorum magis corpuscula possumus nosse quam nomina. Denique si Iordanis auctus imbribus pisces illuc influens rapuerit, statim moriuntur, et pinguibus aquis supernatant. Cum hec itaque nichil utilitatis habeant, ut simplex sermo testatur, etiam si facta fuerint, quod stulta Iudeorum superstitio credit, iuxta intelligentiam spiritalem Domini torrente curate, habebunt pisces plurimos, et uiuent omnia ad que torrens iste peruenerit; ita ut piscatores stent super ripas ab Engaddi, usque ad Engallim: quorum prius fontem, siue oculum hedi: sequens fontem  oculumue uitulorum sonat. Engallim enim in principio est maris Mortui, ubi Iordanis ingreditur. Engaddi uero, ubi finitur atque consumitur. Mare autem Mortuum illud puto esse, de quo Zacarias loquitur: In die illa egredietur aqua uiuens de Ierusalem, et medium eius in mare primum . Daniel quoque in hec uerba consentit: uidebam, et ecce quatuor uenti celi innitebantur in mari magno . Et Dauid: Mirabiles elationes maris . Et ex persona Saluatoris in psalmo: ueni in profundum maris et tempestas demersit me . Rex quoque Aegypti iuxta eumdem Ezechielem draco appellatur , qui habitat in mari, et uentilat fluminibus quasi cornibus suis. Et iterum, Hoc mare  magnum et spatiosum . Quod quamdiu non susceperit in se aquas fluminis, siue torrentis, omne quod in se habet, mortificat; sed Dominus de quo dictum est, Percutiet, et curabit post duos dies, et in die tertio surgemus, et uiuemus in conspectu eius , Ipse loquitur in eodem Propheta Osee: Ego colligaui Ephraim, suscepi eum in brachio meo, et non cognouerunt, quia sanaui eos in [a 24Kb] corruptione hominis ; qui uulneratus est propter peccata nostra, 594 et infirmatus pro iniquitatibus nostris. Disciplina pacis nostre super eum, et liuore eius sanati sumus . Ipse istud mare quod est salsissimum, et nimia amaritudine mortuum, sua morte sanauit, qui dicit per Isaiam: Spiritus Domini super me, propter  quod unxit me; euangelizare pauperibus misit me; sanare eos qui contriti sunt corde . Unde et per Ieremiam clamitat: Conuertimini, filii conuertentes, et sanabo contritiones uestras . Dixit enim populus impatiens, et dolorem uulnerum suorum diutius ferre non sustinens: Transiuit estas, pertransiit messis, et nos saluati non sumus. Unde respondit eis Dominus: Numquid resina non est in Galaad, aut medici non sunt ibi? Quare non ascendit sanatio filie populi mei ? Et ipse Ieremias uociferatur, et dicit: Sana me, Domine, et sanabor: saluum me fac, et saluus ero . Denique angeli qui presides erant populi Iudeorum eo tempore quando clamauit multitudo insipiens, et ait, Sanguis eius super nos, et super filios nostros ; et, uelum templi scissum est, et omnia Hebreorum sacramenta reserata, responderunt precipienti Domino, atque dixerunt: Curauimus Babylonem, et  non est sanata: relinquamus eam , urbem uidelicet confusionis atque uitiorum. Unde et Iosephus in sua narrat Historia, quod postquam Dominus crucifixus est, et uelum templi scissum est, siue liminare templi fractum corruit, audita sit [b 1Kb] uox in adytis templi uirtutum celestium, Transeamus ex his sedibus. Hoc totum non superfluo, sed necessario dictum sit, quia mare Mortuum, influente in se flumine Domini, dicitur esse curatum. Super hoc mare ab Engaddi, oculo et fonte hedi, qui pro peccato semper offertur ad Engallim, fontem uitulorum, qui mactantur Domino, et imitantur uitulum cornua efferentem et ungulas, qui in typo Saluatoris ad altare mactatur, erunt piscatores, quibus loquitur Dominus iehsu: uenite ad me, et faciam uos  piscatores hominum : de quibus et Ieremias: Ecce ego, inquit, mittam piscatores . Et plurime species, immo genera piscium erunt in mari quondam mortuo. Quos pisces ad dexteram partem iubente Domino extraxit Petrus, et erant 595 centum quinquaginta tres: ita ut pre multitudine eorum retia rumperentur . Aiunt autem qui de animantium scripsere naturis et proprietate, qui tam Latino, quam Greco didicere sermone, de quibus [c 9Kb] Oppianus Cilix est, peta doctissimus, centum quinquaginta tria esse genera piscium que omnia capta sunt ab apostolis, et nichil remansit incaptum, dum et nobiles et ignobiles, diuites et pauperes, et omne genus hominum de mari huius seculi extrahitur ad salutem. Quod  autem sequitur: In littoribus eius, et in palustribus, siue in his que extra littora egrediuntur, aque non sanabuntur, illud latenter ostendit, quod qui in Ne arca non fuerit, pereat regnante diluuio: et quos  iste fluuius non attigerit, non suscipiant sanitatem; sed in salinas, inquit, dabuntur, iuxta illud quod scriptum est: Pestilente flagellato, stultus sapientior erit . Erudiunt enim bonos exempla peiorum. Siue in salinas dabuntur, iuxta illud quod in Euangelio scriptum est: Bonum est sal: si autem sal infatuatum fuerit, in nichil est utile : ut in perpetuum frugibus careant et uirore. Quod et urbs post ruinam sale conspersa demonstrat. Super torrentem uero siue fluuium orietur in ripis eius ex utraque parte omne lignum pomiferum, siue ut omnes uoce consona transtulerunt, [Al. ] quod cibum et escam tribuit, et quod mandi potest: appellaturque lingua Hebraica, [a 1Kb] MACHAL  et nichil iuxta Septuaginta ueterascet in eo, sed quotidie  innouabuntur fruges eius, siue non defluet folium ex eo, et non deficiet fructus eius; iuxta illud quod in primo psalmo scriptum est. Et erit tanquam lignum quod plantatum est secus decursus aquarum, quod fructum suum dabit in tempore suo, et folium eius non defluet . Per singulos, inquit, menses afferet primitiua, siue ut in LXX scriptum est: Fructus eius in renouatione sui primitiua dabit; ut omnes credentium fructus primitie sint, et singuli menses singulis apostolis deputentur. Hoc autem eueniet, quoniam aque eius de sanctuario egredientur: Ne putemus riparum esse, uel arborum, aut mensium, 596 tantarum frugum abundantiam, reddit causas ubertatis, et infert: Quia aque eius de sanctuario egredientur. Non ergo uolentis neque  currentis, sed miserentis Dei est . Horum omnium lignorum principatum tenet lignum uite, quod intelligitur sapientia, de qua scriptum est: Lignum uite est omnibus credentibus in eam . Illudque quod dicitur: Et erunt fructus eius in cibum, et folium eius ad medicinam, diuinorum librorum sacramenta demonstrat: quorum alterum pertinet ad litteram, alterum ad spiritum: ut uerba simplicia intelligamus in foliis, in fructibus uero sensum latentem. Sicut enim scientia Scripturarum ducit ad regna celorum; et prebet nobis panem qui dicit. Ego sum panis, qui de celo descendi : sic folia eius moralem doctrinam continent, et tribuunt sanitatem, ut peccantium curent uulnera. Pro foliis que Hebraice dicuntur ALE , propter  uerbi et uocis similitudinem, LXX ascensionem transtulerunt, quod et ipsum sic edisseri potest, ut post cibos fructuum, uerborum monitis ad celestia conscendamus.

 Hec dicit Dominus Deus: Hic est terminus in quo possidebitis terram in duodecim tribubus Isrel, quia Ioseph duplicem funiculum habet. Possidebitis autem eam singuli eque ut frater suus, [b 4Kb] in quam leuaui manum meam, ut darem patribus uestris: et cadet terra hec uobis in possessionem. Pro eo quod nos diximus, quia Ioseph duplicem funiculum  habet, LXX transtulerum, augmentum funiculi. Etenim Ioseph interpretatur augmentum; rem intelligentes pro nomine, et lectoris animum confundentes. Subtracta enim Leuitica tribu, et templi sacrificiis delegata, remanebant undecim tribus, quarum tribus Ioseph diuisa est in duas, Ephraim, et Manasse, qui dixerunt ad Iosue filium Nun: Quare dedisti mihi possessionem sortis et funiculi unius, cum sim tante multitudinis, et benedixerit mihi Dominus? Quibus respondit Iosue: Si populus multus es, ascende in siluam, et succide tibi spatia in terra Pherezei et Raphaim, quia angusta est tibi possessio montis Ephraim . Et iterum: Dixitque Iosue ad domum Ephraim et Manasse: 597 Populus multus es, et magne fortitudinis:  non habebis sortem unam, sed transibis ad montem, et succides tibi atque purgabis ad habitandum spatia, et poteris ultra procedere, cum subuerteris Chananeum, quem dicis ferreos habere currus, et esse fortissimum . Hoc propterea dixerim, quia nunc Scriptura commemorat Ioseph, hoc est, Ephraim et Manasse duplicem habere funiculum. Singule autem tribus iuxta multitudinem suam, equalia accipiunt, terre spatia, nequaquam arbitrio diuidentis, sed sorte que in Domini potestate consistit. Denique et ipse Iosue qui diuisor terre fuit, non propriam sibi separauit terram, ne optimam elegisse uideretur; sed accepit a principibus omnium tribuum Thamnathsareth in monte Ephraim.

  Hic est autem terminus terre ad plagam Septentrionalem, a mari magno, uia Ethalon uenientibus Sadada, Emath, Berotha, Sabarim, que est inter [c 1Kb] medium Damasci, et confinium Emath: atrium Thicon [uulg. domus Atthicon], que est iuxta terminos Auran . Et erit terminas a mari usque ad atrium Enon  terminus Damasci, et ab Aquilone ad Aquilonem terminus Emath plaga [uulg. et terminus Emath; plaga autem] Septentrionalis. Inter descriptionem terre sancte duodecim tribuum Iosue filii Nun, et que nunc per Ezechielem fieri imperatur, hoc interest, quod ibi inter tribus sorte terra diuiditur, hic Domini iubentis arbitrio delegatur. In Numeroram igitur libro , in quo omnis terra repromissionis  per quatuor plagas breui sermone diuiditur, ab Aquilone, id est, plaga Septentrionali ista descriptio est: Porro ad Septentrionalem partem [uulg. plagam] a mari magno termini incipient, peruenientes usque ad montem altissimum, a quo uenies [uulg. uenient] in Emath, usque ad terminos Sadada, ibunt confinia usque Zephrona et uillam Enam, siue Aser Enon. Dicuntque Hebrei Septentrionalem plagam incipere a mari magno, quod Palestine, Phenicis, et Syrie que appellatur Cele, Cilicieque pretenditur littoribus, et per Aegyptum tendit ad Libyam.  Quod autem dicit: Peruenient termini usque ad montem altissimum , iidem Hebrei [a 1Kb] autumant, uel Amanum montem significari, uel Taurum, quod nobis uidetur 598 uerius. A quo, inquit, uenies in Emath, que nunc Epiphania nominatur, ab Antiocho crudelissimo tyrannorum nomine commutato: nam cognomentum habuit . Usque ad terminos, inquit, Sadada, qui locus et in presenti Ezechielis ponitur lectione, ibunt confinia usque Zephrona, quam urbem hodie Zephyrium oppidum Cilicie uocant. [b 1Kb] Hoc autem quod sequitur: Et uilla Enam, pro quo in Hebraico scriptum est, ASER ENON , siue Enan, et presens continet locus. Et interim secundum historiam breuiter strinxisse sufficiat, et tam Numerorum, quam  Ezechielis descriptionem sibi ex latere copulasse: ut prudens lector intelligat, in quibus, uel eadem, uel uicina, uel diuersa commemorarint. Nunc interpretatis nominibus singulorum, sequamur anagogen, et quid nobis uideatur in singulis, prebente Domino, disseramus. Ethalon interpretatur, incunabula meroris: Sadada, latus eius, a latere, non a latitudine intellige: Emath, furor, qui Grece dicitur, : Berotha, putei: Sabarim, circuitus montium: Damascus, sanguis sacci et osculi, siue poculi. Domum autem, siue atrium Thicon, Symmachus interpretatur, atrium medium, quod pergit ad terminos Auran. Igitur Thicon, medium sonat: Auran, quam LXX in Grecum uertere sermonem, Auranitidis, iracundiam. Aser, autem Enon, que est terminus  Damasci, in lingua nostra dicitur atrium fontis. Septentrionalis igitur plaga incipit a mari magno per uiam Ethalon, quod interpretatur, incunabula meroris, et per penitentiam uenit ad Sadada, ubi est ex latere declinatio. Intelligimus enim impendentem nobis Emath, hoc est, indignationem Dei: siue Emath, ueritate comperta, aperiuntur nobis putei Berotha, quos foderunt principes, Abraham, Isaac, et Iacob: longoque circuitu peruenimus ad montes Sabarim, qui positi sunt inter Damascum, hoc est, sanguinem cilicii, et confinium Emath, ut supra diximus, ueritatis. Sicut enim per merorem declinamus mala impendentia, et ex latere deuitamus: sic post sanguinem, et cilicium uite sanguinarie, antequam ueniamus ad confinia Emath, 599  circuimus et peruenimus ad montes, de quibus scriptum est: Montes in circuitu eius, Et Dominus in circuitu populi sui . Qui locus appellatur, atrium Thicon, hoc est, atrium medium, ut interpretatus est Symmachus, iuxta terminos Auran, quod iracundiam sonat, et cum propheta dicamus: Iram Domini sustinebo, quoniam peccaui ei . Et a mari usque terminos Damasci;  in quo et apostolus Paulus  a furore Iudaico et effusione Ecclesiastici sanguinis, lumen cecitate conspexit, et assumpto cilicio persecutionis ueteris, Euangelium predicauit, ut perueniret ad atrium fontis eterni, et in Aquilone quondam positus, apprehenderet terminum ueritatis.

 Porro plaga Orientalis de medio Auran, et de medio Damasci, et de medio Galaad, et de medio terre Isrel: Iordanis disterminans, ad mare orientale metiemini [uulg. addit etiam] plagam Orientalem. Pro quo in Numerorum libro ita scriptum reperi: Inde metientur fines contra Orientalem plagam de uilla Enan, hoc est, Aser Enon, usque Sephama: et de Sephama descendent termini Rebla contra fontem: inde peruenient contra Orientem in mare Chenereth,  et tendent usque ad Iordanem, et ad ultimum claudentur mari. Supra dixerat: Et erit terminus a mari usque ad Aser Enon, terminus Damasci . A fine igitur Septentrionalis plage, hoc est, atrio Enan, tendunt fines iuxta Numerorum librum usque Sephama, quam Hebrei Apamiam nominant: et de Apamia descendunt termini in Rebla, que nunc Syrie uocatur Antiochia. Et ut scias Reblam hanc significare urbem, que nunc in Syria Cele nobilissima est, sequitur: Contra fontem, quem perspicuum est significari Daphnem: de quo fonte supradicta urbs aquis abondantissimis fruitur. Hic autem focus a Cneo Pompeio, qui primus Iudeam Romano subegit imperio, militari manu [c 1Kb] consitus est; et ab eo iuxta fabulam petarum, Daphnes  nomen accepit, ob lauros et cyparissos, que arbores in ipso loco frequentissime sunt. Inde, inquit, peruenient termini contra Orientalem plagam ad mare Chenereth, usque ad stagnum Tyberiadis. Mare autem dicitur, cum habeat dulces 600 aquas, iuxta idioma Scripturarum, quo congregationes aquarum appellantur maria. Et tendent, inquit, termini usque Iordanem, et ad ultimum claudentur mari, uel mari mortuo, uel ut alii putant, lingua maris Rubri, in cuius littore Ahila posita est, ubi nunc moratur Legio, et presidium Romanorum. Hoc iuxta Numerorum librum dictum sit. Iuxta Ezechielem uero de medio Auran: quod est oppidum Damasci in solitudine, et de medio Galaad, qui mons Libani collibus copulatus cecidit in sortem  Ruben, et Gad, et dimidie tribus Manasse, et est a tergo Phenicis et Arabie: ad quem montem peruenit de Charris profectus Iacob, et comprehensus est a Laban , de quo et Ieremias loquitur: Galaad, tu mihi initium Libani , quam cepit de Amorrheorum regione Galaad filius Machir, filii Manasse: finisque huius plage, Iordanis fluuius disterminans, et mare Orientale, quod in  hoc loco mare Mortuum, non linguam maris Rubri intelligunt. Dicamus iuxta tropologiam: Post terminos Aquilonis longo circuitu per Ethalon, et Sadada, et Berotha, Sabarim quoque, Thicon, et Auran, et Damascum, et atrium Enon, ad Emath usque peruenit orientalis plaga: de medio iracundie Auran, et de medio Damasci sanguine uidelicet penitentie, et de medio Galaad, quod interpretatur reuelatio, uel tumulus testimonii; ut post iram et penitentiam, spem salutis ostendat: et de medio terre Isrel, que uisionem continet pacis, usque ad dulcissima Iordanis fluenta pertingat: que longe separato mari lumen Orientis consequitur, ita ut fluuio Iordanis, qui interpretatur riuus iudicii, et Orientis termino finiatur. Quod autem in LXX ponitur , id  est, palmeti, in Hebraico non habetur: pro quo nos, metiemini interpretati sumus: Errorque manifestus, quod pro THAMODDU  littere decepti similitudine, daleth et res, legerunt [a 1Kb] THAMORRU .

 Plaga autem Australis meridiana a Thamar usque ad aquas contradictionis . Cades quoque et torrens, usque ad mare magnum [uulg. plaga] hec est plaga ad 601 meridiem Australis. Pro quo in Numerorum libro ita scriptum est: Incipiet a solitudine Sin, que est iuxta Edom, et habebit terminos contra Orientem mare [Al. additur salsissimum], qui circuibunt Australem plagam per ascensum Scorpionis, ita ut transeant Senna, et peruenient in Meridie usque ad Cadesbarne: unde  egredientur confinia ad uillam nomine Addar, et tendent usque ad Asemona: ibitque per gyrum terminus ab Asemona usque ad torrentem Aegypti, et maris magni littore finietur . Quod breuiter hoc significat , a solitudine Sin, que est iuxta Edom, et mari Rubro terminum circuire, et per ascensum Scorpionis, et per Senna et Cadesbarne, et atrium Addar, et ab Asemona peruenire usque ad torrentem Aegypti, qui iuxta urbem Rhinocoruram mari influit. Hic uero terminus plage australis, hoc est meridiane, incipit a Thamar, que urbs in solitudine est, quam et Salomon miris operibus exstruxit, et hodie Palmyra nuncupatur: Hebreoque sermone  THAMAR  dicitur, que in lingua nostra, palmam sonat, usque ad aquas contradictionis Cades, quam in deserto esse non dubium est, et torrens ingrediens mare magnum, hoc quod Aegypti Palestineque pretendit littoribus, et hec est plaga Australis ad Meridiem. Post plagam ergo Aquilonis et Orientis, quando ortus nobis fuerit sol iustitie, accipimus Meridianam plagam, quando eorum nobis desuper lumen infunditur, et cum Abraham inimus conuiuium , et inebriamur uino, quod letificat cor hominis , cum Ioseph et fratribus eius  . Incipit autem ista possessio, et hi termini Thamar, a palma uidelicet uictoriaque uitiorum, usque ad aquas contradictionis. Semper enim uirtutibus contradicitur. Unde et predicationi Euangelice, Iudei contra Paulum disserentes, in toto orbe asserunt contradici . Et in Euangelio legimus, Simeone dicente: Hic erit in ruinam et resurrectionem multorum, et in signum, cui contradicetur . Omnis autem contradictio est sanctitatis, quod interpretatur Cades, dicente Psalmista: Concutiet Dominus desertum Cades ; quod uidelicet primum non habebat Domini sanctitatem: sed concussum est atque commotum, ut reciperet hospitem Deum, qui dicit: Super quem 602 requiescit [Al. requiescet] spiritus meus, nisi super  humilem et quietum, et trementem uerba mea ? Post desertum Cades, usque ad mare magnum in meridie, plage Australis torrens est, de quo supra diximus; qui non de terra, sed de celo pluuias habet diuersarum uirtutum uarietate collectas:

 Et plaga maris, mare magnum a confinio per directum, donec uenias Emath, hec est plaga maris. De qua manifestius et breuius scribit Numerorum liber. Plaga autem occidentalis a mari magno incipiet, et ipso fine concludetur, hoc est, de mari usque ad mare: ad torrentem [Al. a torrente] uidelicet Rhinocorure, qui influit in mare, usque ad cum locum qui est contra Emath urbem Syrie, de qua supra diximus. Occidens autem iuxta leges tropologie semper in mari est: semper in salo et fluctibus,  ubi quotidie naufragia suscitantur, et miserorum neces, et diuitiarum et mercium amissio, et tamen quum hec omnia patientia fregerimus, uenimus per directum ad Emath, hoc est, ad Domini ueritatem, qui uictis persecutionibus, eterna nobis premia repromisit.

 Et diuidetis terram istam uobis per tribus Isrel, et mittetis [Al. metietis] eam in hereditatem uobis, et aduenis qui accesserunt [uulg. accesserint] ad uos, qui genuerint filios in medio uestri, et erunt uobis sicut indigene inter filios Isrel: uobiscum diuident possessionem in medio tribuum Isrel. In tribu autem quacumque fuerit aduena, ibi dabitis possessionem illi, ait Dominus Deus. Per hoc capitulum discimus  nichil  inter Isrel et gentium populum esse diuisum. Si enim aduenis et alienigenis cum his qui sunt de populo Isrel, hoc est indigenis, terra diuidatur; nulli dubium eamdem esse hereditatem populi gentium et populi Iudeorum: si tamen conuersi fuerint ad cultum Dei Isrel, quod proprie nomen possidet Christianum, habentibus Iudeis Legis litteram, et nobis spiritum: illisque tenentibus membranas, et nobis eum qui scriptus est in membranis. Et apud Moysen sorte terra diuiditur; hic autem, ut diximus, Domini iudicio delegatur: unaque possessio est aduene  et Isreli, et in singulis tribubus datur hereditas, iubente Domino Deo.

 Et hec nomina tribuum, a finibus Aquilonis iuxta uiam Ethalon pergentibus 603 Emath atrium Enon, terminus Damasci ad Aquilonem iuxta [a 14Kb] Emath, et erit ei a plaga Orientali [uulg. plaga orientalis] mare, Dan una. Et a termino Dan a plaga Orientali usque ad plagam maris, Aser una. Et super terminum Aser a plaga Orientali usque ad plagam maris, Nephthali una. Et super terminum Nephthali a plaga Orientis usque ad plagam maris, Manasse una. Et super terminum Manasse a plaga Orientali usque ad plagam maris, Ephraim una. Et super terminum Ephraim a plaga Orientali usque ad plagam maris, Ruben una. Et super terminum Ruben a plaga Orientali usque ad plagam maris, Iuda  una. Descripta terre sancte possessione, tam iuxta presentem Ezechielis prophetiam, quam iuxta Numerorum librum: nunc singularum tribuum a plaga Orientali, usque ad plagam Occidentis, id est, maris possessio describitur: et primum fines accipiunt ab Aquilone iuxta uiam Ethalon pergentibus Emath, atrium siue Aser-Enon terminum Damasci ad Aquilonem iuxta Emath, de quibus ante iam diximus. Incipit autem primum tribus Dan: secunda Aser: tertia Nephthali: quarta Manasse: quinta Ephraim: sexta Ruben: septima Iude, hoc est, a sinistra parte, et completur numerus septenarius. Deinde primitie sacerdotum, et Leuitarum, et sanctuarium Domini in medio, sanctumque sanctorum. Urbs quoque ipsa describitur per singula latera in quadrum,  quatuor millia et quingentos habens calamos. Suburbana quoque sacerdotum et Leuitarum per ordinem describuntur, et possessio principis. Rursumque a parte dextera succedunt quinque tribus a plaga similiter Orientis, usque ad plagam Occidentis, quarum prima est Beniamin: secunda Simeon, suam specialiter habens possessionem, et nequaquam ut prius mixtam cum Iuda: tertia Isachar: quarta Zabulon: quinta Gad: porteque ciuitatis terne per singulas plagas: et nomen ipsius ciuitatis, quod in fronte Pontificis auri lamina continetur. De quibus uniuersis in suis disseremus locis. Hocque notandum, quod quadraginta octo ciuitatum, que in Numerorum uolumine tribui Leuitice dantur 604 ad habitandum cum suburbanis suis, hic silentur nomina, et ciuitates  fugitiuorum: quarum tres trans Iordanem, Bosor uidelicet, et Ramoth, et Gaulon in duabus et dimidia tribu date sunt: et tres intra Iordanem, Cades uidelicet, et Sichen, et Cariatharbe. Neque enim opus erat in descriptione mystica, et habitatione sanctorum, et conuersatione perfecta, fugitiuorum describi auxilia, quibus Isrel indiguit adhuc in terra positus, et per multos labores atque discrimina ad hanc ciuitatem uenire festinans, et in singulis sanctis loquens: Aduena sum atque peregrinus sicut omnes patres mei . Et in alio  loco: Habitaui cum habitantibus Cedar, multum peregrinata est anima mea .

 Et super terminum Iuda a plaga Orientali usque ad plagam maris, erunt primitie quas separabitis, uiginti quinque millia latitudinis et longitudinis: sicut singule partes a plaga Orientali usque ad plagam maris, et erit sanctuarium in medio eius. Primitie quas separabitis Domino, longitudo uiginti quinque millibus, et latitudo decem millibus. Superfluum est disserta disserere, et in quibus supra laborauimus, quasi non sint dicta, iterum laborare. Post septem tribuum terminos, ab Oriente usque ad Occidentem describuntur primitie; quarum latitudo teneat uigintiquinque millia calamorum: longitudo uero sicuti tenent singule tribus ab Oriente, usque  ad mare, cuius longitudinis incertus est numerus. Neque enim in singularum descriptione tribuum, mensura descripta est. Sin autem latitudo habet uigintiquinque millium calamorum, coniici datur, multo maiorem esse numerum longitudinis, que semper maior est latitudine. In medio autem sanctuarium ponitur iuxta primitias, que sunt Domino separate, longitudinis uiginti quinque millium calamorum, et latitudinis decem millium: que legens nichil aliud possum dicere, nisi illud Apostoli: O profundum diuitiarum sapientie et scientie Dei! quam inscrutabilia iudicia eius et inuestigabiles uie eius ! Et in alio loco: Ut possitis comprehendere cum omnibus sanctis que sit latitudo et longitudo, et sublimitas, et profundum: scire etiam  supereminentem scientie caritatem Christi, ut 605 impleamini in omnem plenitudinem Dei : uigesimum quintum autem numerum referri ad sensus, de quibus dictum est: Sensum diuinum possidebitis, et decem millium, ad perfectam consummatamque uirtutem, que Decalogo ueteris Instrumenti, ad Euangelicum perueniat sacramentum, et prius breui sermone perstrinximus, et hic ex parte commonebimus. Si enim ab uno addens numero, ad quatuor peruenias, denarium implebis numerum; atque ita fiet, ut et uetus Testamentum constringatur in nouo, et nouum in ueteri dilatetur.

 Hec autem erunt primitie sanctuarii Sacerdotum; ad Aquilonem longitudinis uiginti quinque millium, et ad mare latitudinis decem millia,  sed et ad Orientem latitudinis decem millia, et ad Meridiem longitudinis uiginti quinque millia: et erit sanctuarium Domini in medio eius. Sacerdotibus erit sanctuarium de filiis Sadoc, qui custodierunt ceremonias meas, et non errauerunt cum errarent filii Isrel, sicut errauerunt Leuite. Et erunt [uulg. addit eis] primitie de primitiuis [uulg. primitiis] terre sanctum sanctorum, iuxta terminum Leuitarum. Quatuor primitiarum sanctuarii describuntur plage, que non ad populum, nec ad uulgus ignobile, neque ad Leuitas, inferiorem gradum, sed proprie ad cultum pertinent sacerdotum: Aquilonis uidelicet, et Occidentis, et  Orientis, et Austri: et per partes profectuum ordo narratur, ut Aquilonis frigora relinquentes, ueniamus ad Occidentem: quod scilicet occidant nobis uitia atque intereant, et inde transeamus ad Orientem: ortoque nobis sole iustitie, ueniamus ad Meridiem, in quo clarissimum lumen, atque perfectum est: et tam ab Aquilone usque ad mare, quam ab Oriente usque ad Meridiem, uiginti quinque millia longitudinis, et latitudinis decem millia sint: ut ubique eadem longitudinis, et latitudinis mensura seruetur. Sanctuarium autem, id est, Templum Domini, in medio erit primitiarum Sacerdotalium, et equo latere ex omni parte uallabitur. Et quod dixerat: He autem erunt primitie sanctuarii Sacerdotum, ne communi uocabulo omnes Sacerdotes uindicarent sibi huius loci possessionem, et ceremonias obseruandas, ponit  specialiter inferens: Sacerdotibus sanctuarium erit de filiis Sadoc, 606 qui interpretatur, iustus; de quo dicitur: Iustus Dominus, et iustitias dilexit: equitatem uidit uultus eius . Pro quo Sadoc, LXX scribunt Sadduc. Iste Sadoc loquitur in Euangelio: Non enim Pater iudicat quemquam, sed omne iudicium dedit Filio . Et de hoc sub nomine Salomonis mystice Propheta decantat: Deus, iudicium tuum regi da, et iustitiam tuam filio regis . Illi autem sacerdotes Domini sanctuarium possidebunt, et custodient ceremonias eius: qui non errauerunt cum errarent filii Isrel atque Leuite, de quibus in superioribus disputatum est: qui non offerunt uictimas, sed priuilegio nominis, et erroris sui humilitate contenti, semper loquuntur in  corde: Iniquitatem meam ego agnosco, et peccatum meum contra [Al. coram] me est semper . Audiat hoc sacerdotalis gradus, et Ariane persecutionis ardore superatus, ac uere postea fidei, ne opibus careat, potentia colla submittens, sufficere sibi si non expellatur ex templo, si pristini nominis umbram quamdam et imaginem teneat, et non resupinus ructans delicias, quasi immaculatus et purus de excelso throno nobis imperitie sue, et barbare garrulitatis ructet nauseam. Erunt, inquit, eis primitie de primitiis terre, hoc est sacerdotibus: et qui non errauerunt, cum errarent filii Isrel et Leuite. Primitie autem de primitiis, sicut decimarum decime, sanctumque sanctorum, iuxta terminum Leuitarum: ut habent quidem Leuite confinia sacerdotum,  sed umbilicum, id est, medium eius, et ipsam possessionem tenere non ualeant.

 Sed et Leuitis similiter iuxta fines sacerdotum uiginti quinque millia longitudinis, et latitudinis decem millia: omnis longitudo uiginti quinque millium, et latitudo decem millium. Et non uenundabunt ex eo, neque mutabunt  nec transferentur  primitie terre , qui sanctificate sunt Domino. Quinque millia autem que supersunt in latitudine per uiginti quinque millia, profana erunt urbis in habitaculum, et in suburbana: et erit ciuitas in medio eius. Quod nos uertimus in profanum, pro quo Aquila , Symmachus et Theodotio transtulerunt; LXX dixere quod antemurale possumus dicere. Profanum autem 607 est et laicum, id est, uulgare, quod omni populo habitare passim licet. Illud autem quod dixerunt LXX: Nec mensurabitur, nec auferetur, pro eo quod nos diximus, non mutabitur, nec transferetur, sensum non habere, perspicuum est. Describitur quoque Leuitarum possessio, que uicina quidem est finibus sacerdotum, et eadem habet spatia in longitudine, [a 1Kb] et in latitudine pro multitudine Leuitarum, que habet pancitas  Sacerdotum, sed tamen propriis utitur terminis, et intelligit se a Sacerdotali gradu esse disiunctam: ad decutiendam superbiam ministrorum, qui ignorantes humilitatem status sui, ultra Sacerdotes, hoc est presbyteros, intumescunt, et dignitatem non merito, sed diuitiis [b 1Kb] existimant. Certe qui primus fuerit ministrorum, quia  per singula concionatur in populos, et a Pontificis latere non recedit, iniuriam putat, si presbyter ordinetur: et non meminit mensarum et uiduarum minister, in obsequium se et ministerium non solum Sacerdotum, sed [c 1Kb] et uiduarum, et pauperum delegatum. Et non uenundabunt, inquit, ex eo, neque mutabunt, ut permaneat Leuitice distributionis eterna possessio, nec  uincatur pretio meritum dignitatis, nec ab alio transferamus ad alium: quia que sanctificata sunt Domino, non eorum quibus data sunt, sed eius cuius nomine possidentur. Quinque millia autem que supersunt in latitudine, per uiginti quinque millia, subauditur longitudinis, profana erunt urbis: ut cunctis habitare liceat Isrelitis, omnique de plebe: non quod immunda sint, aut aliquid in habitatione terre sancte contaminatum, putridum putetur et sordidum; sed quod preter Sacerdotes omnibus in eis habitare permissum sit. Per que intelligimus cuncta que referimus ad sensus, hoc est, ad corporis uoluptates, que uisu, et auditu, tactu, odore et sapore capimus, esse profana, et templi sanctimoniam non habere, nec sacerdotale esse priuilegium [Al. sacerdotalis et priuilegii], sed laice 608 uilitatis. Ciuitas  autem erit in medio, de qua scriptum est: Fluminis impetus letificat ciuitatem Dei . Et: Non potest ciuitas abscondi super montem posita : de qua dicemus in consequentibus. , hoc est, antemurale, et , id est, spatium, quod LXX pro suburbanis interpretati sunt, quem sensum in hoc loco habeant, ignoramus.

  Et he mensure eius, ad plagam Septentrionalem, quingenti et quatuor millia: et ad plagam Meridianam, quingenti et quatuor millia, et ad plagam Orientalem, quingenti et quatuor millia: et ad plagam Occidentalem, quingenti et quatuor millia. Quod dicit: Et he mensure eius, subaudiendum est, ciuitatis. In fine enim preteriti capituli positum est: Et erit ciuitas in medio eius, id est, terre. Primumque a plaga Septentrionali incipit, et e regione ponit plagam Meridianam. Rursumque par reddit pari: ut Orientali plage e contrario ponat Occidentalem, id est, mare: singulaque latera ciuitatis habeant quatuor millia et quingentos calamos; qui faciunt supputatim [Al. supputati] undecim millia passuum et octoginta quinque, ut simul omnis urbs, sicut in fine  huius uoluminis scribitur, per circuitum habeat decem et octo millia calamorum, qui faciunt quadraginta quatuor millia passuum, et trecentos quadraginta. Unde et quadragesimus quartus Psalmus, qui inscribitur, In finem pro his qui commutabuntur, et pertinet ad Idida, id est, ad amabilem Domini, siue ut interpretatus est Aquila, pro liliis, Symmachusque pro floribus, Ecclesie, que urbs Domini est, continet sacramenta, de qua scribitur in eodem psalmo: Astitit regina a dextris tuis in uestitu deaurato, circumdata uarietate . Et iterum: Omnis gloria filie regis intrinsecus : ut non sit similis sepulcris forinsecus dealbatis, sed et intus et foris omnia lauet paropsidis . Cumque recesserimus ab Aquilone, uento frigidissimo,  transimus ad meridiem, et post ortum in nobis lumen scientie, occasum fortitudinum formidamus, nequaquam 609 preterita, sed futura considerantes, nec habentes certam uirtutis possessionem, sed quotidie in oratione dicentes: Ne inducas nos in tentationem, quam ferre non [a 2Kb] possumus .

 Erunt autem suburbana ciuitatis ad Aquilonem, ducenti quinquaginta: et ad meridiem, ducenti quinquaginta: et ad Orientem, ducenti quinquaginta: et ad mare, ducenti quinquaginta. Pro suburbanis, que Hebraice dicuntur MAGRAS [Figure: [Hebrew Text] 1Kb] , rursum LXX , id est, spatium transtulerunt. Quod autem dicitur, ducenti quinquaginta per singulas plagas, subauditur calami, qui sena cubita habent, et unum palmum; et per singula latera faciunt passus  sexcentos decem et septem paulominus, et in communi mille calamos, habentes passus duo millia quadringentos sexaginta octo: que spatia muros per circuitum ambiunt ciuitatis, ut inter urbem et ea que reliqua sunt, diuidant. Ex hoc ostenditur nullum  de his spatiis ad exercendum opera ciuitatis, capiendorumque fructuum habere licentiam, sed uacare ab usu et opere hominum: ut circummuralia urbis, sponte nascentium uirgultorum atque herbarum, et ceterorum que terra gignit, habeant amenitatem.

Quod autem reliquum fuerit in longitudine secundum primitias sanctuarii, decem millia in Orientem, et decem millia in Occidentem, erunt sicut primitie sanctuarii: et erunt fruges eius in cibum  his qui seruiunt  ciuitati. Seruientes autem  ciuitati, seruient  ex omnibus tribubus Isrel. Omnes primitie uiginti quinque millium per uiginti quinque millia in quadrum, separabuntur in primitias sanctuarii, et possessionem  ciuitatis. Post urbis sancte descriptionem, et suburbana eius, reliquam partem primitiarum sanctuarii decem millia calamorum in Orientem, et alia decem millia ad Occidentem tendentium, delegari uult his, qui opera ciuitatis exercent ad uarios usus, quibuscumque urbs indiget: ut scilicet serantur, et ex frugibus que in hoc terre nascuntur 610 spatio, uescantur operarii, qui uel menia urbis exstruunt, uel interrupta et ruinosa restituunt, ut habeat ciuitas cultum suum, et sarta tecta, cum poposcerit necessitas, instaurentur. Et hec [Al. hoc] non solum in Isrel, uel in possessione terre sancte spiritaliter Ecclesie mysterio continetur: sed in Romano quoque fieri probamus imperio, ut quedam uille sint pertinentes ad iura urbium, uel regia munificentia,  uel hereditatibus et donatione [Al. dona] multorum, ne scilicet paulatim edificia collabantur, et edes publice, que ornamento sunt ciuitati, longa uexentur incuria. Operarii autem, inquit, siue qui seruiunt in operibus ciuitatis, erunt ex omnibus tribubus Isrel: ut nullus se ab opere ciuitatis immunem putet, sed omnes certatim exstruant Ecclesiam. Quod in tabernaculo quoque factum legimus, ut pro uarietate uirium, alius aurum et argentum, coccum, byssum, et purpuram, uariaque et diuersa subtegmina: alii pelles et caprarum offerant pilos: et cum essent dona diuersa pro qualitate substantie, unum donantium esset premium: immo maius eorum qui parua quidem obtulerint, sed maiora pro uiribus, in exemplum uidue pauperis, que duo minuta in gazophylacii dona mittebat; Domini est iudicio laudata, dicentis:  uere dico uobis, quia uidua hec pauper plusquam omnes misit: Nam omnes hi ex abundantia sibi miserunt in munera Dei: hec autem ex eo quod deest illi, omnem uictum suum quem habuit misit . Sicut ergo diximus de operibus ciuitatis, sic illud breuiter  perstringendum est, quod omnes primitie sanctuarii, et possessio ciuitatis pariter supputata per quadrum contineat, millia ducenta quadraginta sex, et partem tertiam. Si enim uiginti quinque millia calamorum, qui senos cubitos habent et palmum unum, faciunt nostra, hoc est, Romana sexaginta, et unum millia, et sexcentos sexaginta septem passus; nulli dubium est, hec in quadruplum supputata superiorem efficere numerum. 611 Ex quo perspicimus omnia intelligenda spiritaliter, Ecclesie possessionem multo latiorem esse, quam quondam fuit in Iudea, qui ne accepere quidem partes terre sancte: sed ex singulis tribubus quadraginta octo ciuitatum, non ex pleno possessionem, sed habitationem et hospitia susceperunt: ut ipsi quoque qui  uidentur laici, nec peruenisse ad sacerdotalem et Leuiticum gradum: tamen si operentur in Domini ciuitate, uescantur de sancta terra, terra mitium, terraque credentium, quorum unus loquebatur: Credo uidere bona Domini, in terra uiuentium .

 Quod autem reliquum fuerit, principis erit ex omni parte, siue hinc, siue inde [uulg. tacet siue hinc, siue inde] primitiarum sanctuarii et possessionis ciuitatis e regione  uiginti quinque millium primitiarum usque ad terminum orientalem, sed et a mari [uulg. ad mare] e regione  uiginti quinque millium usque ad terminum maris similiter in partibus principis erit, et erunt primitie sanctuarii et sanctuarium templi in medio eius. De possessione quoque Leuitarum, et de possessione  ciuitatis in medio partium principis erit inter terminum Iuda et inter terminum Beniamin, et ad principem pertinebit. De hoc principe supra plenius disputatum est, et quod tantum solus acciperet quantum una tribus. Nunc autem aliud discimus, quod ex cunctis tribubus quidquid reliquum fuerit, hic solus accipiat: ut nulla tribus sit, que principi dona non offerat: non aliunde, sed ex primitiis que templo et sanctuario et delegatis urbis partibus seruiunt. Hoc est enim quod dicit: E regione, siue contra faciem uiginti quinque millium primitiarum usque ad terminum orientalem, siue usque ad terminum maris: ut sint primitie inter septem et quinque tribus, et in ipsis primitiis ciuitas, et suburbana eius, et in medio ciuitatis sanctuarium templi. Sed et de possessione  Leuitarum et de possessione ciuitatis quidquid reliquum est, principi deputabitur: eritque pars extrema septem tribuum uicina primitiis et ciuitati, et templo in tribu Iuda; et pars extrema quinque tribuum eodem iure quo supra in tribu Beniamin, ipsa extrema pars ad principem pertinebit. Ex quo Scripture sancte sacramenta miranda sunt, et cogitanda 612 magis, quam eloquio proferenda . In priori enim diuisione terrarum trans Iordanem per Moysen duabus tribubus Ruben, et Gad, et dimidie tribui Manasse terra diuisa est : intra Iordanem autem per Iosue filium Nun,  et Eleazar filium Aaron, Iudas possedit ab Austro ; et Ephraim, et Manasse tribus dimidia, ab Aquilone . Postea uero de Silo missis exploratoribus per singulas tribus, et descriptione terre allata ad Iosue et Eleazar, Beniamin iuxta Iudam ab Austro, et iuxta Ephraim et dimidiam tribum Manasse accepit possessionem. Secunda tribus Simeon hereditatem accepit in [Al. de] tribu Iuda: ut impleretur quod scriptum est de Leui et Simeon: Diuidam eos in Iacob, et dispergam eos in Isrel . Tertia Zabulon Galileam accepit, in qua est mons Thabor. Quarta Isachar, ubi est Iezrel, usque ad Iordanem. Quinta Aser, usque ad montem Carmelum, qui imminet mari magno, Tyrumque et Sydonem. Sexta Nephthali, in Galilea  usque ad Iordanem, ubi Tyberias, que olim appellabatur Chenereth. Septima Dan usque Ioppem, ubi sunt [a 1Kb] turres Ailon, et Selebi, et Emaus, que nunc appellatur Nicopolis: licet postea legerimus, quod ceperint sibi, transcensis aliis tribubus, urbem Lesem in tribu Dan, que hodie appellatur Paneas. Cum hec se ita habeant, et inter priorem tribuum descriptionem et que nunc habetur, tanta diuersitas sit, hoc consideremus quomodo et in presenti descriptione, et in preterita inter tribum Iuda et Beniamin urbs, et Templum collocatum sit. Et in priori quidem descriptione Iudas erat ab Austro, et Beniamin ab Aquilone: hic uero econtrario fit, ut Iudas sit ab Aquilone, et Beniamin ab Austro: post quem secundus est Simeon, tertius Isachar,  et quartus Zabulon, quintus Gad: quinque uidelicet tribus, sicut in consequentibus dicitur; scriptum est enim:

 Et reliquis tribubus, a plaga Orientali usque ad plagam Occidentalem, Beniamin una. Et contra terminum Beniamin a plaga Orientali usque ad plagam Occidentalem, Simeon una. Et super terminum Simeonis, a plaga Orientali usque ad plagam Occidentis, Isachar una. Et super terminum Isachar, a plaga Orientali usque 613 ad plagam occidentalem, Zabulon una. Et super terminum Zabulon, a plaga Orientali usque ad plagam maris, Gad una. Et super terminum Gad ad plagam Austri in Meridiem, et erit finis de Thamar usque ad aquas contradictionis Cades: hereditas contra mare magnum. Hec est terra quam metiemini [uulg.  mittetis in sortem] tribubus Isrel, et he partitiones earum, ait Dominus Deus. Quod in quinque et septem tribubus semper in fine ponitur una, subintelligitur uel pars, uel possessio, uel hereditas: licet Aquila et Symmachus interpretentur genere neutrali , quod significat terminum. Illudque breuiter attendendum, in extrema quinque tribuum, tribum Gad, que in priori descriptione fuit trans Iordanem, poni in eam partem quam prius Iudas tenuit, ad plagam uidelicet Austri in meridiem, et esse terminum de Thamar usque ad aquas contradictionis Cades, hereditatem contra mare magnum: Thamar  ipsam, de qua iam diximus, quam nunc Palmyram uocant, et olim a Salomone constructa est: palma enim Hebreo sermone Thamar appellatur, et ab eo quod ibi palmeta sint plurima, quidam putant hoc sortitam uocabulum. Quodque sequitur: Usque ad aquas contradictionis Cades, hereditas contra mare magnum; pro quo LXX transtulerunt de Theman, et aqua Mariboth, [Al. Marimoth] Cades, hereditas usque ad mare magnum, illud est obseruandum in Hebraico eumdem sermonem NEHELA , quia ambiguus sit, et hereditatem sonare, et torrentem: et hic magis torrentem accipi debere, quam hereditatem. Iste est enim torrens qui ingreditur mare magnum Rhinocorure, ut ante iam diximus. Cades autem que in libro Iosue appellatur Cades-Barne, in deserto  est, quod extenditur usque ad urbem Petram: Mariboth uero quod interpretatur contradictionis, non uocabulum loci est, ut plerique estimant, sed aquarum, in quibus populus Domino contradixit, et Moyses offendit Deum, dicente Psalmo: Tentauerunt eum ad aquam contradictionis, et afflictus est Moyses propter eos . Omnisque terre sancte hereditas ab Australi plaga iuxta terminos Aegypti, Rhinocorura et torrente finitur. Et quia Gad interpretatur tentatio, in possessione eius de palmetis transimus ad aquas contradictionis usque Cades, que interpretatur sancta, ut intelligamus nos etiam post uictoriam mundi debere esse sollicitos, et semper in metu, 614 et recordari illius uersiculi: Tentatio est uita hominum super terram ; et ad sanctitatem,  aduersariis impugnantibus, peruenire: sicque obtinere uictoriam, ut e uicino torrentem plenum imbrium contemplemur.

 Et egressus ciuitatis a plaga Septentrionali quingentos et quatuor millia mensurabis. Et porte ciuitatis ex hominibus [Al. omnibus, uulg. in nominibus] tribuum Isrel: porte tres a Septentrione. Porta Ruben, una: porta Iude, una; porta Leui, una. Et ad plagam Orientalem quingentos et quatuor millia, et porte tres. Porta Ioseph, una: porta Beniamin, una: porta Dan, una: Et ad plagam Meridianam quingentos et quatuor millia metieris, et porte tres. Porta Simeonis, una: porta Issachar, una: porta Zabulon, una. Et ad plagam Occidentalem, quingentos et quatuor millia, et porte eorum tres. Porta Cad,  una: porta Aser, una: porta Nephthali, una: per circuitum decem et octo millia, et nomen ciuitatis ex illa die, et Dominus ibidem. De ambitu ciuitatis, quod per latera singula in quadrum quatuor millia quingentos calamos habuerit, preteritus sermo narrauit: qui faciunt decem et octo millia calamorum, ut in presenti capitulo quoque positum est, id est, quadraginta quatuor millia passuum, et trecentos quadraginta passus. Nunc scribitur per singula latera, hoc est, per undecim millia passuum et octoginta quinque passus, ternas fuisse portas, quas Aquila, Symmachus, et Theodotio , LXX uocant: nos interpretati sumus, egressus et exitus ciuitatis. Illudque primum breuiter admonendum, easdem  tribus in circuitu tabernaculi ita castrametatas, ut ad Orientem fuerit Iudas, Issachar, et Zabulon, filii Lie: et ad Meridiem, Ruben, Simeon Gad, duo filii Lie, et tertius filius Zelphe ancille Lie. Ad Occidentem uero Ephraim, et Manasses, et Beniamin, duo uidelicet filii Rachelis: quia Ioseph pro tribu Leui, que sacrificiis deputata est, in duas tribus Ephraim et Manasse diuisa est. Ad Aquilonem autem Dan, et Aser, et Nephthali, quorum primus et tertius filii sunt Bale ancille Rachelis, secundus filius Zelphe ancille Lie ignobiles, et ad Aquilonem positi: quippe qui ex ancillarum inter se dissidentium stirpe generati sint. Hoc iuxta Numerorum librum, et descriptionem tabernaculi, que, iubente Deo, Moysi ore dictata est . Nostra uero urbs, que  est ciuitas 615 magni regis, cuius artifex et conditor est Deus, de qua et Psalmista canit: Numquid Sion dicet homo, et homo natus est in ea, et ipse fundauit eam Altissimus , aliam habent tribuum in terra sancta descriptionem, et mensuram ciuitatis et possessionis ordinem, et plagas tribuum singularum. Primum enim plage Aquilonis opponuntur tres porte, siue exitus ciuitatis, quorum est primogenitus Ruben, et Iudas regie stirpis auctor, et Leui super cuius nomine, in tabernaculo et sacrorum descriptione nil dictum est: ut primogenita possidentes, quasi genus regale et sacerdotale, Aquilonis frigora contemnamus. Secundo uero ad Orientem est Ioseph, Beniamin, et Dan: ambo filii Rachel, et unus Bale ancille eius. Ad Meridiem  uero Simeon, Issachar et Zabulon, qui tres Lie filii sunt. Porro ad Occidentem Gad, Aser et Nephthali: quorum priores duo filii Zelphe sunt ancille Lie, tertius filius Bale ancille Rachelis. Quis sapiens et intelligit hec: intelligens et cognoscet ea? Quia recte uie Domini, et iusti ambulabunt in eis: preuaricatores uero 616 corruent in illis . Has duodecim portas, siue exitus, pro qualitate meritorum atque uirtutum singulis tribubus sub Apostolicis et Patriarcharum nominibus arbitror delegatas: de quibus et in Apocalypsi Ioannis apertius scribitur, et multa diuinarum Scripturarum sacramenta testantur . Et necesse est, ut talis ciuitas decem et octo millium per circuitum teneat calamorum: sub quo numero, et in duodeuigesimo  psalmo lex naturalis est scripta, gratiaque Euangelii describitur: quibus Ecclesia, id est, urbs Saluatoris exstructa est. Nomen quoque ipsius ciuitatis nequaquam erit, ut prius Ierosolyma, que interpretatur uisio pacis, sed ADONAI SAMA [Al. ADONAISAN et ADONAISAMIA]  quod in Latinum sermonem uertitur, Dominus ibidem, qui recedat numquam ab ea, ut a priori populo ante discessit dicens ad discipulos: Surgite, abeamus hinc . Et ad Iudeos: Relinquetur uobis domus uestra deserta : sed eternam habeat possessionem, et sit ei ipse possessio, iisdem discipulis repromittens: Ecce ego uobiscum sum usque ad consummationem seculi .





S. EUSEBII HIERONYMI, STRIDONENSIS PRESBYTERI, [a 1Kb] COMMENTARIORUM IN DANIELEM PROPHETAM AD PAMMACHIUM ET MARCELLAM, LIBER UNUS. 



Prologus.

 617-618 Contra prophetam Danielem duodecimum librum scripsit Porphyrius, nolens eum ab ipso, cuius inscriptus est nomine, esse compositum: sed a quodam qui temporibus Antiochi qui appellatus est Epiphanes, fuerit in Iudea, et non tam Danielem uentura dixisse, quam illum narrasse preterita. Denique quidquid usque ad Antiochum dixerit, ueram historiam continere: si quid autem ultra opinatus sit, quia futura nescierit, esse mentitum. Cui solertissime responderunt Eusebius Cesariensis Episcopus tribus uoluminibus, id est, octauo decimo, et nono decimo, et uicesimo; Apollinarius quoque uno grandi libro, hoc est, uicesimo sexto, et [b 1Kb] ante hos ex parte Methodius. uerum quia nobis propositum est, non aduersarii calumniis respondere, que  longo sermone indigent: sed ea que a propheta dicta sunt nostris disserere, id est, Christianis, illud in prefatione commoneo, nullum prophetarum tam aperte dixisse de Christo. 619-620 Non enim solum scribit eum esse uenturum, quod est commune cum ceteris: sed etiam quo tempore uenturus sit docet; et reges per ordinem digerit, et annos enumerat, ac manifestissima signa prenuntiat. Que quia uidit Porphyrius uniuersa completa, et transacta negare non poterat, superatus historie ueritate, in hanc prorupit calumniam, ut ea que in consummatione mundi de Antichristo futura dicuntur, propter gestorum in quibusdam similitudinem sub Antiocho Epiphane impleta contendat. Cuius impugnatio testimonium ueritatis est. Tanta enim dictorum fides  fuit, ut propheta incredulis hominibus non uideatur futura dixisse; sed narrasse preterita. Et tamen sicubi se occasio in explanatione eiusdem uoluminis dederit, calumnie illius strictim respondere conabor,  et philosophie artibus, immo malitie seculari, per quam subuertere nititur ueritatem, et quibusdam prestigiis clarum oculorum lumen auferre, explanatione simplici contraire. Itaque obsecro uos, Pammachi , et Marcella, unicum Romane sanctitatis exemplar, iunctos fide et sanguine, ut conatus meos uestris orationibus adiuuetis: ut Dominus atque Saluator pro causa sua, suo sensu, meo ore respondeat, qui loquitur ad prophetam: Aperi os tuum, et implebo illud . Si enim cum apprehensi fuerimus ante iudices et tribunalia, monet ne cogitemus quid respondere debeamus : quanto magis contra aduersarios blasphemantes, sua potest bella bellare, et in seruis suis uincere? Unde et psalmi plurimi illud  Hebraicum, quod in titulis ponitur LAMANASSE , pro quo LXX transtulerunt, in finem, magis pro uictoria continent. Aquila enim interpretatus est , hoc est, ei qui prebet uictoriam. Symmachus [c 9Kb] , quod proprie triumphum palmamque significat. Sed et hoc nosse debemus inter cetera, Porphyrium de Danielis libro nobis obiicere, idcirco illum apparere confictum, nec haberi apud Hebreos, sed Greci sermonis esse commentum, quia in Susanne fabula contineatur, dicente Daniele ad [d 31Kb] presbyteros, , , quam etymologiam magis Greco sermoni conuenire, quam Hebreo. Cui et Eusebius et Apollinarius pari sententia responderunt: Susanne Belisque ac Draconis fabulas non contineri in Hebraico,  sed partem esse prophetie Abacuc filii Iesu de tribu Leui: sicut iuxta LXX interpretes in titulo eiusdem Belis fabule ponitur: Homo quidam erat sacerdos, nomine Daniel, filius Abda, conuiua regis Babylonis: cum Danielem et tres pueros de tribu  Iuda fuisse, sancta Scriptura testetur. Unde et nos ante annos plurimos cum uerteremus Danielem, has uisiones obelo prenotauimus, significantes eas in Hebraico non haberi. Et miror quosdam indicari mihi, quasi ego decurtauerim librum: cum et Origenes et Eusebius et Apollinarius aliique ecclesiastici uiri et doctores Grecie has, ut dixi, uisiones non haberi apud Hebreos fateantur, nec se debere respondere Porphyrio, pro his, que nullam Scripture sancte auctoritatem prebeant. Illud quoque lectorem admoneo, Danielem non iuxta LXX interpretes, sed iuxta Theodotionem Ecclesias legere, qui utique post aduentum Christi incredulus fuit: licet eum quidam dicant ebionitam, qui 621-622 altero genere Iudeus est. Sed et Origenes  de Theodotionis opere in editione [a 10Kb] uulgata asteriscos posuit, docens defuisse que addita sunt, et rursus quosdam uersus obelis prenotauit, superflua queque designans. Cumque omnes Christi Ecclesiam tam Grecorum quam Latinorum, Syrorumque et Aegyptiorum hanc sub asteriscis et obelis editionem legant, ignoscant inuidi labori meo, qui uolui habere nostros, quod Greci in Aquile et Theodotionis ac Symmachi editionibus lectitant. Et si illi in tantis diuitiis doctrinarum non contemnunt studia hominum Iudeorum: cur Latina paupertas despiciat hominem  Christianum? Cuius si opus displiceat, certe uolunluntas recipienda est. uerum iam tempus est, ut ipsius prophete uerba texamus, non iuxta consuetudinem nostram proponentes omnia, et omnia disserentes, ut in duodecim prophetis fecimus; sed breuiter et per interualla ea tantum, que obscura sunt explanantes, ne librorum innumerabilium magnitudo lectori fastidium faciat. Ad intelligendas autem extremas partes Danielis, multiplex Grecorum historia necessaria est: Sutorii uidelicet [b 9Kb] Callinici, Diodori, Hieronymi, Polybii, Posidonii, Claudii, Theonis, et Andronici cognomento Alipii, quos et Porphyrius esse secutum se dicit: Iosephi quoque et eorum quos ponit Iosephus, precipueque nostri Liuii, et Pompeii Trogi, atque Iustini, qui omnem [Al.  omnes] extreme uisionis narrant historiam, et post Alexandrum usque ad Cesarem Augustum, Syrie et Aegypti, id est, Seleuci, et Antiochi, et Ptolemeorum bella describunt. Et si quando cogimur litterarum secularium recordari, et aliqua ex his dicere que olim omisimus, non nostre est uoluntatis, sed, ut dicam, grauissime necessitatis: ut probemus ea que a sanctis prophetis ante secula multa predicta sunt, tam Grecorum, quam Latinorum, et aliarum gentium litteris contineri.



INCIPIT LIBER.


 623  Anno tertio regni Ioacim regis Iuda, uenit Nabuchodonosor rex Babylonis Ierusalem, et obsedit eam. Ioacim filius Iosie cuius tertio decimo anno prophetare orsus est Ieremias, sub quo et Olda mulier prophetauit, ipse est qui alio nomine appellatur Heliachim, et regnauit super tribum Iuda et Ierusalem annis undecim: cui successit in regnum filius eius Ioachim, cognomento Iechonias; qui tertio mense regni sui, die decimo, captus est a ducibus Nabuchodonosor, ductusque est in Babylonem, et in loco eius constitutus est Sedecias filius Iosie patruus eius, cuius anno undecimo Ierusalem capta atque subuersa est. Nemo igitur putet eumdem in Danielis principio esse Ioacim, qui in Ezechielis exordio Ioachin scribitur. Iste enim extremam  syllabam Chin habet, ille Cim. Et ob hanc causam in Euangelio secundum Mattheum una uidetur deesse generatio, quia secunda [a 25Kb] in Ioacim desinit filio Iosie, et tertia incipit a Ioachin filio Ioacim. Quod ignorans Porphyrius, calumniam struit  Ecclesie, suam ostendens imperitiam, dum euangeliste Matthei arguere nititur falsitatem.

 [b 1Kb] Et tradidit Dominus in manu eius Ioacim regem Iuda. Quodque traditus scribitur Ioacim, monstrat non aduersariorum fortitudinis fuisse uictoriam, sed Domini uoluntatis.

Et partem uasorum domus Dei, et asportauit ea in terram Sennaar, [c 1Kb] in domum Dei sui, et uasa intulit in domum thesauri Dei sui . Terra Sennaar locus  est Babylonis in quo fuit campus Dura, et turris quam usque ad celum hi qui ab Oriente mouerant pedes suos, edificare conati sunt. Unde et a confusione linguarum locus nomen accepit Babylon, que in linguam nostram tranfertur confusio. Simul et animaduertendum secundum anagogen, quod rex Babylonis non potuerit uniuersa Dei uasa transferre, et in idolio quod sibi finxerat collocare, sed partem uasorum 624 domus Dei, que intelligenda sunt dogmata ueritatis. Si enim cunctos philosophorum reuoluas libros, necesse est ut in eis reperias aliquam partem uasorum Dei. Ut apud Platonem, fabricatorem mundi Deum, ut apud Zenonem Stoicorum principem, inferos  et immortales animas, et unum bonum, honestatem; sed quia iungunt mendacium ueritati, et nature bonum multis perdunt malis, ideo partem uasorum domus Dei, et non omnia uasa integra atque perfecta cepisse memorantur.

 Et ait rex Asphanez preposito eunuchorum suorum [uulg. tacet suorum], [d 16Kb] ut introduceret de filiis Isrel et de semine regio et tyrannorum, pueros in quibus nulla esset macula. Pro Asphanez in editione uulgata scriptum reperi, et pro , quod Theodotio posuit, LXX et Aquila, electos transtulerunt, Symmachus Parthos, pro uerbo, nomen gentis intelligens, quod nos iuxta editionem Hebreorum que legitur, in tyrannos uertimus: maxime quia precedit, de regio semine.  Unde et arbitrantur Hebrei, Danielem, et Ananiam, et Misel, et Azariam fuisse eunuchos, impleta illa prophetia que ad Ezechiam per Isaiam prophetam dicitur: Et de semine tuo tollent, et facient eunuchos in domo regis [e 1Kb] Babylonis . Si autem de semine regio fuerunt, nulli dubium quin de genere fuerint Dauid. Nisi forte huic sensui illud contrarium sit quod sequitur: Pueros, siue iuuenes, in quibus nulla esset macula, ut doceret eos litteras et linguam Chaldeorum. Philo arbitratur linguam Hebreorum ipsam esse Chaldaicam, quia Abraham de Chaldeis fuerit. Quod si recipimus, querendum est, quomodo nunc Hebrei pueri linguam quam nouerant, doceri iubeantur: nisi forte iuxta quorumdam opinionem duas Abraham linguas, et Hebreorum et  Chaldeorum scisse dicamus.

 Et imposuit eis prepositus eunuchorum nomina, Danieli, Balthasar: et Ananie, Sedrach: Miseli, Misac: et Azarie, 625 Abdenago. Non solum prepositus eunuchorum, siue magister, et ut alii transtulerunt, sanctis immutat nomina, sed et Pharao Ioseph in Aegypto appellauit , [f 10Kb] Somtonphanech, nolentes eos in terra captiuitatis uocabula habere Iudeorum [Al. Iudee]. Unde propheta dicit in Psalmo: Quomodo cantabimus canticum Domini in terra aliena ? Porro Dominus in bonam partem nomina mutat antiqua, et ex rebus imponit uirtutum uocabula: ut  Abram appellaret Abraam, et Sarai, Sara . In Euangelio quoque quondam Simon Petri nomen accepit , et filii Zebedei appellati sunt, filii tonitrui: quod non ut plerique putant boanerges, sed emendatius legitur [a 1Kb] benereem.

 Proposuit autem Daniel in corde suo ne pollueretur de mensa regis, et [uulg. neque] de uino potus eius, et rogauit eunuchorum prepositum ne contaminaretur. Qui de mensa regis et de uino potus eius non uult comedere ne polluatur, utique si sciret ipsam sapientiam atque doctrinam Babyloniorum esse peccatum, numquam acquiesceret dicere quod non licebat. Discunt autem non ut sequantur, sed ut iudicent atque conuincant. Quomodo si quispiam aduersus mathematicos uelit scribere imperitus ,  risui pateat, et aduersum philosophos disputans, si ignoret dogmata philosophorum. Discunt ergo ea mente doctrinam Chaldeorum, qua et Moyses omnem sapientiam [b 1Kb] Aegyptiorum didicerat.

 Dedit autem Deus Danieli gratiam et misericordiam in conspectu principis eunuchorum, etc. Qui propter peccata maiorum ductus est in captiuitatem, propter uirtutum suarum magnitudinem statim mercedem recepit. Proposuerat enim in corde suo, ut non pollueretur de mensa regis, et epulis regiis preposuerat uiles cibos: idcirco gratiam et misericordiam in conspectu principis eunuchorum accepit, Domino largiente. Ex quo intelligimus pro necessitate rerum, si quando diliguntur sancti ab infidelibus, Dei esse misericordie [Al. misericordiam],  non bonitatis hominum peruersorum.

 Tenta nos, obsecro, seruos tuos diebus decem, [c 1Kb] et dentur nobis legumina ad uescendum, et aqua ad bibendum. Incredibilis 626 fidei magnitudo non solum sibi corpulentiam polliceri esu uilioris cibi, sed et tempus statuere. Non est ergo temeritatis, sed fidei, ob quam regias dapes contempserunt.

 Pueris autem his dedit Deus scientiam et disciplinam in omni libro et sapientia, Danieli autem intelligentiam omnium uisionum et somniorum. Nota quod Deus dederit sanctis pueris scientiam et disciplinam secularium litterarum in omni libro et sapientia. Pro quo Symmachus interpretatus est, artem grammaticam, ut cuncta que legebant, intelligerent, et spiritu Dei de Chaldeorum scientia iudicarent.  Daniel autem hoc extra tres pueros habebat insigne, quod uisiones et somnia quibus per symbola quedam et enigmata, futura monstrantur, sagaci mente cernebat: ut quod alii uidebant in phantasmate, hic oculis cordis aspiceret.

 Completis itaque diebus, post quos dixerat rex ut introducerentur, introduxit eos prepositus eunuchorum in conspectu Nabuchodonosor. Completos dies, triennii tempus intellige, quod rex constituerat,  ut enutriti tribus annis, postea starent in conspectu regis.

 Et omne uerbum sapientie et intellectus quod sciscitatus est ab eis rex, inuenit in eis decuplum super cunctos hariolos et magos qui erant in uniuerso regno eius. Pro hariolis et magis, uulgata editio sophistas et philosophos transtulit: non iuxta hanc philosophiam et sophisticam disciplinam, quam Grecorum eruditio pollicetur; sed iuxta doctrinam gentis barbare, qua usque hodie Chaldei philosophantur.

Fuit autem Daniel usque ad annum primum Cyri regis. Dicemus in consequentibus, quomodo qui usque ad annum primum regis Cyri hic fuisse describitur, postea tertio anno eiusdem Cyri regis, et  primo Darii fuisse memoretur.

 In anno secundo regni Nabuchodonosor, uidit Nabuchodonosor somnium, et conterritus est spiritus eius, et somnium eius fugit ab eo. Si post tres annos pueri ingressi sunt in conspectu eius, ut ipse preceperat, quomodo nunc secundo anno regni sui somnium uidisse narratur? Quod ita soluunt Hebrei, secundum hic annum dici regni eius, omnium 627 gentium barbararum, non Iudee tantum et Chaldeorum, sed Assyriorum quoque et Aegyptiorum, et Moabitarum, et reliquarum nationum, quas, Domino concedente, superarat. Unde et Iosephus in decimo Antiquitatum scribit libro: Post annum secundum Aegyptie uastitatis, rex Nabuchodonosor uidit mirabile somnium,  et conterritus est spiritus eius, et somnium eius fugit ab eo. uidit rex impius somnium futurorum, ut interpretante sancto quod uiderat, Deus glorificaretur; et captiuorum Deoque in captiuitate seruientium sit grande solatium. Hoc idem in Pharaone legimus, non quod Pharao et Nabuchodonosor uidere meruerint, sed quod Ioseph et Daniel digni exstiterint, qui interpretatione eorum omnibus preferrentur.

 Precepit ergo rex, ut conuocarentur harioli, et magi, et malefici, et Chaldei, ut indicarent regi somnia sua. Qui cum uenissent, steterunt coram rege. Quos nos hariolos, ceteri interpretati sunt, id est, incantatores. Ergo uidentur mihi incantatores esse, qui uerbis rem peragunt. Magi, qui de [d 1Kb] singulis philosophantur: Malefici, qui sanguine  utuntur et uictimis, et sepe contingunt corpora mortuorum. Porro in Chaldeis [Al. ] significari puto quos uulgus mathematicos uocat. Consuetudo autem et sermo communis magos [e 1Kb] pro maleficis accipit: qui aliter habentur apud gentem suam, eo quod sint philosophi Chaldeorum, et ad artis huius scientiam reges quoque et principes eiusdem gentis omnia faciunt. Unde et in natiuitate Domini Saluatoris ipsi primum ortum  eius intellexerunt, et uenientes in sanctam Bethleem, adorauerunt puerum, stella desuper ostendente .

 Et dixit ad eos rex: uidi somnium, et mente confusus ignoro quid uiderim. Umbra quedam, et ut ita dicam, aura somnii atque uestigium remansit in corde regis: ut referentibus aliis, 628 posset reminisci eorum que uiderat, et nequaquam eum deciperent mentientes.

 Responderunt Chaldei regi Syriace. [a 1Kb] Hocusque que lecta sunt, sermone narrantur Hebreo. Ab hoc loco usque ad uisionem anni tertii regis Balthasar, quam Daniel uidit in Susis, Hebraicis quidem litteris, sed lingua scribuntur Chaldaica, quam uocat hic Syriacam.

  Nisi indicaueritis mihi somnium et coniecturam eius, peribitis uos, et domus uestre publicabuntur, etc. Comminatus est penam, proponit et premia: ut si potuerint somnium dicere, consequenter credat etiam his que incerta sunt, hoc est, quid significet somnium. Quod si non potuerint ea dicere, de quibus rex in plerisque confusus poterat recordari, etiam future interpretationis perdant fidem. Denique sequitur.

 Somnium itaque dicite mihi, ut sciam quod interpretationem quoque eius ueram loquamini. [b 1Kb] Respondentes ergo Chaldei coram rege dixerunt: Non est homo super terram qui sermonem tuum, rex, possit implere, etc. Confitentur magi, confitentur harioli, et omnis scientia secularis litterature, prescientiam  futurorum non esse hominum, sed Dei. Ex quo probatur prophetas Dei spiritu locutos, qui futura cecinerunt.

 Quo audito, rex in furore et ira magna precepit, ut perirent omnes sapientes Babylonis. Et egressa sententia sapientes interficiebantur, [c 1Kb] etc. Querunt Hebrei, cur Daniel et tres pueri non sint ingressi ad regem cum aliis sapientibus, et prolata sententia iubeantur perire cum ceteris. Quod ita edisserunt, ut eo tempore quo rex premia et dona, et honorem maximum promittebat, ire noluerint, ne impudenter diuitias et dignitatem Chaldaicam uiderentur appetere. Aut certe ipsi Chaldei inuidentes glorie eorum et scientie, soli ingressi sunt, quasi soli premia percepturi, et postea in periculo uoluerint habere consortes quos in spe glorie refutauerant.

 Et interrogauit eum qui a rege acceperat 629 potestatem, quam ob causam tam crudelis sententia a facie regis esset egressa. Scientes Chaldei,  quod decuplum super cunctos hariolos et magos  qui erant in uniuersa Chaldea, Daniel et tres pueri saperent et intelligerent, celauerunt eos interrogationem regis, ne preferrentur sibi in interpretatione somnii. Et ob hanc causam interrogauit Daniel de crudelitate sententie, qui causam periculi sui nesciebat.

 Cum [d 1Kb] ergo rem indicasset Arioch Danieli, Daniel ingressus rogauit regem, ut tempus daret sibi ad solutionem indicandam regi. Et ingressus est ad domum suam, Ananieque et Miseli, et Azarie sociis suis indicauit negotium, etc. Daniel tempus postulat: non quo tractatione et sagacilate mentis occulta perquireret; sed quo occultorum Dominum precaretur. Et ideo Ananiam, et Miselem, et Azariam iungit ad preces, ne solus de suo merito uideatur  presumere: ut quorum erat commune discrimen, communis esset et oratio.

 Tunc Danieli per uisionem nocte mysterium reuelatum est. Somnium regis suo discit somnio: immo et somnium, et interpretationem eius, Dei reuelatione cognoscit, quod demones ignorabant, sapientia seculi scire non poterat. Unde et apostoli mysterium, quod cunctis retro generationibus fuerat ignoratum, Domino reuelante, cognoscunt.

 Et Daniel benedixit Deo celi, et locutus, ait, etc. Ad distinctionem eorum qui uersantur in terra, et demoniacis artibus atque prestigiis terrena deludunt, Daniel Deo celi benedixit. Dii enim qui non fecerunt celum et terram, peribunt.

  Et ipse mutat tempora et etates, et transfert regna atque constituit. Non ergo miremur, si quando cernimus, et regibus reges, et regnis regna succedere, que Dei gubernantur et mutantur, et finiuntur arbitrio. Causasque singulorum nouit ille qui conditor omnium est, et sepe malos reges patirur suscitari, ut mali malos puniant: simulque subostendit, et generali disputatione preparat auditorem, somnium 630 quo uidit esse de mutatione et successione regnorum.

Dat sapientiam sapientibus, et scientiam intelligentibus disciplinam. Iuxta illud quod scriptum est. Audiet sapiens, et apponet sapientiam . Qui enim habet, dabitur illi ; et anime que feruet amore sapientie, libenter spiritus Dei infunditur. In peruersam autem animam non introibit sapientia .

 Ipse reuelat profunda et abscondita, et nouit in tenebris constituta, et lux cum eo est. Cui Deus reuelat profunda, et potest dicere: O profundum  diuitiarum sapientie et scientie Dei , iste, habitante in se Spiritu, scrutatur etiam profunda Dei, et in profunda anime sue fodit altissimos puteos, et omnem terram egerit, que profundas aquas operire consueuit: seruatque mandatum Dei, dicens: Bibe aquam de tuis uasis, et de puteorum tuorum fonte . Quodque sequitur: Nouit in tenebris constituta, et lux cum eo est: tenebre significant ignorantiam, et lux scientiam atque doctrinam. Itaque Deum ut peruersa non celant, ita recta ambiunt, atque circumdant. Siue interpretandum est, quod tenebrosa mystica queque et profunda significet, iuxta illud quod legimus in Prouerbiis: Intelligit quoque parabolam, et tenebrosum sermonem, hoc ipsum significat quod in Psalmis legimus: Tenebrosa aqua in nubibus eris . Qui enim ad excelsa conscendit, et terrena deserens, instar auium tenuissimum erem et etherea queque desiderat, iste nubes efficitur, ad quam ueritas Dei peruenit, et que super sanctos pluere consueuit: repletusque multitudine scientie, habet multas aquas in corde suo tenebrosas et inuolutas caligine, quam solus Moyses ingreditur , et loquitur Deo facie ad faciem, de quo scriptum est: Posuit tenebras latibulum suum .

 Tibi Deus patrum [a 1Kb] meorum confiteor, teque laudo, quia sapientiam et fortitudinem dedisti mihi. Ne sui uideatur meriti, quod impetrauit, refert ad patrum iustitiam et ad ueritatem Dei, qui seminis eorum etiam in captiuitatem miseretur.

Et nunc ostendisti mihi que rogauimus te, etc.  Quod quatuor rogant, uni 631 ostenditur: ut et arrogantiam fugiat, ne solus impetrasse uideatur, et agat gratias, quod mysterium somnii solus audierit.

 Sapientes Babylonis ne perdas. Introduc me in conspectum [uulg. conspectu] regis, et solutionem regi narrabo, etc. Imitatur clementiam Dei, qui pro persecutoribus deprecatur, et non uult eos perire propter quos fuerat ipse periturus.

 Inueni hominem de filiis transmigrationis Iude, qui solutionem regi annuntiet. Dei gratiam ad suam refert diligentiam, et inuenisse se dicit, cum Daniel ultro se obtulerit, ut introduceretur ad regem; in quo [b 5Kb] ostenditur nuntiorum, qui cum bona nuntiant, sua uideri uolunt. Qui autem solutionem somnii repromittit, utique ante narraturus  est somnium. Et nota quod de filiis Iuda sit Daniel, non sacerdos, sicut in fine Belis fabula continet.

 Putasne uere potes indicare mihi somnium quod uidi, etc. Seruat ordinem questionis, ut  primum somnium quod se magi ignorare responderant, et postea interpretationem querat somnii: ut cum somnium audierit, et que uiderat recognouerit, tunc credat, et interpretationi, que uariam recipit coniecturam.

 Mysterium quod rex interrogat, sapientes, magi, et harioli, et haruspices non queunt indicare regi. Pro haruspicibus, quod nos uertimus, in Hebreo GAZARENOS habet, quod solus Symmachus [c 85Kb] interpretatus est, quos Greci solent appellare: qui exta inspiciunt, ut ex his futura predicant. Mysterium autem uocans ordinem somnii reuelati, ostendit quidquid occultum est, et ab hominibus ignoratur, posse mysterium nuncupari. Tollit quoque regi prauam suspicionem, ne  humana estimet inueniri posse solertia quod Dei solius notitie reseruatur.

 Sed est Deus in celo reuelans mysteria. Frustra igitur ab hominibus queris [Al. querit] in terra, quod Deus solus nouit in celo. Et occulte retrahens eum a multorum deorum cultu, ad unius Dei notitiam dirigit.

632 Qui indicauit tibi, rex Nabuchodonosor, que uentura sint [uulg. sunt in] nouissimis temporibus. Absque adulationis uitio ueritate sociata, blanditur ut regi: quod illi a Deo mysteria sint reuelata que nouissimis temporibus sint uentura. Nouissimi autem dies, aut ex eo numerandi sunt tempore, quo Danieli somnium reuelatum est, usque ad consummationem mundi. Aut certe hoc sentiendum, quod  uniuersa interpretatio somnii tendat ad finem, in quo imago [d 1Kb] statuaque que cernitur, conterenda est.

Somnium tuum et uisiones capitis tui in cubili tuo, huiuscemodi sunt. Non dixit, uisiones oculorum tuorum: ne quid putaremus esse corporeum, sed capitis: Sapientis enim oculi in capite eius : in principali uidelicet cordis, iuxta illud quod in Euangelio legimus: Beati mundo corde, quoniam ipsi Deum uidebunt . Et: Quid [e 1Kb] cogitatis in cordibus uestris ? Alii uero ex huius occasione capituli non in corde, sed iuxta Platonem in cerebro suspicantur.

 Tu, rex, cogitare cepisti in stratu tuo quid esset futurum post hec. Pro eo quod est, post hec, soli LXX dies nouissimos transtulerunt. Quod  si ita legitur, sollicitius requiramus, ubi dies nouissimi scripti sunt [Al. sint]; et redarguamus eos qui mundum non putant esse periturum. Numquam enim dies appellarentur nouissimi, si mundus esset eternus. Quodque dicitur: Tu, rex, cogitare cepisti,  indicat causas somnii: quod idcirco ei Deus futurorum mysteria reuelarit, quia ipse rex uoluerit scire uentura, et ut Nabuchodonosor diuine inspirationis miretur gratiam, non [a 1Kb] solum quid in somnio uiderit, sed ante somnium quid tacitus cogitarit, exponit.

Et qui reuelat mysteria, ostendit tibi que uentura sunt. Illud quod in Euangelio legimus: Qui solem suum oriri facit super malos et bonos , etiam super Nabuchodonosor intelligimus esse completum. Tanta enim est clementia omnipotentis Dei, ut etiam Nabuchodonosor dispensationis sue qua mundum regit, 633 mysteria reuelaret. Interrogemus eos qui diuersas asserunt esse naturas, cuius nature Nabuchodonosor intelligant, bone an male. Si bone: cur impius dicitur? Si male  cur malo atque terreno, id est, sua Deus sacramenta monstrauit?

 Mihi quoque non in sapientia, que est in me plusquam in cunctis uiuentibus, sacramentum hoc reuelatum est: sed ut interpretatio regi manifesta fieret, et cogitationes mentis tue scires. Putauerat rex notitiam futurorum solertia mentis humane posse comprehendi; et ideo sapientes Babylonis interfici iusserat. Ergo Daniel eos excusat qui dicere non potuerant, et ipse inuidiam fugit, ne quis estimet, eum que dicturus est propria dixisse sapientia. Causa autem reuelationis prophetice, regis est desiderium, qui uoluit uentura cognoscere. Ergo honorat regem, quando propter illius scientiam sibi dicit a Deo mysteria reuelata. Et hoc considerandum, quod  somnia in quibus aliqua uentura signantur, et quasi per nubilum ueritas demonstratur, non pateant coniectoribus et humane mentis arbitrio, sed Dei solius scientie.

 Tu, rex, uidebas, et ecce quasi statua una grandis. [b 31Kb] Pro statua, id est , quod solum interpretatus est Symmachus, ceteri imaginem transtulerunt, uolentes hoc nomine similitudinem ostendere futurorum. Sequamur interpretationem propheticam, et Danielis uerba [c 1Kb] interpretantes, que ab illo breuiter dicta sunt, latius exponamus.

 Tu es ergo caput aureum. Caput, inquit, aureum tu es, rex. Per quod ostenditur primum regnum Babylonium auro pretiosissimo comparatum.

  Et post te consurget regnum aliud, minus te, argenteum [uulg. tacet]. Medorum uidelicet atque Persarum, quod argenti habet similitudinem, minus priore, et maius sequente.

Et regnum tertium eneum [uulg. ereum], quod imperabit uniuerse terre. Alexandrum significat, et regnum  Macedonum, successorumque Alexandri. Quod recte eneum dicitur: inter omnia enim metalla es uocalius est, et tinnit clarius, et sonitus eius longe lateque diffunditur, 634 ut non solum famam et potentiam regni, sed et eloquentiam Greci sermonis ostenderet.

 Et regnum quartum erit ueluti ferrum: quomodo ferrum comminuit et domat omnia, sic comminuet et conteret omnia hec, etc. Regnum autem quartum, quod perspicue pertinet ad Romanos, ferrum est quod comminuit et domat omnia. Sed pedes eius et digiti ex parte ferrei, et ex parte sunt fictiles, quod hoc tempore manifestissime comprobatur. Sicut enim in principio nichil Romano imperio fortius et durius fuit, ita in fine rerum nichil [d 1Kb] imbecillius:  quando et in bellis ciuilibus, et aduersum diuersas nationes, aliarum gentium barbararum indigemus auxilio. In fine autem horum omnium regnorum auri, argenti, eris et ferri, abscissus est lapis, Dominus atque Saluator, sine manibus, id est, absque coitu et humano semine, de utero uirginali, et contritis omnibus regnis, factus est mons magnus, et impleuit uniuersam terram: quod Iudei et impius Porphyrius male ad populum referunt Isrel, quem in fine seculorum uolunt esse fortissimum, et omnia regna conterere, et regnare in eternum.

 Deus magnus ostendit regi que futura sunt postea: et uerum est somnium, et fidelis interpretatio eius. Rursum reuelationem somnii, non sui dicit meriti, sed ut interpretatio regi manifesta fieret,  et doceret regem, quod Deus solus esset colendus.

 Tunc rex Nabuchodonosor cecidit in faciem suam, et Danielem adorauit: et hostias, et incensum precepit ut sacrificarent ei. [e 1Kb] Loquens ergo rex ait Danieli. Hunc locum calumniatur Porphyrius, quod numquam superbissimus rex captiuum adorauerit, quasi non et Lycaones ob signorum magnitudinem Paulo et Barnabe uoluerint hostias immolare. Error ergo gentilium, qui omne quod supra se est, deos putant, Scripture non debet imputari , que simpliciter refert uniuersa que gesta sunt. Sed et hoc possumus dicere, quod causas adorandi et immolandarum hostiarum, et incensi atque sacrificii ipse rex exposuerit, dicens ad Danielem:

 635 . uere Deus uester Deus deorum est, et Dominus regum, et reuelans mysteria, quoniam potuisti aperire hoc sacramentum. Ergo non tam Danielem, quam in Daniele adorat Deum, qui mysteria reuelauit. Quod et Alexandrum magnum regem Macedonum, in Pontifice Ioiada fecisse [f 53Kb] legimus. Quod  si displicet hoc, dicendum est Nabuchodonosor signorum magnitudine et stupore confusum, quid faceret ignorasse, ut qui Dominum uerum intelligebat et Dominum regum, et seruum eius adoraret, et illi adoleret incensum.

 Tunc rex Danielem in sublime extulit, et munera magna, et multa dedit ei, [a 1Kb] et constituit eum principem super omnes prouincias Babylonis, etc. Et in hoc calumniator Ecclesie prophetam reprehendere nititur, quare non recusarit munera, et honorem Babylonium libenter susceperit: non considerans ideo regem uidisse somnium, et interpretationis mysteria per puerum reuelata, ut Daniel cresceret, et in loco captiuitatis princeps omnium fieret Chaldeorum, et Dei omnipotentia nosceretur. Quod quidem et in Ioseph apud Pharaonem et Aegyptum factum  legimus : et in Mardocheo apud Assuerum , ut in utraque gente haberent captiui et [b 1Kb] peregrinantes Iudei solatia, uidentes hominem gentis sue Aegyptiorum esse principem uel Chaldeorum.

 Daniel autem postulauit a rege, et constituit super opera prouincie Babylonis Sedrach, Misac, et Abdenago. Ipse autem Daniel erat in foribus regis. Non obliuiscitur eorum cum quibus Dominum deprecatus est, et qui secum periclitati fuerant. Itaque facit eos iudices prouinciarum: ipse autem a regis latere non recedit [Al. recessit].

 Nabuchodonosor rex fecit statuam auream altitudine cubitorum sexaginta, latitudine  cubitorum sex. uelox obliuio ueritatis, ut qui dudum seruum Dei, quasi Deum adorauerat, nunc statuam sibi fieri iubeat, ut ipse adoretur in statua. Quod autem aurea 636 [c 1Kb] sit, et infiniti ponderis, illud in causa est, ut stuporem uidentibus creet, et res inanimata adoretur ut Deus, dum unusquisque suam consecrat auaritiam. Datur autem per occasionem captiuorum barbaris nationibus salutis occasio : ut qui primum per Danielis reuelationem potentiam cognouerant unius Dei, in trium puerorum quoque fortitudine discant mortem contemnere [Al. debere contemni], et idola non colere.

 Et statuit eam in campo Dura prouincie Babylonis. Pro Dura, Theodotio, Deira, Symmachus [d 20Kb] Durau, LXX transtulerunt, quod nos uiuarium  uel conclusum locum dicere possumus.

 Itaque Nabuchodonosor rex misit ad congregandos satrapas, magistratus et iudices, duces et tyrannos, et prefectos [e 1Kb] omnesque principes regionum. Excelsa periculosius stant, et citius corruunt que sublimia sunt. Principes congregantur ad adorandum statuam, ut per principes seducantur et gentes. Qui  enim diuites sunt et potentes, dum timent carere diuitiis et potentia, facilius supplantantur. Seductis autem magistratibus, subditi populi maiorum exemplo pereunt.

 Et preco clamabat ualenter: uobis dicitur, populis, tribubus et linguis, in hora qua audieritis sonitum tube, etc. Non quo omnes populi uniuersarum nationum in campo Dura potuerint congregari, et adorare statuam auream, sed quo in principibus cunctarum gentium, omnes gentes et populi adorasse credantur. Omnem Scripturam sanctam mente percurrens  nequaquam reperio, quod sanctorum quisquam Deum cadens adorauerit: sed quicumque idola, et demones, et res illicitas adorauerit, cadens dicitur adorare, ut in presenti loco non semel, sed crebrius. Et in Euangelio  diabolus loquitur ad Dominum: Hec omnia dabo tibi, si cadens adoraueris me . Sed et hoc dicendum: omnes hereticos qui fulgore eloquentie secularis falsum dogma componunt, auream statuam facere, et 637 quantum in se est, persuasione compellere, ut cadentes adorent idolum falsitatis.

 Post hec igitur statim ut audierunt omnes populi sonitum tube, fistule, etc. Eodem sensu accipiendum quo supra, ut omnes populos intelligamus in principibus. Neque enim adesse uniuerse simul poterant nationes.

 Statimque et ipso tempore accedentes uiri Chaldei accusauerunt Iudeos, etc. Quos prepositos  in Babylone regis operibus inuidebant, et offendebantur peregrino cultu, et auersione idolorum, nacti occasionem criminantur ad regem. Denique sequitur:

 Sunt ergo uiri Iudei quos constituisti super opera regionis Babylonie, Sedrach, Misac, et Abdenago, qui contempserunt decretum [uulg. uiri isti contempserunt, rex, decretum] tuum. Et quodammodo sic loquuntur: Quos pretulisti nobis, et captiuos ac seruos principes esse fecisti, hi elati in superbiam, tua precepta contemnunt, deos tuos non colunt, et statuam auream quam erexisti, non adorant. Quod in principio huius uisionis diximus, hic manifestius approbatur, alios esse deos Nabuchodonosor, et aliam statuam auream quam in cultum sui iussit erigi:  nam et in consequentibus ipse rex loquitur:

Deos meos non colitis, et statuam auream quam constitui, non adoratis? etc. Alii hanc dicunt Scripture sancte consuetudinem, ut unum idolum appellet pluraliter, ut est illud in Euodo de uitulo: Isti sunt dii tui, Isrel, qui eduxerunt te de terra Aegypti . Et in Regum uolumine, Ieroboam ponens aureum  uitalum in Bethel, idola fecisse narratur . E contrario multa demonia singulari numero appellantur, ut in Isaia: Inclinat se, et adorat illud, et uotum faciens dicit: Deus meus es tu .

 Prosternite uos, et adorate statuam quam feci. Quamquam in furore preceperit adduci pueros, tamen dat spatium penitudinis, ut si ceciderint et adorauerint, prior culpa ueniam consequatur: sin autem adorare contempserint, presens pena sit fornacis ardentis.

 Et quis est deus qui eripiat uos de manu mea? etc. Ille uidelicet cuius seruum dudum adorasti, quem uere Deum deorum, et Dominum regum esse dixisti.

638  Nabuchodonosor rex, non oportet  nos de hac re respondere tibi. In Hebreo non habet regem, [a 1Kb] sicut in LXX, ne adulari uiderentur impio, aut regem uocare eum qui ad iniqua compelleret. Quod si quis contentiosus regem quoque legerit: dicemus eo non procaciter regem ad effusionem sui sanguinis prouocare, sed ita reddere regi honorem debitum, ut Dei cultus non ledatur. Quod autem aiunt: Non oportet nos de hac re respondere tibi. Ille sensus est: non debes audire uerba, quorum iam rebus ipsis probabis fortitudinem atque constantiam.

 Ecce enim Deus noster quem colimus, potest eripere nos de camino ignis ardentis et de manibus tuis, o rex, liberare. Unde se putauerat terrere  pueros, inde cernit in eis materiam fortitudinis. Nec in longum differunt, sed in presens sibi pollicentur auxilium dicentes: Ecce enim Deus noster quem colimus, ipse nos et de eo, quod minaris incendio, et de tuis potest manibus liberare.

 Quod si noluerit: Pulchre ad id quod dixerant: Potest eripere nos, non intulit contrarium, si non poterit, sed si noluerit: ut non impossibilitatis Dei, sed uoluntatis sit, si perierint.

Notum tibi sit, rex, quia deos tuos non colimus, et statuam auream quam erexisti, non adoramus. Siue statuam, ut Symmachus, siue imaginem auream, ut ceteri transtulerunt, uoluerimus legere, cultores Dei eam adorare non debent. Ergo iudices et principes  seculi, qui imperatorum statuas adorant, et imagines, hoc se facere intelligant, quod tres pueri facere nolentes placuerunt Deo. Et notanda proprietas, deos coli, imaginem adorari dicunt, quod utrumque seruis Dei non conuenit.

  Tunc Nabuchodonosor repletus est furore, [b 1Kb] et aspectus faciei illius commutatus est. In quibusdam psalmis tituli prenotantur: Pro his qui commutabuntur. Sermo igitur commutationis ambiguus est, et de bono in malum, et de malo in bonum. Neque enim commutatio uultus Nabuchodonosor bone parti poterit coaptari. Licet quidam et inscriptionem Psalmorum de bono ad malum referant: quod hi qui naturaliter debuerant intelligere Deum, contra 639 Christum et sanctos eius perturbatione mentis et furore mutati sunt.

 Et precepit ut succenderetur fornax septuplum, quam incendi consueuerat: [c 1Kb] et uiris fortissimis de exercitu suo iussit ut ligatis pedibus Sedrach, Misac, et Abdenago, mitterent eos in fornacem ignis  ardentis. Quasi non posset simplex et solitus ignis trium puerorum consumere corpora: sed furor et ira que insanie proxima est, modum tenere non potest. Et uult eos multiplicis pene comminatione terrere, quos paratos uidebat ad mortem.

 Et confestim uiri illi uincti [d 1Kb] braccis suis, et tiaris, et calciamentis, et uestibus, missi sunt in medium fornacis ignis ardentis, etc. Pro braccis  quas Symmachus interpretatus est, Aquila et Theodotio saraballa dixerunt: et non ut corrupte legitur [e 18Kb] sarabara. Lingua autem Chaldeorum saraballa crura hominum uocantur et tibie: et etiam bracce eorum quibus crura teguntur et tibie, quasi crurales et tibiales appellate sunt. Tiara  autem uerbum Grecum est, et usu uersum in Latinum; de quo et uirgilius :

Sceptrumque sacerque tiara.
Est autem genus pileoli quo Persarum Chaldeorumque gens utitur.

 Porro uiros illos qui miserant Sedrach, Misac, et Abdenago, interfecit flamma ignis. Eos uiros scilicet de quibus supra dixerat: Et uiris fortissimis de exercitu suo iussit ut, ligatis pedibus Sedrach, Misac, et Abdenago, mitterent eos in fornacem ignis ardentem [Al. ardentis]. Non ergo fortuito quoscumque ministros perdidit Nabuchodonosor, sed uiros fortes de toto exercitu suo et ad bella promptissimos: ut non solum miraculum [Al. miraculo] pertimesceret, sed exercitus sui damna sentiret.

  uiri autem hi tres [uulg. addit id est] Sedrach, Misac, et Abdenago ceciderunt in medio camino ignis ardentis colligati. Et ambulabant in medio flamme laudantes Deum, et benedicentes Domino.  Stans autem Azarias orauit sic, aperiensque os suum in medio 640 ignis ait: Grande miraculum, ligati mittuntur in fornacem, et cadunt in medium ignis precipites: ardent uincula quibus ligati sunt, et uinctorum corpora timens flamma non tangit. Hucusque Hebrei legunt: media que sequuntur usque ad finem Cantici trium puerorum, in Hebraico non habentur: de quibus ne omnino preterisse uideamur, pauca dicenda sunt.

 Benedictus es, Domine Deus patrum nostrorum, et laudabile [Al. laudabilis] et gloriosum nomen tuum in secula, quia iustus es in omnibus que fecisti nobis [uulg. in nobis], [a 1Kb] etc. Quando diuersis premimur angustiis, ex toto cordis hoc loquamur affectu, et quidquid nobis acciderit, iuste nos sustinere  fateamur, ut compleatur in nobis illud quod scriptum est: Exsultauerunt et letate sunt filie Iude in omnibus iudiciis tuis, Domine .

 Peccauimus enim et inique egimus recedentes a te, et deliquimus in omnibus. Et certe tres pueri non peccauerant, nec eius etatis erant quando ducti sunt in Babylonem, ut propter sua uitia punirentur. Ergo quomodo hi ex persona populi loquuntur: sic illud Apostoli legendum est: Non enim quod uolo, hoc ago: sed quod nolo, illud operor , et cetera que in eodem loco scripta sunt.

 Quoniam, Domine, imminuti sumus plusquam omnes gentes, et sumus humiles in uniuersa terra hodie propter peccata nostra, et non est in tempore hoc princeps, et Propheta, et dux, [b 1Kb] etc. His  uersiculis utendum est, si quando Ecclesie propter peccata populi, sanctorum uirorum et magistrorum qui in lege Dei doctissimi sunt, sustinent penuriam, et quando in persecutionibus non offertur sacrificium et oblatio. Quidam hunc locum et ad celestem referunt  Ierusalem, quod anime ad terrena delapse, et in loco lacrymarum et confusionis posite, plangant antiqua delicta, et cetera que prophetalis sermo complectitur; sed hec non recipit Ecclesia Dei.

 641 Sed in anima contrita et spiritu humilitatis suscipiamur, sicut in holocausto arietum et taurorum, etc. Et ex presenti loco, et ex eo quod sequitur: Benedicte, spiritus et anime iustorum, Domino. Et in Psalmis: Sacrificium Deo spiritus contribulatus, cor contritum et humiliatum Deus non despicit , sunt [c 1Kb] qui alium uelint esse spiritum in homine, excepto Spiritu sancto, et aliam animam. Sed laborandum eis erit, quomodo absque carne et gratia Spiritus sancti due substantie, et duo interiores homines in uno homine esse dicantur.

  Et non cessabant qui miserant eos ministri regis succendere fornacem naphtha, et stupa. Sallustius [d 3Kb] scribit in historiis, quod naphtha sit genus fomitis apud Persas quo uel maxime nutriantur incendia. Alii ossa oliuarum que proiiciuntur cum amurca arefacta, naphthan appellari putant: unde et Grece dicitur ab eo quod , id est, ignem nutriat.

 Angelus autem Domini descendit cum Azaria et sociis eius in fornacem, et excussit flammam ignis de fornace, etc. Oppressa perturbationibus anima, et uariis molestiis occupata, cum hominum desperauerit auxilium, et tota ad Dominum fuerit mente conuersa, descendit ad eam angelus Domini, scilicet, sermo diuinus, et excutit flamme estuantis  ardores: ut nequaquam ignita iacula inimici cordis nostri arcana penetrent, nec illius fornace claudamur.

 Benedicite, omnia opera Domini, Domino: laudate et superexaltate eum in secula. Benedicite,  angeli Domini, Domino: laudate et superexaltate, etc. Generali laudatione premissa, quod omnis creatura debeat laudare Dominum, in consequentibus per partes singulas cohortatur 642 angelos et celos, aquas atque uirtutes, solem et lunam, imbrem et rorem, spiritum, ignem et estum, frigus et cauma, et cetera que longum est texere: ita ut fontes quoque et maria, et cete et uolucres, bestiasque et pecora ad laudem Domini prouocet, et filios hominum, et post omne hominum genus Isrelem, et de ipso Isrel sacerdotes et seruos Domini, spiritus animasque iustorum, sanctos et humiles corde: Et ad extremum Ananiam, Azariam, Miselem, qui ad laudem Domini presenti beneficio prouocantur. Omnis autem creatura non uoce, sed opere laudat  Dominum, quia ex creaturis consequenter creator intelligitur, et in singulis operibus atque effectibus Dei magnificentia demonstratur.

 Benedicite, sancti et humiles corde, etc. Humilitatem cordis habere, et presens uersiculus docet, et illud quod in Euangelio dicitur: Discite a me quia mitis sum et humilis corde, et inuenietis requiem animabus uestris . Cordis autem illa est humilitas, que in alio loco paupertas spiritus appellatur: ut non erigamur superbia, nec ficta gloriam humilitate queramus: sed toto corde inclinemur. Hucusque de Theodotionis editione pauca perstrinximus, confessionis et laudum trium puerorum que non habentur in Hebreo: exinde sequamur Hebraicam ueritatem.

  Tunc Nabuchodonosor rex obstupuit, et surrexit propere, et ait optimatibus suis: Nonne tres uiros misimus in medium ignis compeditos. Punitis principibus, rex corripitur, ut uiuens glorificet Deum. Interrogat autem optimates suos, quorum accusatione et consilio tres pueros in ignem fornacis miserat, ut, illis respondentibus se misisse tres pueros in fornacem, iste eis [a 1Kb] nuntiet et ostendat.

 643 Qui respondentes regi dixerunt: uere rex. Respondit rex [uulg. tacet rex], et ait: Ecce ego uideo uiros quatuor solutos, et ambulantes in medio ignis: et nichil corruptionis in eis est, et species quarti [b 1Kb] similitudo filii Dei. Rursum dicam: O quam sapiens ignis, quam inenarrabilis Dei potentia: uinculis stricta sunt corpora, uruntur uincula, corpora  non uruntur. Speciem autem quarti quem similem dicit filio Dei, uel angelum debemus accipere, ut Septuaginta transtulerunt, uel certe, ut plerique arbitrantur, Dominum Saluatorem. Sed nescio quomodo rex impius Dei Filium uidere mereatur. Ergo iuxta Symmachum qui interpretatus est: Species autem quarti similitudo filiorum, non Dei, sed deorum; angeli sentiendi sunt, qui et dii, et deorum uel Dei filii sepissime nuncupantur. Hoc iuxta historiam. Ceterum in typo prefigurat iste angelus siue filius Dei Dominum nostrum Iesum  Christum, qui ad fornacem descendit inferni, in quo clause, et peccatorum et iustorum anime tenebantur, ut absque exustione, et noxa sui eos qui tenebantur inclusi mortis uinculis liberaret.

 Tunc accessit Nabuchodonosor ad ostium fornacis ignis ardentis, et ait: Sedrach, Misac, et Abdenago serui Dei excelsi, egredimini et uenite. Statimque egressi sunt Sedrach, Misac, et Abdenago de medio ignis. Pauore perterritus, non per nuntios querit a pueris, sed ipse eos ex nomine uocat, seruos Dei excelsi appellans, et petens ut ad se egrediantur quos uinctos in fornacem miserat.

 Benedictus Deus [uulg. addit eorum] Sedrach [uulg. addit uidelicet], Misac, et Abdenago, qui misit angelum suum, et eruit seruos suos qui crediderunt  in eum, etc. Quem supra filium Dei, hic angelum uocat, quamquam [Al. qui] in superioribus similitudo filii Dei non ueritas appellata sit. Rursum ergo Nabuchodonosor Dei confessionem recipit, et damnatis idolis laudat tres pueros, qui noluerunt seruire et adorare omnem Deum, excepto Deo suo, et miratur quod sanctos Dei ignis tangere non potuerit. Quod autem ait:

 A me ergo propositum [uulg. positum] est hoc decretum: ut omnis populus, tribus et lingua quecumque locuta fuerit blasphemiam contra Deum Sedrach, Misac, et Abdenago, 644 dispereat, et domus eius uastetur. Neque enim est Deus alius qui possit ita saluare. Quidam pessime ad diabolum referunt, quod in consummatione, et fine mundi etiam  ipse recipiat notitiam Dei, et omnes ad penitentiam cohortetur, et hunc uolunt esse regem Niniue qui nouissime descendit de throno superbie, et humilitatis premia consecutus sit.

 Tunc rex promouit Sedrach, Misac et Abdenago in prouincia Babylonis. Qui dicunt supra tres pueros non iudices prouinciarum, sed prefectos operum singulorum fuisse in Babylone, hic uolunt etiam eos prouinciarum iudices constitutos.

 Nabuchodonosor rex omnibus populis, gentibus, et linguis, qui habitant in uniuersa terra: pax uobis multiplicetur. Signa et mirabilia fecit apud me Deus excelsus: placuit ergo mihi predicare eius signa, quia magna sunt, et mirabilia eius, quia fortia, et regnum eius, quia [uulg. tacet quia] regnum  sempiternum, et potestas eius in generatione et generationem. Epistola Nabuchodonosor in prophete uolumine ponitur: ut non fictus ab alio postea liber sicut sycophanta  mentitur, sed ipsius Danielis esse credatur.

 Ego Nabuchodonosor quietus eram in domo mea, et florens in palatio meo. Historia quidem manifesta est et non magna interpretatione indiget, quod ad offensam Dei Nabuchodonosor uersus in amentiam, septem annis inter bruta animalia uixerit, et herbarum radicibus alitus sit,  ac postea misericordia Dei restitutus in regnum, laudauerit et glorificauerit regem celi, quia omnia opera eius uera; et uie eius iudicia, et gradientes in superbia potest humiliare. Sed qui uolunt per Nabuchodonosor contrariam intelligere fortitudinem, de qua Dominus loquitur in Euangelio: uidebam Satanam quasi fulgur cadentem de celo . Et Ioannes in Apocalypsi, quod draco cadens in terram, tertiam partem stellarum secum traxerit . Et Isaias: Quomodo cecidit lucifer, qui mane oriebatur ? asserunt nequaquam potuisse fieri, ut feno per septem annos uesceretur homo qui nutritus est in deliciis, et septem annis absque ulla laceratione corporis sui, inter bestias uixerit. Et quomodo amenti homini per septem annos  645 imperium reseruatum sit, regnumque potentissimum absque rege tanto tempore fuerit: aut si alius illi successerit in regnum, cuius uecordie estimandus sit, ut cederet imperio, quod tanto tempore possidebat: presertim cum historie Chaldeorum nichil tale contineant; nec potuisse fieri, ut qui de minoribus scripserant, maiora reticerent. Hec autem omnia [a 1Kb] querunt et replicant: ut cum historia non steterit, per Nabuchodonosor diabolus significetur. Quod nos nequaquam recipimus, ne omnia que legimus, umbre uideantur et fabule. Quis enim amentes homines non cernat instar brutorum animantium in agris uiuere locisque syluestribus? Et ut cuncta preteream, cum multo incredibiliora, et Grece et Romane historie accidisse  hominibus prodiderint; Scyllam quoque et Chimeram, Hydram, atque Centauros, aues et feras, flores et arbores, stellas et lapides factos ex hominibus narrent fabule: quid mirum est si ad ostendendam potentiam Dei, et humiliandam regum superbiam, hoc Dei iudicio sit patratum? Quietus eram in domo mea, et florens in palatio meo, siue in throno, ut interpretatus est Theodotio. Domum autem diaboli, qui sensum sequuntur contrarium, mundum istum intelligunt. De quo et in Euangelio ipse loquitur ad Saluatorem: Hec omnia mihi tradita sunt . Et Apostolus dicit: Mundus in maligno positus est .

 Somnium uidi quod perterruit me: et cogitationes mee in stratu meo, etc. Respondeant  quale somnium uiderit contraria fortitudo: nisi forte omne quod in hoc mundo habere uidetur, umbra et somnium est.

Et uisiones capitis mei conturbauerunt me. Nota  quod et Nabuchodonosor uisiones non oculorum et cordis, sed capitis nouerit: quia propter gloriam seruorum Dei futurorum illi mysteria reuelantur.

 Donec collega ingressus est in conspectu meo Daniel, [b 1Kb] cui nomen Balthasar secundum nomen Dei mei. Exceptis LXX 646 translatoribus, qui hec omnia nescio qua ratione preterierunt, tres reliqui, [c 49Kb] collegam interpretati sunt. Unde iudicio magistrorum Ecclesie, editio eorum in hoc uolumine repudiata est; et Theodotionis uulgo legitur, que et Hebreo, et ceteris translatoribus congruit. Unde et Origenes in nono Stromatum uolumine asserit se que sequuntur ab hoc loco in propheta Daniele, non iuxta Septuaginta interpretes, qui multum ab Hebraica ueritate discordant, sed iuxta Theodotionis  editionem disserere.

Qui habet spiritum deorum sanctorum in semetipso: et somnium coram ipso locutus sum, etc. Pro eo quod hic dicitur, deorum sanctorum, lingua Chaldaica, qua scriptus est Daniel, legimus ELAIN CADISIN , quod Deos sanctos, et non Deum sanctum significat, ut Theodotio interpretatus est. Nec mirum si erret Nabuchodonosor; et quidquid super se cernit, non Deum, sed deos arbitretur. Denique et in consequentibus: Balthasar, inquit, princeps hariolorum, quem ego scio quod spiritum deorum sanctorum habeas in te. Balthasar princeps hariolorum siue incantatorum, ut alii interpretati sunt. Non mirum si princeps hariolorum omnium constitutus sit, qui ad preceptum regis sapientiam  didicerat Chaldeorum; et decuplum omnium sapientior fuerat inuentus. Queramus ab his qui in hac uisione non recipiunt historiam, quis iste sit Nabuchodonosor qui somnium uiderit; et quis Daniel qui somnium eius edisserat, et uentura predicat; et quomodo hic ipse Daniel, qui utique iuxta eos, sancta intelligenda est fortitudo, a Nabuchodonosor princeps hariolorum eius constituitur et collega appellatur?

 uidebam, et ecce arbor in medio terre, et altitudo eius nimia, etc. Non solum de Nabuchodonosor rege Chaldeorum, sed de omnibus impiis propheta loquitur: uidi impium superexaltatum, et eleuatum sicut cedros Libani : qui non uirtutum magnitudine, sed sua eleuantur superbia:  et ideo exciduntur, et corruunt. 647 Unde bonum est illud sectari quod Dominus docet in Euangelio: Discite a me, quia mitis sum et humilis corde . Quod autem ait iuxta Theodotionem,  , id est, altitudo eius, siue [a 21Kb] , ut postea ipse interpretatus est, id est, dominatio, pro quo nos uertimus, aspectus eius, iidem contemptores historie calumniantur, quod nequaquam dominatio Nabuchodonosor regis orbem terrarum possederit. Neque enim Grecis et Barbaris, cunctisque Septentrionis et Occidentis nationibus imperauit, sed tantum Orientis prouincias tenuit, id est Asiam; non Europam et Libyam. Ex quo intelligi uolunt cuncta ad diabolum referenda esse: cum hec omnia nos hyperbolice dicta debeamus accipere, ob superbiam regis impii, qui tantum gloriatur in Isaia , ut celum se tenere iactet, et orbem terrarum quasi nidum et oua uolucrum.

 Et ecce uigil et sanctus de celo  descendit, clamauitque fortiter, et sic ait: Succidite arborem, et precidite ramos eius, etc. Pro uigili Theodotio ipsum Chaldaicum uerbum posuit HIR, quod per tres litteras AIN, IOD et RES scribitur: significat autem angelos quod semper uigilent; et ad Dei imperium sint parati. Unde et nos crebris pernoctationibus imitamur angelorum officia. Et de Domino dicitur: Non dormitabit, neque dormiet qui custodit Isrel . Denique in consequentibus legimus, In sententia uigilum, hoc est, angelorum, decretum: et sermo sanctorum et petitio. Consuetudo autem Greci [b 46Kb] Latinique sermonis uocat, que per multicolorem arcum ad terras descendere dicitur.

 Tunc Daniel cuius nomen Balthasar,  cepit intra semetipsum tacitus cogitare quasi hora una: et cogitationes eius conturbabant eum. Respondensque rex ait: Balthasar, somnium, et interpretatio eius, non conturbet te. Respondit Balthasar et dixit. Tacitus intellexit Daniel somnium esse contra regem: et timorem cordis uultus pallore signabat: dolebatque pro eo qui ei plurimum honoris detulerat. 648 Et ne uideretur insultare atque letari contra hostem regem: denique detestatus id quod intelligebat, loquitur ad eum.

Domine mi [c 1Kb] , somnium hoc his qui te oderunt, et interpretatio eius hostibus tuis sit. uidens ergo Nabuchodonosor eum metuere: ne sinistrum quid atque contrarium contra regem dicere uideretur: cohortatur eum ut simpliciter et uere loquatur quod  intelligit; nec quicquam metuat.

 Arborem quam uidisti sublimem atque robustam, cuius altitudo pertingit ad celum, etc. Absque regis iniuria explicat ueritatem: ut non eum  superbie, sed potentie uideatur arguere.

 Et uinciatur ferro, et ere in herbis foris, et rore celi conspergatur: et cum feris sit pabulum eius, donec septem tempora commutentur super eum. Et supra similiter scriptum est. Querunt ergo a nobis qui historie contradicunt: quomodo in uinculo ferreo et ereo fuerit Nabuchodonosor: aut quis eum uinxerit et compedibus alligauerit: cum perspicuum sit omnes furiosos, ne se precipitent et alios ferro inuadant, catenis ligari.

 Hec est interpretatio sententie Altissimi, que peruenit super Dominum meum regem: Eiicient te ab hominibus, et cum bestiis ferisque erit habitatio tua, etc. Austeritatem sententie, uerborum temperat blandimentis: ut [Al. et] cum dura precesserint,  milioribus repromissis releuet [Al. releuat] animum territi. Denique infert.

 Regnum tuum tibi manebit, postquam cognoueris potestatem esse celestem. Unde hi qui historie contradicunt, et uolunt diabolo reddi pristinam dignitatem, in hoc loco uelificant: quod post tormenta, post efferationem, post herbarum et feni cibos, et septem annorum circulos, confiteatur Dominum, et sit qui prius fuerat. Qui respondere debent quomodo congruat, ut angeli qui numquam corruerant, eum rursus principem habeant qui per penitentiam sit reuersus.

 Quamobrem, rex, consilium meum placeat tibi, et peccata tua eleemosynis redime, 649 et iniquitates tuas misericordiis pauperum, forsitan  ignoscat Deus delictis tuis. Si predixit sententiam Dei, que non potest immutari, quomodo hortatur ad eleemosynas et misericordias pauperum, ut Dei sententia commutetur? Quod facile soluitur Ezechie regis exemplo, quem Isaias dixerat esse moriturum ; et Niniuitarum, quibus dictum est: Adhuc quadraginta dies, et Niniue subuertetur . Et tamen ad preces Ezechie, et Niniue, Dei sententia commutata est: non uanitate iudicii, sed eorum conuersione, qui meruere indulgentiam. Alioquin et in Ieremia loquitur Deus se mala minari super gentem ; et si bona fecerit, minas clementia commutare. Rursum bona agenti se asserit polliceri; et si mala fecerit, dicit se suam mutare sententiam: non in homines, sed in opera que mutata  sunt. Neque enim Deus hominibus, sed uitiis irascitur: que cum in homine non fuerint, nequaquam punit quod mutatum est. Dicamus et aliter: Fecit quidem Nabuchodonosor iuxta Danielis consilium  misericordias in pauperes; et idcirco usque ad mensem duodecimum in eum est dilata sententia: sed quia postea ambulans in aula Babylonis, gloriatur et dicit: Nonne hec est Babylon [a 1Kb] magna, quam ego edificaui in domum regni; in robore fortitudinis mee in gloria nominis mei? bonum misericordie perdidit malo superbie.

Forsitan ignoscet Deus delictis tuis, Cum beatus Daniel prescius futurorum de sententia Dei dubitet, rem temerariam faciunt, qui audacter peccatoribus indulgentiam pollicentur. Et tamen sciendum quod si Nabuchodonosor bona opera facienti uenia repromittitur; multo magis aliis promittitur qui leuiora peccata commiserunt. Legimus et in Ieremia preceptum populo Iudeorum; ut orent pro Babyloniis;  quia in pace eorum, sit pax captiuorum.

 Cum adhuc sermo esset in ore regis, uox de celo irruit: Tibi dicitur, Nabuchodonosor rex, regnum tuum transiet [Al. transiit] a te; et ab hominibus eiicient te. Arrogans gloriatio statim punitur a Domino. Et ideo non differtur sententia, ne uideatur misericordia in pauperes minime profuisse. Sed statim ut locutus est per superbiam, perdidit regnum quod 650 ob eleemosynas fuerat reseruatum.

 Donec scias quod dominetur Excelsus in regno hominum. Magna miserie consolatio, quando in tormentis positus, scit prospera secutura: quamquam Nabuchodonosor tanti furoris sit et amentie, ut malorum tempore, bonorum que ei Deus promiserat, non fuerit recordatus.

  Ego Nabuchodonosor oculos meos ad celum leuari: et sensus meus redditus est mihi. Nisi oculos leuasset ad celum, sensum pristinum non recepisset. Quando autem dicit sensum sibi redditum, ostendit non formam se amisisse, sed mentem.

Et regnum eius in generatione et generatione. Si hoc quod in Scripturis dicitur, in generatione et generatione, simpliciter accipimus pro eo quod est, in omnia futura tempora, nulla questio est. Sin autem  generatio et generatio, duas generationes significat, Legis et Euangelii, querendum est quomodo Nabuchodonosor Dei sacramenta cognouerit. Nisi forte hoc dicamus, quod postquam oculos ad celum leuauit, et recepit pristinum statum,  et exaltauit et benedixit Deum uiuentem in sempiternum, etiam hoc non ignorauerit.

 Iuxta uoluntatem enim suam facit tam [b 1Kb] in uirtutibus celi, quam in habitatoribus terre, etc.  Et hoc loquitur quasi homo seculi. Non enim quod uult, hoc facit: sed quod bonum est, hoc uult Deus. Nabuchodonosor autem sic locutus est, ut dum potentiam Dei predicat, iustitiam eius uideatur arguere, quod immerito penas sustinuerit.

 Et optimates mei, et magistratus mei requisierunt me, et in regnum meum restitutus sum: et magnificentia amplior addita est mihi. Ergo iuxta eos qui historie contradicunt, omnes angelice fortitudines requisiture sunt diabolum; et in tantam crescet potentiam, ut qui quondam aduersus Deum superbierat, maior futurus sit, quam fuit ante peccatum.

 Nunc igitur ego Nabuchodonosor laudo, et magnifico, et glorifico regem celi: quia omnia opera  eius uera, et uie eius iudicia, et gradientes in superbia potest humiliare. Intellexit Nabuchodonosor, quare septennii penas sustinuerit; et idcirco 651 se humiliatum, quia contra Deum superbierit.

 Balthasar rex fecit grande conuiuium optimatibus suis mille: et unusquisque secundum suam bibebat etatem. Sciendum est non hunc esse filium Nabuchodonosor, ut uulgo legentes arbitrantur; sed iuxta [c 75Kb] Berosum, qui Chaldeam scripsit historiam, et Iosephum, qui Berosum sequitur, post Nabuchodonosor qui regnauit annis quadraginta tribus successisse in regnum eius filium qui uocabatur Euilmarodach, de quo scribit Ieremias, quod in primo anno regni sui leuauerit caput Ioachin regis Iude, et eduxerit eum de domo carceris  . Refert idem Iosephus, quod post mortem Euilmarodach, in regnum patris successerit filius eius Neglisar: post quem rursum filius eius [d 1Kb] Labosordach: quo mortuo Balthasar filius eius regnum tenuerit, quem nunc Scriptura commemorat: quo interfecto a Dario rege Medorum, qui Cyri regis Persarum auunculus fuit, et Cyro Persa (que duo regna Isaias  destructum esse imperium Chaldeorum. Quod quidem et Xenophon in Cyri maioris scribit infantia: et Pompeius Trogus, et multi alii qui barbaras scripsere historias. Hunc Darium in Grecis uoluminibus quidam Astyagen [Al. Astyagea], alii Astyagis filium putant, et alio apud eos appellari nomine. Unusquisque autem principum uocatorum  iuxta suam bibebat etatem: Siue ut ceteri interpretes transtulerunt: Bibebat ipse rex uinum coram cunctis principibus quos uocauerat.

 Precepit ergo iam temulentus, ut afferrentur  uasa aurea atque argentea, que asportauerat Nabuchodonosor pater eius de templo quod fuit in Ierusalem, ut biberent in eis rex, etc. Tradunt Hebrei huiusmodi fabulam: usque ad septuagesimum annum, quo Ieremias captiuitatem populi Iudeorum dixerat esse soluendam, 652 de quo et Zacarias in principio uoluminis sui loquitur, irritam putans Dei pollicitationem Balthasar, falsumque promissum, uersus in gaudium, fecerit grande conuiuium, insultans quodammodo spei Iudeorum, et uasis templi Dei, sed statim ultio consecuta est. Quod autem Balthasaris patrem Nabuchodonosor uocat, non facit errorem scientibus sancte Scripture consuetudinem: qua patres, omnes proaui et maiores uocantur. Et hoc considerandum, quod sobrius ista non faciat;  sed temulentus, oblitusque pene que Nabuchodonosor proauum illius consecuta est.

 Bibebant uinum, et laudabant deos suos aureos, et argenteos, et ereos, ferreos, ligneosque et lapideos. Quanta stultitia! in aureis uasis bibentes, deos ligneos laudabant et lapideos. Quamdiu uasa fuerunt in idolio Babylonis, non est iratus Dominus: uidebantur enim rem Dei secundum prauam quidem opinionem, tamen diuino cultui consecrasse: postquam autem humanis usibus diuina contaminant, statim pena sequitur post sacrilegium. Laudant autem deos suos, insultantes Deo Iudeorum; quod illis uictoriam tribuentibus, bibebant in uasis eius. Iuxta tropologiam, hoc dicendum est: quod omnes heretici, et doctrina contraria ueritati, que assumit uerba  prophetarum; et testimoniis diuine Scripture abutitur ad sensum suum; et dat bibere his quos decipit, et cum quibus fornicata est: tollat uasa templi Dei, et inebrietur in eis: et non Deum cuius uasa sunt, sed deos laudet aureos et argenteos, et eneos, et ferreos, ligneosque et lapideos. Aurei mihi uidentur [a 1Kb] hi qui seculari ratione compositi sunt. Argentei, qui habent eloquii uenustatem, et rhetorica arte constructi sunt. Qui autem inferunt fabulas petarum, et uetustis utuntur traditionibus, habentes inter se multam uel elegantie uel stultitie differentiam, 653 isti uocantur enei et ferrei. Qui autem penitus inepta proponunt, lignei appellantur et lapidei. Quos omnes in duas partes Deuteronomium diuidit, scribens: Maledictus qui facit sculptile, et  conflatile, opus manuum artificis, et ponit illud in abscondito . Abscondunt enim omnes heretici, et operiunt mendaciorum suorum dogmata, ut sagittent in obscuro rectos corde.

 In eadem hora apparuerunt digiti quasi manus hominis scribentis contra candelabrum in superficie parietis aule regie. Et rex aspiciebat articulos manus scribentis. Pulchre dixit: In eadem hora, sicut et supra legimus de Nabuchodonosor: cum adhuc sermo esset in ore regis, uox de celo ruit; ne ob aliud sibi illata supplicia, sed ob blasphemiam cognosceret.  uidentur autem digiti in pariete scribere contra candelabrum: ne et manus, et id quod scribebatur, longius a lumine non parerent. Et scribunt in pariete aule regie, ut intelligat rex ad se pertinere quod scribitur.

 Tunc facies regis commutata est, etc. Et hic notandum propter eos psalmos qui habent titulos: Pro his qui commutabuntur, quod immutatio non solum sancti, sed et peccatoris quoque sit. Nam et in consequentibus legimus: Rex Balthasar satis conturbatus est, et uultus illius immutatus est.

 Exclamauit itaque rex fortiter, ut introducerent magos, Chaldeos et haruspices, etc. Oblitus eorum que Nabuchodonosor acciderant, antiquum et inolitum sue gentis sequitur errorem: ut non  Dei prophetam, sed magos, et Chaldeos et haruspices uocet.

Purpura uestietur: et torquem auream habebit in collo. Rem quidem facio ridiculam, ut in expositione prophetarum de uerborum generibus quasi grammaticus disputem: sed quia a quodam nichil sciente, et omnia pollicente reprehensus sum, cur torquem genere feminino transtulerim, breuiter annotabo, quod [b 1Kb] Cicero et Maro torquem in genere feminino, Titus Liuius masculino dixerint.

Et tertius in regno meo erit, etc. uel tertius post me, uel unus ex tribus principibus, quos alibi legimus.

Regina autem, pro re que acciderat regi et optimatibus eius, domum conuiuii ingressa est, etc. Hanc Iosephus  auiam Balthasaris, Origenes matrem scribunt: unde et nouit preterita, que rex ignorabat. Euigilet ergo Porphyrius, qui eam Balthasaris somniatur uxorem, et illudit plus scire, quam maritum.

 Est uir in regno tuo, qui spiritum deorum sanctorum habet in se. Preter Symmachum, qui Chaldaicam ueritatem secutus est, ceteri spiritum Dei interpretati sunt.

Et in diebus patris tui sapientia et scientia inuente sunt in eo, etc. Patrem uocat Nabuchodonosor, ut supra diximus, proauum eius, secundum consuetudinem Scripturarum. Imitanda autem est sancti uiri et inter barbaros conuersatio, cum regis auia uel mater pro uirtutum magnitudine tantis cum laudibus eleuet.

  Ad que respondens Daniel ait coram rege: Munera tua sint tibi: et dona domus tue alteri da, etc. Aemulemur Danielem, Regis dignitatem et munera contemnentem, qui absque pretio proferens ueritatem iam illo tempore preceptum Euangelicum sequebatur: Gratis accepistis, gratis date. Alioqui, et tristia nuntiantem, indecens erat libenter dona suscipere.

 Quos uolebat, interficiebat, et quos uolebat, percutiebat: quos uolebat, exaltabat, et quos uolebat, humiliabat. Nabuchodonosor proaui ponit  exemplum: ut et Dei iustitiam doceat, et propter superbiam etiam pronepotem similia sustinere confirmet. Si autem Nabuchodonosor quos uolebat, interficiebat, et quos uolebat, percutiebat; quos uolebat, exaltabat, et quos uolebat humiliabat: in huiuscemodi honoribus, et percussionibus, exaltatione et humiliatione, non est Dei prouidentia, nec preceptum: sed eorum uoluntas percutiunt quos uoluerint, et exaltant, et reliqua. Quod cum ita sit, querendum est, quo sensu illud legatur: Cor regis in manu Dei: quocumque uoluerit, illud declinabit , nisi forte sanctum quemque dicamus 655 regem, cuius non regnat peccatum in mortali corpore, et cuius ideo seruatur cor, quia in manu Dei est . Quidquid autem in manu  Dei Patris fuerit iuxta Euangelium, nullus potest rapere ex ea et quicumque raptus fuerit, intelligitur in manu Dei non fuisse.

 Tu quoque, filius eius Balthasar, non humiliasti cor tuum cum scires hec omnia: sed aduersum dominatorem celi eleuatus est, etc. Proauus tuus, quia eleuatum est cor eius et spiritus illius obfirmatus est ad superbiam, depositus est de solio regni sui et gloria eius ablata est et reliqua . Et tu igitur cum hec de parente cognouisses, et scires quod superbis resistit Deus, humilibus autem dat gratiam, non debueras aduersus dominatorem celi eleuare cor tuum, et insultare maiestati illius, et ea facere que fecesti. Hunc locum quidam ad Antichristum referunt, quod imitatus patris sui diaboli  superbiam, contra Deum erectus sit. Sed querendum est ab eis, quis sit Daniel qui eis scripturam Dei interpretetur, et qui Medi et Perse occidentes eum et succedentes in regnum eius. Nulli enim dubium, quin post Antichristum sancti regnaturi sint.

 Hec est autem scriptura que digesta est: MANE, THECEL, PHARES. Et hec interpretatio sermonis: MANE, numerauit Deus regnum tuum, et compleuit illud. THECEL, appensum [uulg. appensus et inuentus es] est in statera, et inuentum est minus habens. PHARES, diuisum est regnum tuum, et datum est Medis et Persis. Tria tantum uerba in pariete [a 1Kb] scriptura signauerat: Mane, Thecel, Phares, quorum primum, numerum, secundum, appensionem, tertium, diuisionem sonat. Non solum ergo lectione opus fuit,  sed interpretatione eorum que legerat: ut intelligeret qui hec uerba predicerent: quod scilicet numerasset Deus regnum illius atque complesset, et apprehendisset in statera iudicii sui: et ante eum iugularet gladius, quam natura dissolueret, et imperium eius in Medos diuideretur et Persas. Cyrus enim, ut ante iam diximus, rex Persarum, iuncto sibi Dario auunculo, subuertit imperium Chaldeorum.

  656 Tunc iubente rege indutus est Daniel purpura et circumdata est torques aurea collo eius, et predicatum est de eo, quod haberet potestatem tertius in regno. Siue tertie partis regni. Accepit autem insigne regium, torquem et purpuram, ut Dario qui erat successurus in regnum fieret notior, et per notitiam honoratior. Nec mirum si Balthasar audiens tristia, soluerit premium, quod pollicitus est. Aut enim longo post tempore credidit uentura que dixerat: aut dum Dei prophetam honorat, sperat se ueniam consecuturum. Quam si non impetrauit, maius fuisse credendum est sacrilegium in Deum, quam honorem in hominem.

 Eadem nocte interfectus est Balthasar rex Chaldeus, et Darius Medus successit in regnum,  annos natus sexaginta duos. Iosephus scribit in decimo Iudaice antiquitatis libro, obsessa Babylone a Medis et Persis, Dario uidelicet et Cyro in tantam uenisse Balthasar regem Babylonis obliuionem sui, ut celeberrimum iniret conuiuium, et in uasis templi biberet, et obsessus uacaret epulis. Unde potest stare historia, quod eadem nocte sit captus atque iugulatus: dum omnes aut uisionis interpretationisque pauore terrentur, aut occupati sunt festiuitate, et ebrietate conuiuii. Quod autem uincente Cyro rege Persarum, et Dario rege Medorum solus Darius successisse in regno scribitur, ordo etatis, et propinquitatis, et regni est. Darius enim sexaginta duorum annorum erat: maius regnum Medorum quam Persarum legimus: et auunculus qui prior erat iure nature, successor  regni debuit numerari. Unde et in uisione que contra Babylonem in Isaia legitur, post multa que longum est ponere, hec futura narrantur: Ecce ego suscitabo super eos Medos, qui argentum non querant, nec aurum uelint: sed sagittis paruulos interficiant, et lactantibus [b 1Kb] uteris non misereantur . Et Ieremias: Sanctificate, inquit, contra eam gentes, reges Medie, duces eius, et uniuersos magistratus eius cunctamque terram potestatis illius . Et in consequentibus: Filia Babylon quasi area tempus triture eius: adhuc modicum, et ueniet tempus messionis eius . Quod autem in conuiuio capta sit 657 Babylon, quam hortatur ad pugnam, manifestius scribit Isaias: Babylon dilecta mea facta est mihi in miraculum: pone mensam, contemplare  in specula comedentes et bibentes: surgite principes, arripite clypeum .

 Placuit Dario, et constituit supra regnum satrapas centum uiginti, ut essent in toto regno suo: et super eos principes tres ex quibus Daniel unus erat. Iosephus de quo supra diximus, huius loci scribens historiam, ita locutus est: Darius [c 287Kb] autem qui Babyloniorum destruxit  imperium, iuuante se, et pariter dimicante Cyro propinquo suo, annum uite agebat sexagesimum secundum, quando cepit Babylonem: eratque filius Astyagis, qui altero apud Grecos uocabatur [Al. uocatur] nomine: tulitque secum Danielem prophetam, et adduxit in Mediam, et unum fecit e tribus principibus, qui uniuerso regno eius preerant. Ex quo intelligimus subuersa Babylone, Darium reuersum esse ad regnum suum in Mediam, secumque adduxisse Danielem in honore eodem, quo a Balthasar prouectum [Al. profectum] acceperat. Nec ambiguum est, audisse eum signum atque portentum, quod Balthazar acciderat, et interpretatione quam Daniel exposuerat, et quomodo Medorum regnum Persarumque predixerit. Nemo ergo perturbetur,  quod nunc in regno Darii, nunc in regno Cyri, Daniel fuisse dicatur. Pro Dario, Septuaginta Artaxercen interpretati sunt. Quod autem ordo preposterus est, ut ante sub Dario narretur historia, quam sub Balthasar, quod postea lecturi sumus, qui a Dario interfectus est, illud uidetur mihi in causa, quod statim historiam historie copulauit. in fine enim superioris dixerat uisionis: Et Darius Medus successit in regnum annos natus sexaginta duos. Sub hoc igitur Dario, qui interfecit Balthasar, hec gesta sunt que dicturi sumus.

 Porro rex cogitabat constituere eum super omne regnum, unde principes et satrape querebant occasionem, ut inuenirent Danieli ex latere regis, etc. Pro principibus, 658 quod Symmachus  transtulit: Theodotio , Aquila interpretatus est. Cumque quererem qui essent isti principes , uel , in Septuaginta editione legi manifestius, qui dixerunt: et duos uiros quos constituit cum eo, et satrape centum uiginti. Quia igitur inter duos principes, inter quos erat tertius, hunc primum facere rex cogitabat, inuidie et insidiarum nata occasio est. [a 1Kb] Querebant occasionem ut inuenirent Danieli ex latere regis. Et in hoc loco Hebrei tale nescio quid suspicantur: latus regis, regina est, uel concubine eius cetereque uxores, que ex latere dormiunt. Querebant ergo occasionem in rebus huiuscemodi, si in sermone, tactu, nutu, internuntio possent accusare Danielem. Sed nullam, inquiunt, causam et suspicionem  reperire poterant [Al. potuerunt]: quia eunuchus erat, et eum in re stupri arguere non poterant. Hoc illi dixerint, qui propter occasionem unius uerbi longas solent fabulas texere. Nos interpretemur simpliciter, quod nullam occasionem aduersus eum reperirint, in qua regi noxius fuerit, eo  quod fidelis esset, et omnis culpe suspicio non inueniretur in eo. Pro suspicione Theodotio et Aquila interpretati sunt, que Chaldaice [b 1Kb] dicitur ESSAITHA. Cumque ab Hebreo quererem quid significaret, respondit uim uerbi sonare , quam nos illecebram siue , hoc est, errorem dicere possumus: Porro Euripides in Medea , per et non per , , id est, peccata appellat.

 Dixerunt ergo uiri illi: Non inueniemus [Al. inuenimus] Danieli aliquam occasionem, nisi forte in lege Dei sui. Felix conuersatio in qua inimici nullam reperiunt occasionem, nisi forte in legitimis Dei.

 Tunc principes, et satrape surripuerunt  regi, et sic locuti sunt ei. Pulchre dixit, surripuerunt: Non enim hoc locuti sunt, quod agere cogitabant, sed per honorem regis, inimico moliuntur insidias.

 Nunc itaque, rex, confirma sententiam et scribe decretum, ut non immutetur, 659 quod statutum est a Medis atque Persis. Perspicuum fit [Al. sit] quod supra diximus, unum regnum fuisse sub Dario et Cyro Medorum atque Persarum.

 Quod cum Daniel comperisset, id est, constitutam legem, ingressus est domum suam, et, fenestris apertis in cenaculo suo contra Ierusalem, tribus temporibus in die flectebat genua sua, et adorabat: confitebaturque coram Deo suo sicut ante facere consueuerat. De omni Scriptura sancta celeri memoria  congregandum est, ubi , que Latine dicuntur [c 1Kb] menia uel tecta, siue solaria, et [d 8Kb] , id est, cenacula legerimus. Nam et Dominus noster Pascha celebrat in cenaculo : et in Actibus Apostolorum super centum uiginti animas credentium Spiritus sanctus descendit in cenaculum . Et nunc Daniel regis iussa contemnens, et in Deo habens fiduciam, non orat in humili loco, sed in excelso: et fenestras aperit contra Ierusalem, ubi erat uisio pacis. Orat autem secundum preceptum Dei, Dictaque Salomonis, qui contra templum orandum esse admonuit. Tria autem sunt tempora quibus Deo flectenda sunt genua: tertiam horam, sextam et nonam ecclesiastica traditio intelligit. Denique tertia hora descendit Spiritus sanctus  super Apostolos . Sexta uolens Petrus comedere, ad orationem ascendit in cenaculum . Nona, Petrus et Ioannes pergebant ad templum .

 uiri igitur illi curiosius inquirentes, inuenerunt Danielem orantem, et obsecrantem Deum  suum: Ex hoc loco, discimus, ne temere nos offeramus periculis: sed quantum in nobis est, insidias declinemus. Unde et Daniel non in foro, non in plateis faciebat contra regis imperium: sed in abscondito, ut ueri Domini Dei omnipotentis iussa non negligeret.

 Rex, numquid non constituisti, ut omnis homo qui rogaret quemquam de diis et hominibus, usque ad dies triginta, nisi te [Al. a te], rex, mitteretur in lacum leonum? Ad quos respondens rex ait: Tacent de Danielis nomine, ut cum rex generaliter se iussisse responderit, uerbo suo teneatur: ne aliter super Danielem faciat quam locutus est.

660 uerus est sermo iuxta decretum Medorum atque Persarum, quod preuicari non licet. Crebrius  annotamus, ubicumque dicitur regnum Medorum atque Persarum: ut soluamus difficillimam questionem, qua nunc sub Dario, nunc sub Cyro Daniel fuisse memoratur.

 Tunc respondentes dixerunt coram rege: Daniel de filiis captiuitatis Iudee [uulg. Iude] non curauit de lege tua, etc. Ut maior sit [a 1Kb] indignitas contemnentis, eum qui regis iussa contemnit dicunt esse captiuum.

 Quod uerbum cum audisset rex, satis contristatus est, et pro Daniele posuit cor ut liberaret eum. Intellexit se propria responsione esse deceptum: et quod causa insidiarum esset inuidia. Itaque ne contra suam legem facere uideretur, non auctoritate regia, sed ratione atque consilio uult  Danielem de discrimine liberare. Et intantum nititur, et laborat, ut rex potentissimus usque ad solis occasum cibum non accipiat: et illis tanta in malo pertinacia est, ut nec uoluntate regis moueantur, nec iniuria.

 uiri autem illi intelligentes regem, dixerunt ei: Scito, rex, quia lex Medorum est atque Persarum, ut omne decretum, quod constituerit rex, non liceat immutari. Sicut rex intelligebat principes accusare propter inuidiam: sic et illi intelligebant regis animum, quod uellet Danielem de presenti morte eruere. Unde iuxta legem Medorum atque Persarum, dicunt regis iussa non posse fieri irrita.

 Tunc rex precepit, et adduxerunt Danielem,  et miserunt eum in lacum leonum. Dixitque rex Danieli: Deus tuus quem colis semper, ipse liberabit te. Cedit multitudini, et consentientibus aduersariis, mortem amici [Al. inimici] non audet negare: quodque ipse obtinere non potuit, Dei tradidit potentie. Nec ambigue loquitur: ut dicat, si potuerit liberare te; sed audacter, et confidenter: Deus, inquit, tuus quem colis semper, ipse te liberabit. Audierat enim tres pueros qui inferioris a Daniele gradus erant, flammas uicisse Babylonias; et Danieli multa mysteria reuelata, unde et diligebat  eum, hominemque 661 captiuum habebat in honore maximo.

Allatusque est lapis unus, et positus super os laci, quem obsignauit rex annulo suo, etc. Obsignauit annulo suo lapidem, quo os laci claudebatur: ne quid contra Danielem moliantur inimici. Credidit enim eum Dei potentie: et qui de leonibus securus est; de hominibus pertimescit. Obsignat autem et annulo optimatum suorum, ne quid suspicionis contra eos habere uideretur.

 Et abiit rex in domum suam, et dormiuit incenatus, etc. Quanta regis beneuolentia, ut cibum nec die nec nocte caperet; somnum oculis non concederet: sed cum periclitante propheta ipse penderet affectu. Si autem rex nesciens Deum, hoc  facit pro altero, quem uult de discrimine liberari: quanto magis nos pro peccatis propriis inedia et uigiliis debemus Deum ad clementiam flectere.

 Tunc rex primo diluculo consurgens, festinus ad lacum leonum perrexit. Lacum uocat depressam in altum foueam, uel arentem cisternam, in qua leones nutriebantur. Festinus autem primo diluculo pergit ad lacum, credens eum uiuere. Lacus autem Latine, aquarum dulcium congregatio nuncupatur, ut lacus Benacus [Al. uenacus], et Larius, et ceteri, quem Greci , id est, stagnum uocant.

 Appropinquansque lacui, Danielem uoce lacrymabili inclamauit, et affatus est eum. Cordis affectum lacrymis indicat; et oblitus regie dignitatis,  uictor ad captiuum, dominus currit ad seruum.

Daniel serue Dei uiuentis. uiuentem uocat, ad distinctionem deorum gentilium, qui simulacra sunt hominum mortuorum.

Deus tuus cui tu seruis semper, putasne ualuit liberare te a leonibus? Non quod dubitet de Dei potentia, de quo supra dixerat: Deus tuus quem colis semper, ipse liberabit te; sed ambiguam sententiam temperat, ut cum Daniel illesus apparuerit, quanto res incredibilior est, tanto aduersum principes iustior indignatio sit.

 Rex, in eternum uiue. Honorat honorantem se: et ei uitam imprecatur eternam.

 662 Deus meus misit angelum suum, et conclusit ora leonum, et non nocuerunt mihi, etc. Non leonum feritas immutata est: sed rictus eorum, et rabies conclusa est ab angelo, et idcirco clausa, quia prophete bona opera precesserant: ut non tam gratia liberationis sit, quam iustitie retributio. Has autem uoces, omnis sanctus uir proferat qui ereptus est de ore leonum inuisibilium, et de lacu inferni: quia credidit in Deum suum.

 Tunc Darius rex scripsit uniuersis populis, tribubus et linguis habitantibus in uniuersa  terra: [a 1Kb] Pax uobis multiplicetur. A me constitutum est decretum, ut in uniuerso imperio et regno meo, tremiscant et paueant Deum Danielis. Ipse est enim Deus uiuens, et eternus in secula, et regnum eius non dissipabitur, et potestas eius usque in eternum. Ipse liberator atque saluator, faciens signa, et mirabilia in celo et in terra, qui liberauit Danielem de lacu leonum. Sicut Nabuchodonosor scribentem linguis et gentibus, quidam interpretatus est in contrarias fortitudines, ita et Darium interpretatur, quod omnes ad penitentiam prouocet. Et querit [Al. queritur] utrum hoc in isto mundo futurum sit, an in altero, uel certe post alios mundos. Que nos pro deliramentis, et cassis ducentes fabulis, hoc solum dicimus: ideo signa fieri per seruos Dei apud barbaras  nationes, ut unius Dei cultus, et religio predicetur.

 Porro Daniel perseuerauit usque ad regnum Darii, regnumque Cyri Perse. Ergo quod supra legimus in fine prime uisionis: Fuit autem Daniel usque ad annum primum Cyri regis, non uite illius tempus accipiendum est. Siquidem in ultima legimus uisione: Anno tertio Cyri regis Persarum, uerbum reuelatum est Danielis cognomento Balthasar: sed hoc significatur, quod usque ad primum annum Cyri regis, qui Chaldeorum destruxit imperium, Daniel potens fuerit in Chaldea: postea uero a Dario in Medos translatus sit.

 Anno primo Balthasar regis Babylonis Daniel somnium uidit. uisio autem capitis  eius in cubili suo. Et somnium scribens, breui sermone comprehendit, summatimque perstringens, ait. Hec pericope, 663 quam nunc conamur exponere, et sequens, de qua dicturi sumus, priores sunt, iuxta historiam, quam due superiores. Ista enim et sequens, primo et tertio anno Balthasar regis accidisse memorantur . Illa autem que ante superiorem lecta est, nouissimo anno, immo nouissima die regni Balthasar scribitur. Et hoc non solum in Daniele, sed in Ieremia quoque et Ezechiele legimus : sicut in locis ipsis, si uita comes fuerit, docere poterimus. Sed in superioribus ordo sequitur historie: quid sub Nabuchodonosor et Balthasar, et Dario, siue Cyro mirabilium signorum acciderit. In his uero narrantur somnia que singulis  sint uisa temporibus: quorum solus propheta conscius est, et nullam habent apud barbaras nationes signi uel reuelationis magnitudinem; sed tantum scribuntur, ut apud posteros eorum que uisa sunt, memoria perseueret.

 uidebam in uisione mea nocte: et ecce quatuor uenti celi pugnabant in mari magno, et quatuor bestie grandes ascendebant de mari diuerse inter se. Quatuor uentos celi, quatuor arbitror angelicas potestates, quibus principalia regna commissa  sunt, iuxta illud quod in Deuteronomio legimus: Quando diuidebat Altissimus gentes: quando separabat filios Adam, constituit terminos populorum iuxta numerum angelorum Dei. Pars autem Domini populus eius: Iacob funiculus hereditatis eius [b 1Kb] . Mare autem mundum istum, seculumque significat, salsis amarisque fluctibus redundantem: sicut Dominus in parabola sagene misse in mare interpretatur . Unde et draco rex dicitur omnium que in aquis sunt, et cuius secundum Dauid in mari confringuntur capita . Et in Amos legimus: Si descenderit in profundum maris, ibi mandabo draconi, et mordebit eum . Quatuor autem bestias, que ascendebant de mari, et erant diuerse inter se, angelo disserente noscamus.  He, inquit, quatuor bestie magne, quatuor regna consurgent de terra. Quatuor autem uenti qui pugnabant in mari magno, ideo uenti celi esse dicuntur: quia unusquisque angelus facit pro eo regno quod sibi creditum est. Et hoc notandum, quod regnorum 664 feritas atque crudelitas bestiarum nomine demonstretur.

 Prima quasi leena, et alas habebat aquile. Aspiciebam donec euulse sunt ale eius, et sublata est de terra, et super pedes quasi homo stetit , et cor eius datum est ei. Regnum Babylonium propter seuitiam, et crudelitatem, siue propter luxuriam, et uitam libidini seruientem, non leo, sed leena appellatur. Aiunt enim hi qui de bestiarum scripsere naturis, leenas esse ferociores, maxime  si catulos nutriant, et semper gestire ad coitum. Quod autem habebat alas aquile, superbiam significat regni potentissimi, cuius princeps loquitur per Isaiam: Super sidera celi ponam thronum meum: et ero similis Altissimo . Unde dicitur ad eum: Si alte feraris ut aquila, inde te detraham . Alioquin, ut leo inter bestias, ita aquila inter aues regnum tenet. Sed et hoc dicendum, aquilam multo tempore uiuere, et regnum Assyriorum multis etatibus fuisse dominatum. Quod autem euulse sunt ale eius, id est, leene, siue aquile, cetera regna significat, quibus prius imperabat, et uolitabat in mundo. Et sublata est, inquit, de terra; subuerso uidelicet [c 1Kb] imperio Chaldeorum. Quodque sequitur: Et super pedes quasi homo stetit, et cor eius datum est  ei, si de Nabuchodonosor intelligimus, perspicuum est quod postquam perdidit regnum, et potentia eius ablata est, rursum in pristinum statum restitutus sit, et non leenam, sed hominem se esse didicerit, et cor receperit quod amiserat. Sin autem generaliter de regno Chaldeorum hoc sentiendum est, quod interfecto Balthasar, et Medis Persisque imperio succedentibus, Babylonii homines, et humilis fragilisque nature se esse intellexerint. Nota ordinem: qui in imagine caput aureum dicitur, hic leena appellatur.

  Et ecce bestia alia similis urso in parte stetit, et tres ordines erant in ore eius, et in dentibus eius; et sic dicebant ei: Surge, comede carnes plurimas. Bestia secunda urso similis, ipsa est de qua in uisione statue legimus : Pectus eius et brachia de argento, hec ob duritiam, et ferocitatem urso comparatur. Rigidum enim et parcioris uictus in morem Lacedemoniorum, 665 regnum Persarum fuit: ita ut in pulmento sale uteretur et cardamo. Legamus Cyri maioris infantiam . Quodque dicitur: In parte una stetit, sic Hebrei interpretantur, nichil eos aduersum Isrel crudele gessisse. Unde et in Zacaria Propheta, equi albi appellantur . Tres autem ordines, siue uersus qui erant in ore eius, et in  dentibus, quidam sic interpretatus est, ut regnum Persarum in tres principes diceret fuisse diuisum: sicut in Balthasar et Darii legimus, tres fuisse principes, qui centum uiginti satrapis prefuerint. Alii autem, tres reges post Cyrum fuisse Persarum autumant, et [a 1Kb] que illis sint nomina reticent. Nos uero cum post Cyrum qui regnauit annis triginta, sciamus apud Persas regnasse Cambysen filium eius, et fratres magos, et deinceps Darium, cuius secundo anno ceptum est edificari templum in Ierusalem. Quintum, Xerxem filium Darii: sextum, Artabanum: septimum, Artaxerxem, qui , id est, longimanus cognominatus est: octauum, [b 1Kb] Xerxem: nonum, Sogdianum: decimum, Darium cognomento : undecimum, Artaxerxem,  qui appellatus est , id est, recordans: duodecimum, alium Artaxerxem, qui et ipse cognominatus est Ochus: tertium decimum, Arsen, Ochi filium: quartum decimum, Darium Arsami filium, qui ab Alexandro Macedonum rege superatus est: Quomodo tres reges Persarum fuisse dicemus? nisi forte eligamus aliquos seuissimos, quos ex historiis reperire non possumus. Ergo tres ordines in ore regni Persarum, et in dentibus eius, tria regna debemus accipere, Babyloniorum, Medorum, atque Persarum: que in unum redacta sunt regnum. Quodque infertur. Et sic dicebant ei: comede carnes plurimas, illud tempus significat, quando sub Assuero, quem Septuaginta Artaxerxem uocant, ad suggestionem Aman Agagite, una die omnes Iudei  iussi sunt trucidari . Et pulchre non ait, deuorabat eos; sed, sic dicebant ei: ut conatus tantum fuerit, et nequaquam rei exitus sit consecutus.

 Post hoc aspiciebam, et ecce alia [c 1Kb] quasi pardus, et alas habebat auis quatuor 666 super se, et quatuor capita erant in bestia, et potestas data est ei. Tertium regnum Macedonum, de quo in statua legimus: uenter et femora eius ex ere, pardo bestie uelocissime et comparatur, que preceps fertur ad sanguinem, et saltu in mortem  ruit. Et alas habebat quatuor. Nihil enim Alexandri uictoria uelocius fuit, qui ab Illyrico, et Adriatico mari usque ad Indicum Oceanum, et Gangem fluuium, non tam preliis, quam uictoriis percurrit, et in sex annis partem Europe, et omnem sibi Asiam subiugauit. Quatuor autem capita eosdem dicit duces eius, qui postea successores regni exstiterunt, Ptolomeum, Seleucum, Philippum, Antigonum. Quodque additur: Et potestas data est ei, ostendit, non Alexandri fortitudinis, sed Domini uoluntatis fuisse.

 Post hoc aspiciebam in uisione noctis, et ecce bestia quarta terribilis atque mirabilis, et fortis nimis: dentes ferreos habebat magnos, comedens atque comminuens, et reliqua pedibus suis conculcans. Quartum  quod nunc urbem tenet terrarum, imperium Romanorum est, de quo in statua dicitur: Tibie eius ferree: pedum quedam pars ferrea, quedam fictilis; et tamen ipsius ferri ex parte nunc meminit, dentes eius ferreos, et magnos esse contestans. Satisque miror, quod cum supra leenam, et ursum, et pardum, in tribus regnis posuerit, Romanum regnum nulli bestie compararit: nisi forte ut formidolosam faceret bestiam, uocabulum tacuit, ut quidquid ferocius cogitauerimus in bestiis, hoc Romanos intelligamus. Hoc quod hic tacitum est, Hebrei in Psalmis dictum putant; Deuastauit eam aper de silua; et singularis ferus depastus est eam . Pro quo in Hebreo habet: Omnes bestie agri lacerauerunt eam; dum in uno imperio Romanorum, omnia  simul regna cognoscimus, que prius fuerant separata. Illud autem quod sequitur: Comedens atque comminuens, et reliqua pedibus suis conculcans, significat omnes nationes, uel interfectas ab eis, uel tributo, et seruituti subiugatas.

Dissimulis autem erat ceteris bestiis quas uideram prius [uulg. ante eam]. In prioribus enim bestiis singula formidinum signa, in hac omnia sunt.

667 Et habebat cornua decem. Porphyrius duas posteriores bestias, Macedonum et Romanorum, in uno Macedonum regno ponit, et diuidit: Pardum uolens intelligi ipsum Alexandrum: bestiam autem dissimilem ceteris bestiis, quatuor Alexandri successores, et deinde usque ad Antiochum cognomento Epiphanen, decem reges enumerat, qui fuerunt seuissimi:  ipsosque reges non unius ponit regni, uerbi gratia, Macedonie, Syrie, Asie, et Aegypti, sed de diuersis regnis unum efficit regnum ordinem, ut uidelicet ea que scripta sunt: Os loquens ingentia, non de Antichristo, sed de Antiocho dicta credantur.

 Considerabam cornua, et ecce cornu aliud paruulum ortum est de medio eorum, et tria de cornibus primis et uulsa sunt a facie eius. Et ecce oculi quasi oculi hominis erant in cornu isto, et os loquens ingentia. Frustra Porphyrius cornu paruulum,  quod post decem cornua ortum est, Epiphanen Antiochum suspicatur, et de decem cornibus tria euulsa cornua, [a 1Kb] sextum Ptolemeum cognomento Philometorem, septimum Ptolemeum Euergetem, et Artarxiam regem Armenie, quorum priores multo antequam Antiochus nasceretur, mortui sunt. Contra Artarxiam uero dimicasse quidem Antiochum nouimus: sed illum in regno pristino permansisse. Ergo dicamus quod omnes scriptores ecclesiastici tradiderunt: in consummatione mundi, quando regnum destruendum est Romanorum, decem futuros reges, qui orbem Romanum inter se diuidant, et undecimum surrecturum esse regem paruulum, qui tres reges de decem regibus superaturus sit, id est, Aegyptiorum regem, et Africe et Aethiopie, sicut  in consequentibus manifestius dicemus. Quibus interfectis, etiam septem alii reges uictori colla submittent. Et ecce, ait, oculi quasi oculi hominis erant in cornu isto. Ne eum putemus iuxta quorumdam opinionem, uel diabolum esse, uel demonem; sed unum de hominibus, in quo totus satanas habitaturus sit corporaliter. Et os loquens ingentia . Est enim homo peccati, filius 668 perditionis, ita ut in templo Dei sedere audeat, faciens se quasi Deum.

 Aspiciebam donec throni positi sunt, et antiquus dierum sedit. uestimentum eius candidum quasi nix, et capilli capitis eius quasi lana munda. Thronus eius flamme ignis: rote eius ignis accensus: fluuius igneus rapidusque egrediebatur a facie eius.  Simile quid et in Ioannis Apocalypsi legimus . Post hec statim sui in spiritu, et ecce thronus positus erat in celo, et super thronum sedens, et qui sedebat, similitudinem habebat lapidis iaspidis et sardini, et iris erat in circuitu throni similis aspectui smaragdino, et circa thronum alii throni uiginti quatuor et super uiginti quatuor thronos, uiginti quatuor senes sedentes, amicti uestibus candidis, et super capita eorum [b 1Kb] corona aurea, et de throno egrediebantur fulgura, et uoces, et tonitrua. Et septem lampades ardentis ignis in conspectu throni, que septem sunt spiritus Dei. Et in conspectu throni, sicut mare uitreum simile chrystallo. Multi igitur throni quos uidit Daniel, hi mihi uidentur esse, quos Ioannes uiginti quatuor thronos nuncupat. [c 1Kb] uetustus autem dierum ille est, qui apud Ioannem  solus in throno sedet. Filius quoque hominis, qui uenit ad uetustum dierum, ipse est qui apud Ioannem leo dicitur de tribu Iuda ; radix Dauid, et cetera his similia: Hos thronos esse reor, de quibus Paulus Apostolus loquitur: Siue throni, siue dominationes . Et in Euangelio legimus: uos autem sedebitis super duodecim thronos, iudicantes duodecim tribus Isrel . Sedens autem et uetustus dierum dicitur Deus, ut eterni iudicis habitus demonstretur. uestimentum eius quasi nix candidum, et capilli capitis eius, quasi lana munda. Et Saluator transformatus in monte, et gloriam diuine maiestatis assumens, in candidis uidetur uestibus . Quodque capilli eius lane mundissime comparantur, purum ostenditur sincerumque  iudicium, et nullam personam in iudicando recipiens. Senex quoque describitur, ut maturitas comprobetur sententie. Thronus eius flamme ignis, ut peccatores tormentorum magnitudinem 669 pertimescant, et iusti saluentur, sic tamen quasi per ignem. Rote eius ignis accensus, siue currus eius. Et in Ezechiel quadrige sedens inducitur Deus , et omnia Dei flammea sunt. De quo et alibi dicitur: Deus ignis consumens est : ut lignum fenum, stipulam, arsura in die iudicii nouerimus. Et in Psalmis legimus: Ignis ante eum precedet, et inflammabit in circuitu omnes inimicos eius . Fluuius igneus rapidusque egrediebatur a facie eius, ut peccatores traheret in gehennam.

  Millia millium ministrabant ei, et decies millies centena millia assistebant ei. Non quo iste ministrorum Dei numerus definitus sit, sed quo maiorem multitudinem humanus sermo explicare neqniuerit. Ista sunt millia, et iste myriades, de quibus in Psalmis legimus: Currus Dei decem millibus, multiplex millia letantium, Dominus in eis . Et in alio loco: Qui facit angelos suos spiritus, et ministros suos ignem urentem . Duplex autem angelorum officium est: aliorum qui iustis premia tribuunt, aliorum qui singulis presunt [d 2Kb] cruciatibus.

Iudicium sedit, et libri aperti sunt. Conscientie, et opera singulorum in utramque partem, uel bona, uel mala omnibus reuelantur. Bonus liber ille est, quem  sepe legimus, liber uiuentium. Malus liber, qui in accusatoris tenetur manu, qui est inimicus, et uindex, de quo et in Apocalypsi legimus: Accusator fratrum nostrorum . Liber iste terrenus est, de quo et Propheta dicit: In terra scribantur .

 Aspiciebam propter uocem sermonum grandium, quos cornu illud loquebatur. Dei iudicium uenit propter humiliandam superbiam. Idcirco Romanum delebitur imperium, quia cornu illud loquebatur grandia.

Et uidi quoniam interfecta esset bestia, et perisset corpus eius. In uno Romano imperio propter Antichristum blasphemantem, omnia simul regna delenda sunt, 670 et nequaquam terrenum imperium  erit, sed sanctorum conuersatio, et aduentus Filii Dei triumphantis, de quo dicitur:

 Et ecce cum nubibus celi quasi filius hominis ueniebat. Qui in somno Nabuchodonosor, lapis scribitur abscissus sine manibus, et creuisse in montem magnum, et comminuisse testam, ferrum, es, argentum, et aurum, nunc sub persona filii hominis introducitur, ut assumptio carnis humane significetur in filio Dei, iuxta illud quod in Actibus Apostolorum legimus: uiri Galilei, quid statis aspicientes in celum? Hic iehsu qui assumptus est a uobis in celum: sic ueniet quemadmodum uidistis eum euntem in celum .

 Et usque ad antiquum dierum peruenit, et in conspectu eius obtulerunt eum, et dedit ei potestatem,  et honorem, et regnum. Totum quod dicitur, oblatum eum omnipotenti Deo, et accepisse potestatem, et honorem, et regnum, iuxta illud Apostoli accipiendum est: Qui cum in forma Dei esset, non rapinam arbitratus est esse se equalem Deo: sed semetipsum exinaniuit, formam serui accipiens, in similitudinem hominum factus, et habitu inuentus ut homo: humiliauit semetipsum, factus obediens usque ad mortem, mortem autem crucis . Que cuncta si heresis Arianorum pio uellet aduertere sensu, nequaquam Filio Dei calumniam inequalitatis moueret.

Et omnes populi [Al. omne populi], tribus, et lingue ipsi seruient. Potestas eius, potestas eterna, que non auferetur, et regnum eius, quod non corrumpetur, etc.  Hoc cui potest hominum conuenire, respondeat Porphyrius: aut quis iste tam potens sit, qui cornu paruulum, quem Antiochum interpretatur, fregerit atque contriuerit? Si responderit Antiochi principes, a Iuda Machabeo fuisse superatos, docere debet quomodo cum nubibus celi ueniat, quasi filius hominis, et offeratur uetusto dierum, et detur ei potestas, et regnum, et 671 omnes populi, tribus ac lingue seruiant illi, et potestas eius eterna sit, que nullo fine claudatur.

  He quatuor bestie magne, quatuor sunt regna que consurgent [uulg. quatuor regna consurgent] de terra. Suscipient autem regnum sancti Dei altissimi. Quatuor regna, de quibus supra diximus, fuere terrena. Omne enim quod de terra est, reuertetur interram : sancti autem nequaquam habebunt terrenum regnum, sed celeste. Cesset ergo mille annorum fabula.

Et obtinebunt regnum usque in seculum, et seculum seculorum, etc. Si hoc de Machabeis intelligitur, doceat qui ista contendit, quomodo regnum eorum perpetuum sit.

 Et sermones contra excelsum loquetur [Al. loquitur]. Siue ut interpretatus est Symmachus: Sermones quasi Deus loquitur, ut qui Dei assumit potentiam,  uerba quoque diuine sibi uendicet maiestatis.

Et sanctos altissimi conteret, et putabit quod possit mutare tempora et leges. Preliabitur enim Antichristus contra sanctos, et superabit eos: in [a 1Kb] tantamque erigetur superbiam, ut leges Dei, et ceremonias mutare conetur, et eleuetur supra omne quod dicitur Deus, religionem cunctam sue subiiciens potestati.

Et tradentur in manu eius usque ad tempus, et tempora, et dimidium temporis. Tempus, annum significat. Tempora, iuxta Hebraici sermonis proprietatem, qui et ipsi dualem numerum habent, duos annos prefigurant. Dimidium autem temporis, sex menses: quibus sancti potestati Antichristi permittendi sunt,  ut condemnentur Iudei, qui non credentes ueritati, susceperunt mendacium. De quo tempore et Saluator in Euangelio loquitur. Nisi abbreuiati essent dies illi, nequaquam salua esset omnis caro . Non conuenire hec tempora Antiocho, in extrema uisione dicemus.

 Et iudicium sedebit, ut auferatur potentia, et conteratur, et dispereat usque in finem. Hoc de Antichristo, id est, de cornu paruulo, quod grandia loquebatur, quia regnum eius destruendum sit in perpetuum.

672  Regnum autem et potestas, et magnitudo regni, que est subter omne celum, detur populo sanctorum altissimi, cuius regnum, regnum sempiternum est, et omnes reges seruient ei, et obedient.  Hoc loquitur de Christi imperio, quod sempiternum est.

Huc usque finis uerbi. Istius uerbi atque sermonis, quem mihi in presenti uisione Dominus reuelauit.

 Ego Daniel multum cogitationibus meis [b 1Kb] conturbabar, et facies mea mutata est in me uerbum autem in corde meo conseruaui. Hactenus liber Danielis Chaldaico Syriacoque sermone conscriptus est. Cetera que sequuntur usque ad finem uoluminis, Hebraice legimus.

  Anno tertio regni Balthasar regis, uisio apparuit mihi. Ego Daniel post id quod uideram in principio. Post duos annos superioris reuelationis, hec uisio. Illa enim in primo anno Balthasar: hec in tertio cernitur. Unde infert: Post id quod uideram in principio.

 uidi in uisione mea, cum essem in Susis castro, quod est in Elam regione [uulg. ciuitate]. Siue ut Symachus interpretatus est, ciuitate, a qua etiam regio nomen accepit, ut a Babylone, Babylonii, et ab Elam, Elamite, pro qua Septuaginta Elimaidem regionem interpretati sunt. Susis autem metropolis est regionis Elamitarum, in qua Daniel secundum historiam [a 1Kb] Iosephi, turrim exstruxit excelsam, et quadro edificatam marmore, tanteque magnitudinis  et pulchritudinis, ut usque in presens uideatur esse noua. In eaque regum Persarum atque Medorum conduntur reliquie, et custos siue edituus, ac sacerdos eiudem loci Iudeus est. Cum essem in Susis castro. Non quo castrum ipsa sit urbs, ut diximus, metropolis et potentissima, sed quo tanta firmitate edificata, ut castrum esse uideatur.

uidi autem in uisione me esse super portam Ulai. Pro quo Aquila transtulit, super Ubal Ulai: Theodotio, super Ubal; Symmachus, super paludem Ulai; Septuaginta, [b 1Kb] super portam Ulai. Sciendum est autem Ulai, nomen esse loci; siue porte, ut in Troia, porta, 673 et apud Romanos, Carmentalis dicitur: habentes singule ex propriis causis origines nominum.

 Et leuaui oculos meos et uidi. Quamuis in somnis uideantur, que uidentur in umbra, uidelicet et imagine: tamen ne ipsa quidem uidere possumus [c 1Kb] .

 Et ecce aries unus stabat ante paludem  habens cornua excelsa, et unum excelsius altero atque succrescens. Arietem, Darium uocat auunculum Cyri, qui post Astyagen patrem regnauit in Medis. Cornu autem unum excelsius altero atque succrescens, ipsum Cyrum significat, qui post Astyagen auum maternum cum auunculo Dario, quem Greci uocant, Medis imperauit et Persis.

 Postea uidi arietem cornibus uentilantem contra [d 1Kb] occidentem, et contra aquilonem, et contra  meridiem, etc. Non ipsum arietem, Cyrum uidelicet, uel Darium, sed eiusdem regni arietem, id est, Darium alterum, qui ultimus potentie Persice rex fuit, et quem superauit Alexander Philippi filius rex Macedonum. Quod autem Darius iste rex potentissimus, et ditissimus fuerit, tam Grece, quam Latine, ac barbare narrant historie.

Et ego intelligebam. Ex superioribus enim uisionibus, in quibus secundum regnum per arietem et hircum significatum est, etiam nunc intelligit,  quod Medorum atque Persarum cernat imperium.

 Ecce autem hircus caprarum ueniebat ab occidente super faciem totius terre, et non tangebat terram, etc. Ne quis me putet proprium sensum ponere, Gabrielis exponentis uisionem prophete, uerba dicamus: Aries, inquit, quem uidisti habere duo cornua, rex Medorum est, atque Persarum. Darius uidelicet Arsami filius, in quo Medorum et Persarum regnum destructum est. Porro hircus caprarum, qui ueniebat ab occidente, et propter nimiam uelocitatem terram tangere non uidebatur, Alexander est, rex Grecorum, qui, subuersis Thebis, in Persas arma corripuit, et apud Granicum fluuium inito certamine, Darii duces superauit, et ad extremum ipsum 674 percussit arietem, et duo eius confregit cornua,  Medos, atque Persas: misitque eum sub pedibus suis, et utrumque cornu suo subiugauit imperio. Cornu autem grande, ipse est rex primus Alexander, quo tricesimo secundo etatis sue anno mortuo in Babylone, surrexerunt pro eo quatuor duces eius, qui sibi imperium diuiserunt. Aegyptum enim Ptolomeus Lagi filius tenuit: Macedonas Philippus, qui et Arideus [Al. Arius] frater Alexandri: Syriam, et Babylonem, et omnia regna Orientis, Seleucus Nicanor: Asie regnauit Antigonus. Sed non, inquit, in fortitudine eius. Nullus enim magnitudini Alexandri potuit cequari. Et post multa tempora Syrie rex impudens facie, et intelligens propositiones consurget Antiochus filius Seleuci, qui et Philopator appellatus est. Qui cum obses fuisset Rome,  et, nesciente senatu, per dolum cepisset imperium, contra Ptolomeum Philometorem dimicauit, hoc est, contra Meridiem, et contra Aegyptios. Rursumque ad Orientem, et contra eos qui res nouas in Perside moliebantur; ad extremum contra Iudeos dimicans, capta Iudea, ingressus est Ierosolymam; et in templo Dei simulacrum Iouis Olympii statuit: et usque ad fortitudinem celi, id est, filios Isrel, qui angelorum uallabantur auxilio, erexit magnificentiam suam, ita ut de sanctis plurimos idololatrie subiiceret; et uelut stellas celi conculcaret pedibus suis. Atque ita factum est, ut Meridiem, et Orientem, id est Aegyptum et Persidem suo teneret imperio. Quodque ait: Usque ad principem fortitudinis magnificatus est, hoc significat, quod erectus sit contra Deum, et  sanctos illius persecutus sit; et tulerit , id est, iuge sacrificium, quod mane offerebatur, et uespere, et polluerit atque deiecerit locum sanctificationis eius. Et hoc non sua uirtute, sed propter peccata populi. Atque ita factum est, ut ueritas prosterneretur in terram, et, cultu idolorum florente, Dei religio conquiesceret.

 Et audiui unum de sanctis loquentem: et dixit unus sanctus alteri nescio, cui loquenti. Pro altero nescio quo, quod Symmachus interpretatus est  [a 15Kb] , quem et nos secuti sumus, Aquila et 675 Theodotio, et LXX  [b 1Kb] , ipsum uerbum Hebraicum posuerunt. Nomen ergo angeli tacens, generaliter unum quemlibet de angelis indicauit.

Usquequo uisio et iuge sacrificium, et peccatum desolationis que facta est, et sanctuarium, et fortitudo conculcabitur? Unus angelus interrogat alterum angelum usque ad quod tempus Dei iudicio sub Antiocho rege Syrie, templum futurum sit desolatum, et simulacrum Iouis staturum in templo Dei, iuxta id quod subiunxit, dicens: Et sanctuarium et fortitudo conculcabitur.

 Et dixit ei: Usque ad uesperam et mane [c 1Kb] dies duo millia trecenti, et mundabitur sanctuarium. Legamus Machabeorum libros, et Iosephi historiam,  ibique scriptum reperiemus, centesimo quadragesimo tertio anno a Seleuco, qui primus regnauit in Syria post Alexandrum, ingressum Antiochum Ierosolymam, et uniuersa uastasse, reuersumque anno tertio, in templo posuisse statuam Iouis, et usque ad Iudam Machabeum, id est, usque ad annum centesimum quadragesimum octauum, per annos uastitatis Ierusalem sex, contaminationis autem templi tres, duo millia trecentos dies, et tres menses esse completos; post quos templum purgatum est. Quidam pro duobus millibus trecentis, duo millia ducentos legunt: ne sex anni, et tres menses superesse uideantur. Hunc locum plerique nostrorum ad antichristum referunt, et quod sub Antiocho in typo factum est, sub illo in ueritate dicunt esse  complendum. Quod autem infert: Mundabitur sanctuarium, Iude Machabei significat tempora, qui de uico Modin [d 1Kb] fratribus ac propinquis secum annitentibus, et multis de populo Iudeorum, Antiochi duces superat iuxta Emaus, que nunc Nicopolis dicitur. Quod audiens Antiochus qui contra principem principum surrexerat, id est, Dominum dominantium, et regem regum in Elimaide, que regio Persarum est, templum Diane spoliare cupiens, quod habebat pretiosa 676 donaria, et ibi quoque amisso exercitu, sine manibus contritus est, id est, tristitie morbo periit. uespere autem et mane, successionem diei noctisque significat.

 Factum est autem cum uiderem ego Daniel uisionem, et quererem intelligentiam. uidebat  uisionem per picturam, et imaginem, et illius intelligentiam nesciebat. Non ergo omnis qui uidet intelligit: quomodo si Scripturam sanctam legamus oculis et corde non intelligamus.

 Et ecce stetit in conspectu meo quasi species uiri. Non enim uiri sunt angeli, sed in specie uidentur uirorum. Sicut Abraham ad quercum Mambre tres uisi sunt uiri , qui utique uiri non erant; e quibus unus adoratur ut Dominus. Unde et Saluator loquitur in Euangelio: Abraham uidit diem meum; uidit et letatus est .

 Et audiui uocem uiri inter Ulai, et clamauit, et ait: Gabriel, fac intelligere istam [uulg. istum] uisionem. Et uenit et stetit iuxta ubi ego stabam. Cumque uenisset, pauens corrui in faciem meam. uirum istum qui precepit Gabrieli ut Danielem faceret intelligere uisionem, Iudei Michelem autumant. Consequenter autem quia uisio de preliis erat, regumque certaminibus, immo regnorum successionibus,  Gabriel, qui prepositus est preliis huic officio mancipatur. Gabriel enim in linguam nostram uertitur fortitudo, uel robustus Dei. Unde et eo tempore quo erat Dominus nasciturus, et indicturus bellum demonibus, et triumphaturus de mundo, Gabriel uenit ad Zacariam, et ad Mariam . Et postea in Psalmis legimus de Domino triumphante: Quis est iste rex glorie? Dominus fortis et potens, Dominus fortis in prelio; ipse est rex glorie . Ubicumque autem medicina, et sanatio necessaria est, Raphel mittitur, qui interpretatur curatio; uel medicina Dei [e 1Kb] : si cui tamen placet Tobie librum recipere. Porro ubi populo prospera promittuntur, et , quod nos uel propitiationem, uel 677 expiationem possumus dicere,  [f 1Kb] necessaria est, Michel, dirigitur, qui interpretatur quis sicut Deus? hoc uidelicet nominis interpretatione significante, quod in Deo sit medicina uera.

Et ait ad me: Intellige, fili hominis, quoniam in tempore finis complebitur uisio, etc. Ezechiel, et Daniel, et Zacarias: quia sepe inter angelos esse se cernunt [Al. cernuntur], ne eleuentur in superbiam, et angelice uel nature, uel dignitatis se esse credant, admonentur fragilitatis sue, et filii hominum nuncupantur, ut homines se esse nouerint.

 Et tetigit me; et statuit me in gradu meo. Dixitque mihi, etc. Propheta qui pauore lapsus, quadrupes et pronus iacebat in terra: ad tactum  angeli erigitur, ut possit absque formidine audire et intelligere que dicuntur.

 Tu ergo signa uisionem: quia post dies multos erit. Exposita Gabriel Angelus uisione, quam  supra ut potuimus disseruimus, ponit in fine: Tu ergo signa uisionem: quia post dies multos erit. Ex uerbo ostendens signaculi, obscura esse que dicebantur, et non patere multorum auditui, nec posse ante intelligi, nisi rebus et operibus impleantur.

 Et ego Daniel langui et egrotaui per dies. Cumque surrexissem, faciebam opera regis. Hoc est illud, quod in Genesi de Abraham legimus: quod postquam Dominum audierit loquentem sibi, terram et cinerem esse se dixerit . Ergo Daniel ad uisionis horrorem languisse, et egrotasse se dicit: et cum surrexisset, fecisse opera que sibi a rege fuerant imperata, reddens omnibus omnia, et Euangelicum illud sciens: Reddite que sunt Cesaris  Cesari, et que sunt Dei Deo .

Et stupebam ad uisionem, et non erat qui interpretaretur. Si non erat qui interpretaretur, quomodo supra interpretatus est angelus? Sed quod dicit, hoc est, reges audierat, et eorum nomina nesciebat: futura cognouerat, et quo tempore futura essent, dubius fluctuabat. Itaque quod solum facere poterat, stupebat ad uisionem, et Dei scientie cuncta relinquebat.

 In anno primo Darii filii Assueri, de semine Medorum, qui imperauit super 678 regnum Chaldeorum, anno uno regni eius. Hic est Darius, qui cum Cyro Chaldeos Babyloniosque superauit, ne putemus illum Darium, cuius anno secundo templum edificatum est  uel eum qui ab Alexandro Macedonum rege superatus est. Addit ergo nomen patris, additque uictoriam, quia primus de semine Medorum, subuertit regnum Chaldeorum, ut auferat propter similitudinem nominis, lectionis errorem.

 Ego Daniel intellexi in libris numerum annorum de quo factus est sermo Domini ad Ieremiam prophetam, ut complerentur desolationis Ierusalem septuaginta anni. Predixerat Ieremias septuaginta annos desolationis templi : post quos rursus ueniret populus in Iudeam, et edificarentur templum et Ierusalem: que res Danielem non facit negligentem, sed magis prouocat ad rogandum: ut quod Deus per suam promisit clementiam, per huius [Al. horum] impleat preces, ne negligentia  superbiam, et superbia pariat offensam. Denique in Genesi legimus , centum uiginti annos penitentie constitutos ante diluuium: qui quia tanto tempore, hoc est, centum annis, noluerunt agere penitentiam, nequaquam exspectat ut et uiginti alii compleantur: sed infert ante, quod postea fuerat comminatus. Unde et ad Ieremiam dicitur, ob duritiam cordis populi Iudeorum: Ne ores pro populo hoc: quia non exaudiam te . Et ad Samuel: Usquequo luges super Saul? et ego abieci eum . In cinere igitur et sacco postulat impleri quod promiserat Deus: non quo esset incredulus futurorum; sed ne securitas negligentiam, et negligentia pareret offensam.

Obsecro, Domine Deus magne et terribilis. Aduersus eos qui tua precepta contemnunt.

 Custodiens pactum et misericordiam diligentibus te, et custodientibus mandata tua. Non ergo quod pollicetur Deus statim futurum est; sed in eos sua promissa complet, qui custodiunt mandata illius.

 Peccauimus, inique [a 1Kb] egimus, impie egimus, et recessimus, etc. Peccata populi, quia unus e populo est, enumerat 679 ex persona sua, quod et Apostolum id epistola ad Romanos facere legimus.

  Tibi, Domine, iustitia: nobis autem confusio faciei, etc. Iuste enim patimur, quod meremur.

 Tibi Domino Deo nostro misericordia, et propitiatio: etc. De quo supra dixerat: Tibi, Domine, iustitia; nunc quia Dominus non solum iustus, sed et misericors est, dicit: Tibi, Domine, misericordia, ut post sententiam iudicantis, eum prouocet ad clementiam.

 Et stillauit super nos. Non totam in nos effudisti iram, quam ferre non poteramus; sed stillam furoris tui, ut correpti in plaga, reuerteremur ad te.

Maledictio et detestatio que scripta est in libro Moysi serui Dei, etc. In Deuteronomio maledictiones et benedictiones Dei legimus , que postea  dicte sunt in monte Garizim, et Hebal, iustos super et peccatores.

 Omne malum hoc uenit super nos: et non rogauimus faciem tuam, Domine Deus noster, ut reuerteremur ab iniquitatibus nostris, et cogitaremus ueritatem tuam. Grandis duritia, ut in plagis positi, Deum non rogarent, quod et si rogarunt, ideo non rogarunt, quia non sunt reuersi ab iniquitatibus suis. Reuersio autem ab iniquitate est cogitare ueritatem Dei.

 Et uigilauit Dominus super malitiam, et adduxit eam super nos, etc. Quando propter peccata corripimur, uigilat super nos Deus, et uisitat nos. Quando uero a Deo deserimur, et non iudicamur, indignique sumus correptione Domini, tunc dormire dicitur. Unde et in Psalmis legimus: Surrexit  quasi dormiens Dominus, et quasi [b 1Kb] crapulatus a uino . Malitia enim et iniquitas nostra inebriat Deum: que quando in nobis corripitur, euigilare dicitur, et de sua ebrietate consurgere; ut nos peccato ebrios euigilare faciat iustitie.

 Et nunc, Domine Deus noster, etc. Memor est antiqui beneficii, ut ad similem Deum clementiam prouocet.

 Et ostende faciem tuam super sanctuarium tuum, quod desertum est. Imple opere, quod sermone  pollicitus es: uicinum tempus desolationis impletur.

 Propter temetipsum inclina, Deus meus, aurem tuam, et audi: aperi oculos tuos, et uide desolationem nostram, etc. 680 hec loquitur, ut quando exaudimur, inclinare Deus uideatur aurem suam: quando respicere nos Deus dignatur, aperire oculos suos: quando uero auertit faciem suam, et oculis eius et auribus uideamur indigni.

 Cumque adhuc loquerer, et orarem, et confiterer peccata mea, et peccata populi mei Isrel: ut [uulg. et] prosternerem preces meas in conspectu Dei mei pro monte sancto Dei mei. Ergo ut supra diximus, non populi tantum peccata, sed et sua replicat; quia unus e populo est: siue humiliter, cum  peccatum ipse non fecerit, se iungit populo peccatori, ut ex humilitate ueniam consequatur. Nota quod hic dixerit, confiterer peccata mea. In multis enim sancte Scripture locis confessio, non penitentiam, sed laudem sonat.

 Adhuc me loquente in oratione: ecce uir Gabriel quem uideram [a 1Kb] in uisionis principio. Principium uocat preteritam uisionem, quam hec sequitur. Et grandis orationis effectus est; impletaque promissio Domini qui ait: Adhuc te loquente dicam, ecce adsum . uidetur autem Gabriel, non angelus uel archangelus, sed uir: ut nequaquam sexum, sed nomen uirtutis ostenderet.

Cito uolans tetigit me in tempore sacrificii uespertini. uolare dicitur, quia  ut uir apparuerit, et  in tempore sacrificii uespertini: quia oratio prophete a sacrificio matutino usque ad sacrificium uespertinum perseuerarat: et propterea Dei in se flexit misericordiam.

 Et docuit me, et locutus est mihi, dixitque. Tam obscura est uisio, ut propheta angeli doctrina indigeat.

Daniel nunc egressus sum ut docerem te, et intelligeres. Nunc ad te missus sum, et egressus [b 1Kb] sum, non a facie Dei, ut ab eo recederem, sed ut ad te uenirem.

 Ab exordio precum tuarum egressus est sermo: ego autem ueni, ut indicarem tibi, quia uir desideriorum es. Ut rogare cepisti, statim impetrasti misericordiam Dei: et egressa est sententia, et ego idcirco missus sum, ut exponerem tibi que ignoras:  quia uir desideriorum es, siue amabilis, et Dei amore dignus, ut Salomon appellatus est Idida [Al. Iedida], siue uir desideriorum, quod pro desiderio tuo, Dei secreta audire merearis, et esse conscius futurorum.

681 Tu ergo animaduerte Sermonem, et intellige uisionem. Si Danieli dicitur: diligenter attende, ut audias et intelligas, quod uides: quid nos facere  oportet, quorum oculi ignorantie tenebris, et caligine uitiorum obcecati sunt.

 Septuaginta hebdomades abbreuiate sunt super populum tuum, et super urbem sanctam tuam: [c 1Kb] ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna: et impleatur uisio, et prophetia, et ungatur Sanctus sanctorum. Scito ergo et animaduerte ab exitu sermonis, ut iterum edificetur Ierusalem usque ad Christum ducem, hebdomades septem, et hebdomades sexaginta due erunt: et rursum edificabitur platea et muri in angustia temporum. Et post hebdomades sexaginta duas occidetur Christus: et non erit eius , et ciuitatem, et sanctuarium dissipabit populus cum duce uenturo: et finis eius uastitas, et post  finem belli statuta desolatio: Confirmabit autem pactum multis hebdomada una: et in dimidio hebdomadis deficiet hostia et sacrificium. Et erit in Templo abominatio desolationis, et usque ad consummationem et finem perseuerabit desolatio. Quia Propheta dixerat: Eduxisti populum tuum, et nomen tuum inuocatum est super ciuitatem tuam, et super populum tuum, propterea ex persona Dei loquitur Gabriel: Nequaquam populus Dei est, sed populus tuus: nec urbs sancta Dei, sed sancta, ut dicis [Al. discas] tibi. Simile quid et in Exodo legimus, quando Deus loquitur ad Moysen: Descende, peccauit enim populus tuus , hoc est, non populus meus, quia me deseruit. Quia igitur postulas pro Ierusalem, et oras pro populo Iudeorum, audi quid in septuaginta annorum hebdomadibus  futurum sit populo tuo, et urbi tue que sequuntur. Scio de hac questione ab eruditissimis uiris uarie disputatum, et unumquemque pro captu ingenii sui dixisse quod senserat. Quia igitur periculosum est de magistrorum Ecclesie iudicare sententiis, et alterum preferre alteri, dicam quid unusquisque senserit, lectoris arbitrio derelinquens, cuius expositionem sequi debeat. Africanus in quinto Temporum uolumine, de septuaginta hebdomadibus hec locutus 682 ad uerbum est. »Capitulum [e 1Kb] quod in Daniele de septuaginta hebdomadibus legimus multa et mirabilia continet, que nunc longum est dicere: ergo quod ad presens opus pertinet, de temporibus disserendum est. Nullique dubium quin de aduentu Christi predicatio sit, qui  post septuaginta hebdomadas mundo apparuit, post quem consummata sunt delicta, et finem accepit peccatum, et deleta est iniquitas: et annuntiata iustitia sempiterna, que legis iustitiam uinceret: et impleta est uisio, et prophetia: quia lex et Prophete usque ad [f 1Kb] Baptistam Ioannem . Et unctus est Sanctus sanctorum: que omnia priusquam Christus humanum corpus assumeret, sperabantur magis  quam tenebantur. Dicit autem ipse Angelus septuaginta annorum hebdomadas, id est, annos quadringentos nonaginta, ab exitu sermonis, ut respondeatur, et ut edificetur Ierusalem, uicesimum Artaxerxis regis Persarum annum habere principium. Neemias quippe huius pincerna , sicut in Esdre libro legimus rogauit regem, accepitque responsum, ut edificaretur Ierusalem. Et iste egressus est sermo qui exstruende urbis, et circumdande muris daret licentiam: que usque ad illud tempus uicinarum gentium patebat incursibus. Si quidem ad Cyri regis imperium, qui uolentibus reuerti Ierosolymam dederat potestatem, iehsu Pontifex et Zorobabel, et postea Esdras Sacerdos, et ceteri qui cum eis proficisci uoluerant, Templum et urbem, et muros eius  edificare conati sunt, prohibentibus in circuitu nationibus, ne impleretur opus, quasi hoc rex non iussisset. Mansit itaque imperfectum opus usque ad Neemiam, et uicesimum annum regis Artaxerxis: [Ergo captiuitas ante regnum Persarum annis 70.] quo tempore regni Persarum, centum et quindecim anni fuerant euoluti, captiuitatis autem Ierusalem, centesimus octogesimus, et quintus annus erat: tunc primum Artaxerxes iussit muros exstrui Ierusalem: cui operi prefuit Neemias, et edificata est platea, et muri circumdati: et ex illo tempore si numerare uelis septuaginta 683 annorum hebdomadas usque ad Christum poteris inuenire. Quod si harum principium ab [a 1Kb] alio tempore uoluerimus sumere, et tempora non concurrent, et multa reperiemus contraria.  Nam si a Cyro, et prima eius indulgentia, que Iudeorum est laxata captiuitas, septuaginta numerentur hebdomade, centum et eo amplius inueniemus annos, qui statutum septuaginta hebdomadarum excedant numerum: et multo plus si ex qua die locutus est Danieli angelus: additurque amplior numerus, si captiuitatis exordium uolueris hebdomadarum habere principium. Permansit enim regnum Persarum, usque ad initium Macedonum, annis ducentis triginta: et ipsi Macedones regnauerunt annis trecentis: atque exinde usque ad annum () quintumdecimum Tiberii Cesaris, quando passus est Christus, numerantur anni sexaginta, qui simul faciunt annos quingentos nonaginta, ita ut centum supersint anni. A uicesimo autem anno Artaxerxis  regis usque ad Christum, complentur hebdomade septuaginta, iuxta lunarem Hebreorum supputationem, qui menses non iuxta solis, sed iuxta lune cursum numerant. Nam a centesimo et quintodecimo anno regni Persarum, quando Artaxerxes rex eiusdem imperii, uicesimum regni sui habebat annum, et erat octogesime et tertie Olympiadis annus quartus, usque ad ducentesimam [Al. centesimam] secundam Olympiadem, et secundum eiusdem Olympiadis annum, Tiberiique Cesaris annum quintumdecimum, colliguntur anni quadringenti septuaginta quinque, qui faciunt annos Hebraicos quadringentos nonaginta, iuxta lunares  menses. Qui secundum  illorum supputationem possunt facere per singulos menses dies uiginti nouem [Al. uiginti octo], et semis: ita ut solis circulus per annos quadringentos nonaginta plus habeat dies trecentos sexaginta quinque, et quartam diei partem: et per duodecim menses singulorum annorum undecim dies et quarta diei pars amplius reperiatur. Unde Greci et Iudei, per octo annos trium mensium faciunt. 684 Si enim octies undecim, et quartam partem uolueris supputare, nonaginta dies, hoc est, tres menses efficies, et in quadringentis septuaginta [Al. quadraginta] quinque annis octonarii reperientur anni quinquaginta nouem, et menses tres: qui simul faciunt plus minusue annos quindecim: quos si quadringentis septuaginta quinque annis uolueris  addere, septuaginta annorum facies hebdomadas, hoc est, simul annos quadringentos nonaginta.« Hec Africanus eisdem uerbis quibus expressimus locutus est. Transeamus ad Eusebium Pamphili, qui in octauo libro tale nescio quid suspicatur: »Non mihi uidetur frustra septuaginta hebdomadarum facta diuisio: ut primum diceretur septem, deinde sexaginta due, et ultima adderetur hebdomas una, que et ipsa in duas partes secta est. Scriptum est enim: Scies et intelliges ab exitu sermonis: ut respondeatur, et edificetur Ierusalem, usque ad Christum ducem hebdomadas septem, et hebdomadas sexaginta duas. Et post alia que narrauit in medio, ponit in fine: confirmabit testamentum plurimis hebdomada [Al. hebdomas] una. Hec non frustra  et absque inspiratione Dei Angelum respondisse manifestum est. Que obseruatio cautam atque sollicitam uidetur expetere rationem, ut lector diligenter attendat, et causam diuisionis [Al. uisionis.] inquirat. Sin autem necesse est nos dicere quod sentimus, iuxta aliam expositionem, que in presenti uersatur lectione, in eo quod Angelus ait: Ab exitu sermonis ut respondeatur et edificetur Ierusalem usque ad Christum ducem, non alios arbitramur quam principes, qui post hanc prophetiam, et reuersionem de Babylone Iudaico populo prefuerunt, hoc est , et Pontifices quos Christos, ab eo quod uncti sunt, Scriptura cognominat: quorum princeps fuit iehsu filius Iosedec, Sacerdos magnus: et qui fuerunt usque ad aduentum Domini Saluatoris. Hosque significat  uaticinium prophetale, dicens: Ab exitu sermonis, ut respondeatur et edificetur Ierusalem, usque ad Christum ducem, hebdomade septem, et hebdomade sexaginta due, 685 id est, ut septem hebdomade, et postea sexaginta due, que faciunt annos quadringentos octoginta tres a Cyro numerentur. Ac ne uideamur procacem tantum ferre sententiam, et non probare que dicimus, numeremus eos qui post Iesum filium Iosedec usque ad aduentum Domini populo prefuerunt Christi, id est, uncti in pontificatum. Primus igitur, ut ante iam diximus, post Danielis prophetiam, quefacta est sub Cyro rege, postquam de Babylone reuersus  est populus, iehsu filius Iosedec fuit, sacerdos magnus, et Zorobabel filius Salathiel, qui templi fundamenta iecerunt: impeditoque opere a Samaritis, et aliis in circuitu nationibus, septem hebdomadarum anni completi sunt, id est, quadraginta et nouem, in quibus imperfectum opus templi fuit: et quas prophetia a reliquis sexaginta duabus hebdomadibus separat. Denique et Iudei in Euangelio ex hac opinione [Al. opinatione] loquuntur ad Dominum: Quadraginta et sex annis edificatum est templum hoc, et tu in tribus diebus suscitabis illud ? Tot enim anni sunt a primo anno Cyri regis, qui libertatem dedit uolentibus Iudeis reuerti in patriam, usque ad sextum annum Darii regis, sub quo templi opus omne completum est. Porro Iosephus,  et alios tres annos addidit, in quibus templi, et quedam alia que remanserant perfecta sunt: qui additi quadraginta sex annis, faciunt annos quadraginta nouem, id est, septem annorum hebdomadas. Reliquas autem sexaginta duas hebdomadas ab eiusdem Darii septimo anno enumerant. Quo tempore iehsu filius Iosedec, et Zorobabel iam maioris etatis populo preerant: sub quibus prophetauerunt Aggeus, et Zacarias: post quos Esdras et Neemias de Babylone uenientes, muros urbis exstruxerunt, tenente pontificatum Ioachim, filio Iesu, cognomento Iosedec: post quem successit in sacerdotium Eliasub, ac deinde Ioiade, et postea Ioannes: post quem Iaddus, cuius etate Alexander, rex Macedonum, condidit Alexandriam, 686 ut  [a 31Kb] Iosephus in Antiquitatum libris loquitur: uenitque Ierosolymam, et uictimas in templo immolauit. Mortuo autem Alexandro, centesima tredecima Olympiade, anno ducentesimo trigesimo sexto regni Persarum: quod ceperat primo anno quinquagesime quinte Olympiadis: quo tempore Cyrus rex Persarum, Babylonios, Chaldeosque superauit, et post mortem Iaddi sacerdotis, qui sub Alexandro templo prefuit, suscepit pontificatum Onias: quo tempore Seleucus, subiugata Babylone, diadema totius Syrie, et Asie capiti suo imposuit, anno duodecimo mortis Alexandri. In quod tempus supputantur omnes anni a Cyri imperio, ducenti quadraginta octo. Ex qua etate Scriptura Machabeorum regnum Grecorum enumerat. Post Oniam prefuit Iudeis pontifex Eleazarus.  Quo tempore Septuaginta Interpretes Scripturas sanctas Alexandrie dicuntur in Grecum uertisse sermonem: post quem alter Onias, cui successit Simon, quo regente populum, iehsu filius Sirach scripsit librum qui Grece appellatur, et plerisque Salomonis falso dicitur. Cui successit in pontificatum alius Onias, quo tempore Antiochus Iudeos diis gentium immolare cogebat. Quo mortuo, Iudas Machabeus purgauit templum, et idolorum simulacra contriuit. Cui successit frater Ionathan:  et post eum rexit populum Simon frater utriusque, in cuius morte ducentesimus septuagesimus septimus regni Syrie impletus est annus: et usque ad hoc tempus, Machabeorum primus liber historiam continet. Supputanturque a primo anno Cyri regis Persarum, usque ad finem primi Machabeorum uoluminis, et mortem Simonis pontificis, anni quadringenti uiginti quinque. Post quem Ioannes tenuit Pontificatum, annis uiginti nouem: quo mortuo Aristobolus, uno anno prefuit populo: qui primus reuersus de Babylone, diadema insigne regie potestatis cum honore pontificatus assumpsit. Huius successor fuit Alexander, rex 687 pariter, et pontifex, qui rexit populum annis uiginti septem: et hactenus, a primo anno Cyri regis, et captiuorum  reditu, qui in Iudeam uenire uoluerunt, supputantur anni quadringenti octoginta tres: quos septem, et sexaginta due hebdomade, id est, sexaginta nouem simul efficiunt. Et hoc omni tempore pontifices rexerunt populum Iudeorum, quos ego nunc arbitror uocari Christos duces. Mortuo autem nouissimo eorum Alexandro, huc atque illuc in uarias partes absque ullo duce gens Iudeorum seditionibus uexabatur, in tantum ut Alexandra, que et Salina uocabatur, eiusdem Alexandri uxor, obtineret imperium, et pontificatum quidem Hircano filio reseruaret: Aristobolo autem alteri filio regnum traderet, quod obtinuit annis decem. Pugnantibus autem contra se intestina seditione germanis, et gentem Iudeorum in diuersa studia trahentibus, superuenit Cneus Pompeius  dux Romani exercitus, captaque Ierosolyma, usque ad adyta templi ingressus est, que uocabantur sancta sanctorum: uinctumque [Al. uictumque] Aristobolum Romam misit seruans triumpho suo, et pontificatum Hircano fratri eius tradidit. Tunc primum gens Iudeorum Romanis facta est tributaria. Post quem Herodes filius Antipatris, interfecto Hircano, regnum Iudeorum senatusconsulto accepit, et primus alienigena Iudeis prefuit. Qui pontificatum quoque nequaquam iuxta legem Moysi, mortuis parentibus, tradebat liberis, sed alienis, et nec ipsis multo tempore, [b 1Kb] nisi ob gratiam et pretium, diuine legis iussa contemnens.« Ponit et aliam idem Eusebius explanationem, quam si uoluerimus in Latinum sermonem uertere, extendemus libri magnitudinem.  Hec est ergo interpretationis eius sententia: A sexto anno Darii, qui post Cyrum, et Cambysen filium eius regnauit in Persis, quando templi opera consummata sunt, usque ad Herodem, et Cesarem Augustum, numerat hebdomadas septem et sexaginta duas, que faciunt annos quadringentos 688 octoginta tres: quando Christus, hoc est, Hircanus, nouissimus pontifex de genere Machabeorum, ab Herode iugulatus est, et cessauit iuxta legem Dei pontificum successio. Ciuitatem quoque et ipsum  sanctuarium sub duce Romano, Romanus uastauit exercitus, siue ipse Herodes, qui per Romanos indebitum in Iudeos arripuit imperium. Quodque infert: Confirmabit enim pactum multis hebdomada [Al. hebdomadis]. Una, et in dimidio hebdomadis deficiet hostia, et sacrificium, sic interpretatur, quod et Herode regnante apud Iudeam, et Augusto apud Romanos, Christus natus sit, qui tribus annis, et sex mensibus iuxta Euangelistam Ioannem Euangelium predicauit, et confirmauit ueri Dei cultum multis: haud dubium cum apostolis, et credentibus, quando post passionem Domini in dimidia rursum hebdomada defecit hostia, et sacrificium. Quidquid enim in templo postea factum est, non fuit sacrificium Dei, sed cultus diaboli, cunctis in commune clamantibus:  Sanguis eius super nos et super filios nostros . Et: Non habemus regem, nisi Cesarem. Quem locum in Chronico eiusdem Eusebii, quem ante annos plurimos in Latinam linguam uertimus, diligens lector plenius edissertum poterit inuenire. Quod autem a perfectione templi usque ad decimum Augusti imperatoris annum, quando, interfecto Hircano Herodes Iudeam obtinuit, septem et sexaginta due hebdomade, id est, quadringenti octoginta tres supputentur anni, sic possumus approbare: sexagesime sexte [Lege utrobique septime]. Olympiadis primo anno, hoc est, Darii sexto, completa est templi edificatio, et centesime octogesime sexte Olympiadis anno tertio, id est, Augusti decimo, Herodes in Iudeos cepit imperium: qui faciunt annos quadringentos  octoginta tres, per singulas Olympiades, quadriennio supputato. Dicit idem Eusebius, et aliam opinionem, quam ex parte non [a 1Kb] reprobo: quod plerique unam hebdomadem annorum in septuaginta annos extendant, per singulos hebdomadis annos, decennio supputato. Et uolunt a passione Domini usque ad Neronis imperium, annos esse triginta quinque; quando contra Iudeos Romana primum 689 arma commota sunt, et hanc esse dimidiam hebdomadam annorum septuaginta. Postea uero a uespasiano et Tito, et deinceps quando Ierosolyma templumque succensum est, usque ad Traianum, alios esse annos triginta quinque, et hanc esse hebdomadem de qua angelus loquitur Danieli: Confirmabit autem pactum multis hebdomada una. In totum  enim orbem per apostolos Euangelium predicatum est, qui usque ad illud tempus perseuerauerunt, tradentibus ecclesiasticis historiis Ioannem euangelistam usque ad tempora uixisse Traiani. Sed nescio quomodo superiores hebdomadas septem, et sexaginta duas, per septenos annos, et hanc unam per denos, id est, septuaginta annis possimus accipere. Hec Eusebius. Hyppolitus autem de eisdem hebdomadibus opinatus est ita [b 1Kb] : Septem hebdomadas ante reditum populi supputat, et sexaginta duas post reditum, usque ad natiuitatem Christi; quarum tempora  omnino non congruunt. Siquidem regni Persarum ducenti, et triginta supputantur anni, et Macedonum trecenti, et post illos usque ad natiuitatem Domini, anni triginta, hoc est, ab initio Cyri regis Persarum usque ad aduentum Saluatoris, anni quingenti sexaginta. Nouissimam quoque hebdomadam ponit in consummatione mundi, quam diuidit in Elie tempora, et antichristi, ut tribus et semis annis ultime hebdomadis, Dei notitia confirmetur. De qua dictum est: Confirmabit pactum multis hebdomada una : Et tribus aliis annis sub antichristo deficiet hostia, et sacrificium. Adueniente autem Christo, et iniquum spiritu oris sui interficiente, usque ad consummationem, et finem perseueret desolatio. Apollinarius autem Laodicenus omni preteritorum temporum  se liberans questione, uota extendit in futurum, et periculose de incertis profert sententiam. Que si forte hi qui post nos uicturi sunt statuto tempore completa non uiderint, aliam solutionem querere compellentur, et magistrum erroris arguere. Dicit ergo, ut uerbum e uerbo interpreter, ne calumniam uidear facere non dicenti: In quadringentis nonaginta annis peccata, et omnia 690 que ex peccatis oriuntur uitia comprimenda: post que uentura sint bona, et reconciliandum Deo mundum in aduentu Christi Filii eius. Ab exitu enim uerbi, quando Christus de Maria generatus est uirgine, usque ad quadragesimum nonum annum, id est, finem septem hebdomadarum, Isrelis exspectatam penitentiam. Postea uero ab octauo Claudii Cesaris anno, contra  Iudeos Romana arma correpta. Tricesimo enim iuxta euangelistam Lucam anno etatis sue cepit in carne Dominus Euangelium predicare , et iuxta Ioannem euangelistam , per tria paschata duos postea impleuit annos, et exinde sex Tiberii supputantur anni, et quatuor C. Cesaris cognomento Caligule, et octo Claudii, id est, simul anni quadraginta nouem, qui faciunt hebdomadas annorum septem. Cum autem quadringenti triginta quatuor anni post hoc fuerint euoluti, id est, sexaginta due hebdomade, tunc ab Elia, qui uenturus est iuxta sermonem Domini Saluatoris , ut restituat cor patrum ad filios, in ultima hebdomade edificandam Ierusalem, et templum, per annos tres et semis: uenturumque Antichristum, et iuxta apostolum  sessurum in templo Dei , et interficiendum spiritu Domini Saluatoris, postquam contra sanctos dimicauerit: atque ita fieri, ut media hebdomas confirmet testamentum Dei cum sanctis, et rursum media cessationem uictimarum esse prenuntiet sub Antichristo, qui ponet abominationem desolationis, id est, idolum et statuam proprii Dei in templo, et erit extrema uastitas, et condemnatio populi Iudeorum, qui spreta ueritate Christi, receperunt Antichristi mendacium. Asserit autem idem Apollinarius hanc se temporum capere coniecturam, quia Africanus  scriptor temporum, cuius supra expositionem posui ultimam hebdomadam in fine mundi esse testetur: nec posse fieri, ut iuncte diuidantur etates; sed omnia sibi iuxta prophetiam Danielis esse tempora copulanda. Clemens uir eruditissimus, presbyter Alexandrine Ecclesie, paruipendens annorum, numerum, 691 a Cyro rege Persarum, usque ad uespasianum, et Titum imperatores Romanos, septuaginta annorum hebdomadas dicit esse completas, id est, annos quadringentos nonaginta, additis in ipso numero duobus millibus trecentis diebus, de quibus supra diximus: Persarumque, et Macedonum, et Cesarum tempora in his hebdomadibus enumerare conatur, cum iuxta diligentissimam supputationem, a primo anno Cyri regis Persarum atque Medorum, in quo imperauit et Darius, usque ad uespasianum,  et euersionem templi, supputentur anni sexcenti triginta. Origines cum profuisset hoc idem capitulum, hortatus est nos, ut queramus quod non intelligimus, et quia non habebat locum allegoria, in qua est libera disputatio, historie ueritate conclusus, hec in decimo Stromatum uolumine breuiter annotauit: »Studiosius requirenda sunt tempora a primo anno Darii filii Assueri usque ad aduentum Christi, quot anni sint, et que in illis gesta dicantur, et uidendum est an ea possimus aduentui Domini coaptare. »Tertullianus quid dixerit, ex eo libro quem contra Iudeos scripsit, nosse poterimus, cuius uerba breuiter ponenda sunt: »Unde igitur ostendemus, quia Christus uenit intra sexaginta duas [a 1Kb] hebdomadas?  Numeremus a primo anno Darii, quoniam ipso tempore ostenditur Danieli uisio ipsa. Dicit enim ei: Intellige, et coniice a [b 1Kb] prophetatione 692 sermonis respondere me tibi hec. Unde a primo anno Darii debemus computare, quando hanc uidit uisionem Daniel. uideamus igitur anni quomodo impleantur usque ad aduentum Christi. Darius annis regnauit  decem et nouem; Artaxerxes annis quadraginta; Ochus qui et Cyrus, annis uiginti quatuor; [c 1Kb] Argus anno uno. Darius alius, qui et Melas nominatus est, annos uiginti [d 1Kb] unum. Alexander Macedo annis duodecim. Deinde post Alexandrum  [e 1Kb] regnauit illic in Alexandria Soter annis triginta quinque: cui successit Philadelphus, regnans annis triginta [f 1Kb] octo. Post hunc Euergetes regnauit annis uiginti quinque: deinde Philopator annis decem et septem, et post hunc Epiphanes annis uiginti quatuor. Item alius Euergetes annis uiginti [g 1Kb] nouem. Soter annis triginta octo. Ptolemeus annis triginta [h 1Kb] septem. Cleopatra annis uigenti mensibus [i 1Kb] quinque. Item Cleopatra  conregnauit Augusto annis tredecim. Post Cleopatram Augustus aliis annis quadraginta tribus imperauit. Nam omnes anni Augusti imperii fuerunt numero  quinquaginta sex. uideamus  autem quoniam in quadragesimo primo anno imperii Augusti, qui post mortem [i 2Kb] Cleopatre imperauit, 693 nascitur Christus, et superuixit idem Augustus, ex quo natus est Christus, annos numero quindecim. Et erunt reliqua tempora annorum in diem Natiuitatis Christi, in annum Augusti quadragesimum primum, post mortem Cleopatre, anni quadringenti triginta septem, menses quinque. Unde adimplentur sexaginta due hebdomades et dimidia, que efficiunt annos quadringentos triginta septem, menses sex in diem Natiuitatis Christi. Et manifestata  est iustitia eterna, et unctus est sanctus sanctorum, id est, Christus, et signata est uisio, et prophetia, et dimissa sunt peccata, que per fidem nominis Christi omnibus in eum credentibus tribuuntur. Quid est autem quod dicit, signari uisum et prophetiam? quoniam omnes prophete nuntiabant de ipso quod esset uenturus, et pati haberet. Igitur  quoniam impleta est prophetia per aduentum eius, propterea signari uisionem, et prophetiam dicebat, quoniam ipse est signaculum omnium prophetarum, adimplens omnia que retro de eo prophete nuntiabant. Post aduentum enim, et passionem eius [Al. Christi], iam non est uisio, neque Prophetia [Al. prophetes] que Christum nuntiet esse uenturum. Et post paululum: uideamus, inquit, [a 1Kb] quid alie septem, et dimidia hebdomades que sunt subdiuise in abscissione priorum hebdomadarum, in quo actu sint adimplete. Post Augustum enim, [b 1Kb] qui superuixit post natiuitatem Christi, anni quindecim efficiuntur. Cui successit Tiberius Cesar, et imperium habuit annis uiginti duobus, mensibus septem, diebus [c 1Kb] uiginti octo. Huius imperii decimo quinto anno  [d 1Kb] patitur Christus, annos 694 habens quasi triginta tres cum pateretur. Item Caius Cesar qui et Caligula, annis tribus, mensibus octo, diebus tredecim. Nero annis nouem, mensibus nouem diebus tredecim. Galba mensibus septem, diebus [e 1Kb] uiginti octo. Otho mensibus tribus, diebus quinque. uitellius mensibus octo, diebus [f 1Kb] uiginti octo. uespasianus anno primo imperii sui debellauit Iudeos, et fiunt anni numero quinquaginta duo, menses sex. Nam imperauit annis undecim, atque ita in diem expugnationis sue, Iudei impleuerunt hebdomadas septuaginta predictas a Daniele.« Hebrei quid de hoc loco sentiant breui sermone pertringam [Al. perstrinxi], fidem dictorum his a quibus dicta sunt derelinquens. Dicamus igitur , ut sensus manifestior  fiat. O Daniel, scito quod a die hac qua tibi nunc loquor  usque ad septuagesimam annorum hebdomadam, hoc est annos quadringentos nonaginta, hec populo tuo per partes accident. Primum propitiabitur tibi Deus, quem nunc magnopere deprecaris, et delebitur peccatum, et finem accipiet preuaricatio. Nunc enim urbe deserta, et templo usque ad fundamenta destructo, in luctu est populus constitutus: sed non post grande tempus instaurabitur. Et non solum hoc fiet in his septuaginta hebdomadibus ut edificetur ciuitas, et templum instauretur, sed nascatur Christus, id est, iustitia sempiterna.  Et signabitur uisio, et prophetia, ut nequaquam propheta inueniatur in Isrel, et ungatur sanctus sanctorum. De quo in Psalterio legimus: Propterea unxit te Deus, Deus tuus, oleo letitie 695 pre consortibus tuis . Qui et in alio loco dicit de se: Sancti estote, quia et ego sanctus sum . Scito igitur quoniam a die hac qua hunc tibi loquor, et Dei sermone promitto, quod reuertatur populus, et Ierusalem instauretur, usque ad Christum ducem, et perpetuam desolationem templi, hebdomade numerentur sexaginta due, necnon et alie septem hebdomade, in quibus iuxta ordinem suum due res fient, de quibus et ante iam dixi, quod reuertatur populus, et edificetur platea a Neemia et Esdra. In fine ergo hebdomadarum complebitur Dei  sententia in angustia temporum, quando rursum destruetur templum, et capietur ciuitas. Nam post sexaginta duas hebdomadas occidetur Christus, et non erit eius populus qui eum negaturus est, siue ut illi dicunt, non erit illius [Al. illis] imperium, quod putabant [g 1Kb] se retenturos. Et quid dico de Christo occidendo, et populo penitus deserendo auxilio Dei, cum ciuitatem, et sanctuarium dissipaturus sit populus Romanus, cum duce uenturo uespasiano? Quo mortuo, transactis septem hebdomadis, id est, annis quadraginta nouem, Aelius Hadrianus, et quo postea de ruinis Ierusalem urbs Aelia condita est, rebellantes Iudeos, Timo Rufo magistro exercitus pugnante, [h 1Kb] superauit. Et tunc deficiet hostia et sacrificium, et usque ad consummationem mundi, et  finem perseuerabit desolatio. Nec nos, inquiunt, moueat, quod primum numerentur septem hebdomade, et postea sexaginta due, et rursum una, que in duas partes diuiditur. Est enim hoc idioma sermonis Hebraici, et antiquorum sermonis Latini, ut ante [i 1Kb] minorem numerum supputent, et postea maiorem. uerbi gratia, non iuxta proprietatem lingue nostre nunc dicimus: Abraham uixit annis centum septuaginta quinque: illi econtrario loquuntur: uixit Abraham annis quinque, et septuaginta, et centum. Non igitur ut legitur ita impletur, sed ut totum pariter supputetur, ita finem accipit. Nec ignoramus quosdam illorum dicere, quod una hebdomada, de qua scriptum est: 696 Confirmabit pactum multis  hebdomada una: diuidatur in uespasiano et in Hadriano: quod iuxta historiam Iosephi, uespasianus et Titus tribus annis et sex mensibus pacem cum Iudeis fecerint. Tres autem anni et sex menses sub Hadriano supputantur, quando Ierusalem omnino subuersa est, et Iudeorum gens cateruatim cesa; ita ut Iudee quoque finibus pellerentur. Hec loquuntur Hebrei, non magnopere curantes a primo anno Darii regis Persarum, usque ad extremam subuersionem Ierusalem, que sub Hadriano eis accidit, supputari Olympiades centum septuaginta quatuor, id est, annos sexcentos nonaginta sex, qui faciunt hebdomadas Hebraicas nonaginta nouem, et annos tres: quando Cochebas dux Iudeorum oppressus est, et Ierusalem usque ad solum diruta est.

  Anno tertio Cyri regis Persarum, uerbum reuelatum est Danieli, cognomento Balthasar, et uerbum uerum, et fortitudo magna: intellexitque sermonem. Intelligentia enim est opus in uisione. Et quomodo in fine prime legimus uisionis: Fuit autem Daniel usque ad annum primum Cyri regis? Fuisse ergo eum apud Chaldeos in pristina dignitate purpura byssoque uestitum, usque ad annum primum Cyri regis intelligimus, quando subuertit Chaldeos, et postea cepit esse cum Dario filio Assueri de semine Medorum, qui imperauit super regnum Chaldeorum. Aut certe iam Dario mortuo, cuius anno primo septuaginta hebdomadarum sacramenta conouerat; nunc tertio anno regis Cyri hec uidisse narratur. Et uerum uerbum, et fortitudo magna. Siue  Dei qui ista facturus est, siue prophete qui hec intellecturus est.

 In diebus illis ego Daniel lugebam trium hebdomadarum diebus: panem desiderabilem non comedi, et caro, et uinum non introierunt in os meum: sed neque unguento unctus sum, donec complerentur trium hebdomadarum dies. Hoc docemur exemplo, tempore ieiunii a cibis delicatioribus abstinere , nec carnem comedere, nec [a 1Kb] uinum bibere: 697 insuper et unguenta non querere. Qui mos apud Persas et Indos hodie quoque seruatur, ut pro balneis utantur unguentis. Tres autem iungit hebdomadas affligens animam suam: ne transitoria et fortuita uideatur deprecatio. Secundum Anagogen uero hoc dicendum est quod qui in luctu est, et  sponsi luget absentiam, non comedit panem desiderabilem, qui de celo descendit; neque solidum capit cibum, qui intelligitur in carne, nec bibit uinum, quod letificat cor hominis, nec exhilarat faciem in oleo, iuxta illud quod in psalmis legimus: Ut exhilaret faciem in oleo . Hoc autem [b 1Kb] ieiunio sponsa impetrabiles facit lacrymas, quando sponsus fuerit ablatus ab ea. Recte quoque Daniel audet Dominum deprecari, quia iam ex parte primo anno regis Cyri, Iudeorum fuerat laxata captiuitas.

 Die autem uicesima et quarta mensis primi, eram iuxta fluuium magnum qui est Tigris. Et Ezechiel iuxta fluuium Chobar uidit uisionem magnam . Et Domino Saluatori, et Baptiste  Ioanni super fluenta Iordanis aperiuntur celi . [c 1Kb] Unde eorum deliramenta conticescant, qui umbras et imagines in ueritate querentes, ipsam conantur euertere ueritatem, ut flumina, et arbores, et paradisum putent allegorie legibus se debere subruere.

 Et leuaui oculos meos, et uidi. Eleuatione opus est oculorum, ut uisionem mysticam cernere ualeamus.

Et ecce uir unus uestitus lineis. Pro lineis, quod interpretatus est Aquila, Theodotio BADDIM posuit, Septuaginta, byssina, Symmachus [d 9Kb] , id est precipua. Pro eo autem, quod nos iuxta Hebraicum uertimus: ecce uir, Symmachus posuit, quasi uir: non enim uir erat, sed uiri habebat similitudinem.

 Et renes eius accincti auro obryso. Pro quo in Hebreo legitur [e 5Kb] [Figure: [Hebrew Text] 1Kb] OPHAZ, quod Aquila ita interpretatus est: Et lumbi eius accincti erant colore .

698  Et corpus eius quasi chrysolithus. [f 1Kb] Pro chrysolitho, qui unus est de duodecim lapidibus qui ponuntur in Logio Pontificis, in Hebreo habet [Figure: [Hebrew Text] 1Kb] THARSIS, quod Theodotio et Symmachus eodem uerbo interpretati sunt: Septuaginta uero mare appellauerunt, iuxta illud quod in psalmo legimus: In spiritu uiolento confringes naues Tharsis , id est, maris. Et Ionas fugere cupiebat non in Tharsum urbem Cilicie, ut plerique estimant, litteram ponentes pro littera, uel Indie regionem, ut [g 2Kb] putat Iosephus: sed absolute in pelagus .

  uidi autem ego Daniel solus uisionem: porro uiri qui erant mecum non uiderunt: sed terror nimius irruit super eos, et fugerunt in absconditum. Et Paulus apostolus simile quid in Actibus apostolorum passus est, ut, ceteris non cernentibus, uisionem solus aspiceret .

 Et ecce manus tetigit me, et erexit me super genua mea, etc. In hominis figura uidetur angelus, et humanam ad prophetam iacentem mittit manum: ut sui generis corpus aspiciens nequaquam paueat.

---Et dixit ad me: Daniel uir desideriorum, etc. Congruenter uir desideriorum uocatur, qui instantia precum et afflictione corporis, ieiuniorumque duritia cupit scire uentura, et Dei secreta  cognoscere. Pro uiro desideriorum Symmachus interpretatus est, uirum desiderabilem. Omnis enim sanctus habens in se anime pulchritudinem, amatur a Domino.

 Et dixit ad me: Noli metuere, Daniel: quia ex die primo quo posuisti cor tuum ad intelligendum, ut te affligeres in conspectu Dei [Al. Domini] tui, exaudita sunt uerba tua, et ego egressus sum ad uerba tua [uulg. ueni propter sermones tuos]. uicesima quarta die mensis primi, id est, Nisan, expletis tribus hebdomadibus, hoc est, uiginti diebus et uno cernit hanc uisionem: et audit ab angelo, quod ex die primo quo orare ceperit, et affligere se in conspectu Dei, exaudita sunt uerba eius. Queritur, si statim exauditus est, cur non statim  699 ad eum missus sit angelus. Data est ei per moram occasio amplius Deum deprecandi: ut ex eo quod plus desiderat, per laborem plus audire mereatur. Quod autem ait: Et ego ingressus sum ad uerba tua, hunc habet sensum: Postquam tu cepisti bonis operibus, et lacrymis atque ieiunio Dei inuocare misericordiam, et ego accepi occasionem, ut ingrederer in conspectu Dei, et orarem pro te.

 Princeps autem regni Persarum restitit mihi uiginti et uno diebus. uidetur mihi hic esse angelus cui Persis credita est, iuxta illud quod in Deuteronomio legimus: Quando diuidebat Altissimus gentes et disseminabat filios Adam: statuit terminos gentium iuxta numerum angelorum Dei . Isti sunt principes de quibus et Paulus apostolus loquitur: Sapientiam loquimur inter perfectos, quam nullus principum seculi huius cognouit. Si enim cognouissent, numquam Dominum glorie crucifixissent . Restitit autem princeps, id est, angelus Persarum, faciens pro credita sibi prouincia, ne  captiuorum omnis populus dimitteretur. Et forsitan cum prima die ex quo posuit cor suum propheta ad intelligendum, exauditus sit a Deo, idcirco non statim missus est angelus qui ei Dei indulgentiam nuntiaret: quia uiginti et uno diebus restitit ei princeps Persarum, enumerans peccata populi Iudeorum, quod iuste tenerentur captiui, et dimitti non deberent.

Et ecce Michel unus de principibus primis uenit in adiutorium mihi [uulg. meum]. Resistente Persarum angelo precibus tuis, et mee legationi, qui orationes tuas Deo offerebam, uenit in adiutorium mihi angelus Michel qui preest populo Isrel. Principes autem primos, archangelos intelligimus.

Et ego remansi ibi iuxta regem Persarum. Regem  Persarum angelum, id est, principem uocat, et ostendit quod iuxta Michelem sit paululum moratus, qui contra principem Persarum loquebatur.

 ueni autem ut docerem te que uentura sint populo tuo in nouissimis diebus. Quod Daniel deprecatus est, hoc a Deo meretur audire, quid futurum sit populo Isrel non in uicino tempore, sed 700 in nouissimis diebus, id est, in consummatione seculi.

 [a 1Kb] Domine mi, in uisione tua dissolute sunt compages mee, etc. Sic Theodotio interpretatus est, iuxta illud quod in centesimo secundo psalmo legimus: Benedic, anima mea, Domino, et omnia interiora mea, nomen sanctum eius. Prius enim quam uisionem Dei uidere mereamur, interiora nostra  foras aspiciunt; cum autem uiderimus uisionem Dei, conuertentur in nos interiora nostra, toti in illis sumus de quibus et in alio psalmo scribitur: Omnis gloria eius filie regum [b 1Kb] ab intus, in fimbriis aureis .

 Cumque loqueretur mecum, conualui, et dixi: Loquere, Domine mi, quia confortasti me. Et ait. Nisi enim confortasset eum tactus quasi filii hominis, et pauor recessisset ex corde, sacramenta Dei audire non poterat, et idcirco nunc ait: Quia confortasti me, loquere, Domine. Tu enim fecisti ut possim, et audire, et sentire que loqueris.

 Numquid scis quare uenerim ad te? et nunc reuertar ut prelier aduersum principem Persarum. Quod dicit hoc est: ueni quidem ut docerem  te exauditas preces tuas: sed reuersurus sum rursum ut pugnem contra principem Persarum in conspectu Dei, qui non uult populum tuum de captiuitate laxari.

Cum enim [uulg. ergo] egrederer, apparuit princeps Grecorum ingrediens [uulg. ueniens]. Ego, inquit,  egrediebar de conspectu Dei, ut tibi nuntiarem que uentura sunt populo tuo in nouissimis diebus: licet adhuc non sim securus, stante Persarum principe, et contradicente tuis precibus ac mee legationi. Et ecce princeps Grecorum, id est, Macedonum, ueniebat, et ingressus est in conspectu Dei, ut accusaret Persarum principem atque Medorum: ut in locum eorum, regnum Macedonum succederet. Et reuera mira sacramenta Dei; laxato enim de captiuitate populo Iudeorum, Persarum regnum atque Medorum, interfecto Dario, subuertit Alexander, rex Macedonum, et princeps Grecorum uicit principem Persarum.

uerumtamen annuntiabo tibi quod expressum est in scriptura ueritatis. Hic ordo lectionis est: Adhuc  res in dubio est. Te enim precante Dominum, 701 et me offerente orationes tuas, stat e regione princeps Persarum, et non uult populum tuum de captiuitate laxari. Ego autem, quia uenit princeps Grecorum, et interim pugnat contra principem Persarum, habens illic Michelem in adiutorium, donec illi inter se dimicant, referam tibi que Deus mihi futura predixerit, et tibi narranda preceperit. Nullique oriatur scrupulus quare pro principe Macedonum, principem Grecorum dixerit, hoc est, . Alexander enim rex Macedonum, primum subuersa Grecia, et subiecta potestati sue, in Persas arma corripuit.

Et nemo est adiutor meus in omnibus his, nisi Michel princeps uester. Ego sum, inquit, angelus ille  qui offero Deo orationes tuas, et nullus est alius qui adiutor meus sit rogandi pro uobis Deum, nisi Michel archangelus, cui creditus est populus Iudeorum. Et interim hoc tempore ego et princeps Grecorum communi labore aduersum Persarum principem dimicamus. Reuoluende sunt ueteres historie, et [a 1Kb] considerandum ne forte illud tempus significet quando Perse a Grecis uicti sunt. Iuxta editionem uulgatam usque ad finem libri una putatur uisio, que anno tertio Cyri Regis Persarum apparuit Danieli. Porro iuxta Hebraicam ueritatem, separata sunt que sequuntur, et scripta ordine prepostero. De cuius causis supra diximus: Non enim sub Cyri anno tertio, sed sub Darii primo qui subuertit Balthasar, narrantur ista que scripta sunt.

  Ego autem ab anno primo Darii Medi stabam, ut confortaretur et roboraretur. Ego, inquit Daniel, ab anno primo regis Darii qui subuertit Chaldeos, et me de manu inimicorum, quantum in se fuit, liberauit , stabam in conspectu Dei, et rogabam eius clementiam, pro eo qui me diligebat, ut confortaretur, uel ipse, uel regnum eius, et roboraretur. Cumque in oratione persisterem, hec, Domino respondente, cognoui. Consuetudinis autem  prophetarum est, repente personas 702 introducere sine ulla prefatione uerborum: ut est illud in psalmo tricesimo primo; cum enim rogasset Dominum propheta, et dixisset: Tu es refugium meum a tribulatione [b 1Kb] mea que circumdedit me; exsultatio mea, erue me a circumdantibus me, repente persona Dei introducitur respondentis: Intellectum tibi dabo, et instruam te in uia hac qua gradieris: firmabo super te oculos meos . Ergo et nunc narrante propheta: Ab anno primo Darii Medi, stabam et deprecabar, ut confortaretur et roboraretur eius imperium, Deus repente respondit:

---Et nunc ueritatem annuntiabo tibi. Estque sensus: Quia uis nosse de Persarum regibus quid futurum sit, audi ordinem rerum, et ausculta  quod queris.

Et ecce tres adhuc reges stabunt in Perside: et quartus ditabitur opibus nimiis super omnes: et cum inualuerit diuitiis suis, concitabit omnes aduersum regnum Grecie. Quatuor reges post Cyrum dicit in Perside surrecturos, Cambysen filium Cyri, et Smerden Magum qui Pantapten filiam Cambysis duxit uxorem. Qui cum a septem Magis fuisset occisus, et in locum eius Darius suscepisset imperium, eadem Pantaptes nupsit Dario, et ex eo Xerxen genuit filium, qui potentissimus rex et ditissimus, aduersum Greciam innumerabilem duxit exercitum, et ea gessit que Grecorum narrant historie. Succendit enim Athenas sub principe Callia, bellumque eo tempore gestum est in Thermopylis, et apud Salaminam nauale  certamen: quando Sophocles et Euripides clari habebantur, et Themistocles in Persas fugiens, hausto tauri sanguine, periit. Frustra igitur quidam Darium regem quartum, qui ab Alexandro superatus est, scribit; qui non quartus, sed quartus decimus post Cyrum Persarum rex fuit: quem septimo imperii sui anno et superauit et occidit Alexander. Et notandum quod, quatuor post Cyrum regibus Persarum enumeratis, nouem [c 1Kb] preterierit et transierit ad Alexandrum. Non enim cure fuit spiritui prophetali historie ordinem sequi, sed preclara queque perstringere.

703  Surget uero rex fortis, et dominabitur potestate multa: et faciet quod placuerit ei. Et cum steterit, conteretur regnum eius. Perspicue de  magno Alexandro rege Macedonum loquitur, qui Philippi filius fuit: hic enim Illyricis, Thracibusque superatis, uicta Grecia Thebisque subuersis, transiuit in Asiam: et fugatis Darii ducibus, urbem Sardis cepit: posteaque capta India, et urbe Alexandria condita, cum triginta et duos etatis haberet annos, et duodecimum imperii annum, in Babylone ueneno periit.

 Et diuidetur in quatuor uentos celi; sed non in posteros eius, neque secundum potentiam illius qua dominatus est. Post Alexandrum in quatuor  uentos celi: orientem uidelicet, et occidentem, meridiem, et septentrionem, regnum illius diuisum est. In Aegypto enim primus regnauit Ptolemeus Lagi filius, id est, ad meridiem. In Macedonia Philippus, qui et Arideus, frater Alexandri, id est, ad occidentem. Syrie et Babylonis, et superiorum locorum, Seleucus Nicanor, id est, ad orientem. Asie et Ponti ceterarumque in ipsa plaga prouinciarum Antigonus, id est, ad septentrionem. Hec secundum totius orbis plagas dicimus. Ceterum qui in Iudea est, ad Aquilonem Syriam, et ad Meridiem Aegyptum habet. Quod autem ait: sed non in posteros eius, hoc significat, quod liberos non habuerit: sed regnum ipsius in alienos laceratum sit: excepto fratre Philippo, qui Macedonas tenuit. Neque secundum  potentiam illius qua dominatus est. Diuisum enim in quatuor partes regnum imbecillius fuit: dum aduersus se dimicant, et intestino furore bacchantur.

Lacerabitur [Al. delebitur] enim eius regnum etiam in externos: exceptis his. Preter regna quatuor, Macedonie, Asie, Syrie et Aegypti, etiam in alios obscuriores, et minores reges Macedonum regnum laceratum est. Significat autem Perdiccam, et Crateron, et Lysimachum. Nam Cappadocia, et Armenia, Bithynia, et Heraclia, Bosphorusque et alie prouincie de potestate Macedonum recedentes, diuersos sibi reges constituerunt.

 Et confortabitur rex Austri. Ptolemeum indicat filium Lagi, qui primus regnauit in  Aegypto, et uir prudentissimus fortissimusque ac ditissimus fuit, 704 et tante potentie, ut Pyrrhum regem Epirotarum expulsum restituerit [Al. restitueret] in regnum, Cyprumque obtinuerit et Phenicen: et uicto Demetrio filio Antigoni, Seleuco regni sui partem, que ab Antigono fuerat ablata, restituerit: Cariam quoque obtineret, et multas insulas urbesque et regiones, de quibus non est huius temporis scribere. Idcirco autem cetera regna dimittens, Macedonie uidelicet et Asie, tantum de Aegypti et Syrie narrat regibus: quia in medio Iudea posita, nunc ab illis, nunc ab istis regibus tenebatur. Et Scripture sancte propositum est, non externam absque Iudeis historiam texere, sed eam que Isreli populo copulata est.

 Et de principibus eius preualebit super eum: et dominabitur ditione. Multa enim dominatio eius. Iste est Ptolemeus Philadelphus secundus rex Aegypti, filius Ptolemei superioris: sub quo LXX interpretes Alexandrie Scripturam sanctam in Grecum dicuntur uertisse sermonem: qui et Eleazaro pontifici multa Ierosolymam, et in templi donaria uasa transmisit: cuius bibliothece prefuit Demetrius Phalereus, idem apud Grecos orator, et philosophus: tanteque potentie fuisse narratur, ut Ptolemeum patrem uinceret. Narrant enim historie habuisse eum peditum ducenta millia, equitum uiginti millia, curruum uero duo millia, elephantos quos primus eduxit ex Aethiopia, quadringentos. Naues longas,  quas nunc Liburnas uocant, mille quingentas; alias ad cibaria militum deportanda, mille: auri quoque et argenti grande pondus: ita ut de Aegypto per singulos annos quatuordecim millia, et octingenta talenta argenti acceperit: et frumenti artabas  quinquies et decies centena millia.

 Et post finem annorum federabuntur . Filiaque regis Austri ueniet ad regem Aquilonis, facere amicitiam: et non obtinebit fortitudinem brachii, nec stabit semen eius; et tradetur ipsa, et qui adduxerunt eam iuuenes [uulg. adolescentes] eius: qui confortabant eam in temporibus. Primum Syrie regnauit, ut diximus, Seleucus, cognomento  Nicanor. Secundus Antiochus, qui appellatus est Sother. Tertius et ipse Antiochus, 705 qui uocabatur , id est, Deus. Iste aduersus Ptolemeum Philadelphum, qui secundus imperabat Aegyptiis, gessit bella quamplurima, et totis Babylonis atque Orientis uiribus dimicauit. uolens itaque Ptolemeus Philadelphus post multos annos molestum finire certamen, filiam suam nomine Berenicen, Antiocho uxorem dedit, qui de priore uxore nomine Laodice, habebat duos filios, Seleucum, qui cognominatus est Callinicus, et alterum Antiochum. Deduxitque eam usque Pelusium: et infinita auri, et argenti millia dotis nomine dedit: Unde , id est, dotalis appellatus est. Antiochus autem Berenicen consortem regni habere se dicens, et Laodicen  in concubine locum, post multum temporis amore superatus, Laodicen cum liberis suis reducit in regiam. Que metuens ambiguum uiri animum, ne Berenicen reduceret, uirum per ministros ueneno interfecit. Berenicen autem cum filio qui ex Antiocho natus erat, Icadioni et Genneo Antiochie principibus occidendam tradidit: filiumque suum maiorem Seleucum Callinicum in patris loco regem constituit. Et hoc est quod nunc dicitur: Post multos annos Ptolemeus Philadelphus et Antiochus facient amicitias: et filia Austri regis, hoc est Ptolemei, ueniet ad regem Aquilonis, id est, ad Antiochum, ut inter patrem ac uirum iungat amicitias. Et non poterit, inquit, obtinere, nec semen illius stare in regno Syrie; sed et ipsa Berenice, et qui  eam adduxerunt, interficientur. Rex quoque Antiochus qui confortabat eam, hoc est, per quem poterat preualere, ueneno uxoris occisus est.

 Et stabit de germine radicum eius plantatio: et ueniet cum exercitu, et ingredietur prouinciam regis Aquilonis, et abutetur eis, et obtinebit. Insuper et deos eorum, et sculptilia, uasa quoque pretiosa auri et argenti captiua ducet in Aegyptum: ipse preualebit aduersus regem Aquilonis. Et intrabit in regnum rex Austri, et reuertetur ad terram suam. Occisa Berenice, et mortuo Ptolemeo Philadelpho patre eius in Aegypto, frater illius et ipse Ptolemeus cognomento Euergetes, tertius successit in regnum, de plantatione et de germine radicis eius, eo quod esset  germanus: et uenit cum exercitu magno, et ingressus est prouinciam 706 regis Aquilonis, id est, Seleuci cognomento Callinici, qui cum matre Laodice regnabat in Syria, et abusus est eis, et obtinuit, intantum ut Syriam caperet, et Ciliciam, superioresque partes trans Euphraten, et propemodum uniuersam Asiam. Cumque audisset in Aegypto seditionem moueri, diripiens regnum Seleuci, quadraginta millia talentorum argenti tulit, et uasa pretiosa simulacraque deorum, duo millia quingenta: in quibus erant et illa que Cambyses, capta Aegypto, et in Persas portauerat. Denique gens Aegyptiorum idololatrie dedita: quia post multos annos deos eorum retulerat, Euergeten eum appellauit. Et Syriam quidem ipse obtinuit; Ciliciam autem amico suo Antiocho  gubernandam tradidit, et Xanthippo, alteri duci, prouincias trans Euphraten.

 Filii autem eius prouocabuntur: et congregabunt multitudinem exercituum plurimorum: et ueniet properans, et inundans, et reuertetur, et concitabitur: et congredietur cum robore eius. Post fugam et mortem Seleuci Callinici, duo filii eius Seleucus cognomento Ceraunus, et Antiochus qui appellatus est Magnus, prouocati spe uictorie et ultione parentis, exercitu congregato aduersus Ptolemeum Philopatorem, arma corripiunt. Cumque Seleucus maior frater, tertio anno imperii esset occisus in Phrygia per dolum Nicanoris et Apaturii: exercitus qui erat in Syria Antiochum fratrem eius cognomento Magnum de Babylone uocauit ad regnum. Et  propterea nunc infert, quod duo quidem filii prouocati sunt, et congregauerunt multitudinem exercituum plurimorum. Sed quod unus Antiochus Magnus uenerit de Babylone in Syriam, que eo tempore tenebatur a Ptolemeo Philopatore filio Euergetis, qui quartus regnauit in Aegypto; cumque pugnasset aduersum duces eius, immo proditione Theodotii obtinuisset Syriam, que per successionem iam a regibus Aegypti tenebatur, in tantam uenit audaciam, contempta luxuria Philopatoris, et magicis artibus, quibus inseruire dicebatur, ut ultro Aegyptiis bellum conaretur inferre.

 Et prouocatus rex Austri, egredietur, et pugnabit aduersum regem Aquilonis: et preparabit multitudinem nimiam, et dabitur multitudo in  manu eius. Et capiet 707 multitudinem, et exaltabitur cor eius: quia [uulg. et] deiiciet multa millia: sed non preualebit. Ptolemeus enim cognomento Philopator, amissa Syria, proditione Theodotii, congregauit plurimam multitudinem, et ingressus est aduersus  Antiochum Magnum, quem nunc regem Aquilonis uocat, iuxta situm Aegypti et Iudee prouincie; idem enim locus pro qualitate regionis, alteri ad Austrum, alteri ad Aquilonem situs est. uerbi gratia: Si de Iudea dicamus, Aegyptiis ad aquilonem, Syriis ad austrum est. Inito ergo certamine iuxta oppidum Raphie, quod in foribus Aegypti est, omnem Antiochus amisit exercitum, et per deserta fugiens, pene captus est. Cumque cessisset Syria, ad extremum federe et quibusdam conditionibus pugna finita est. Et hoc est quod Scriptura nunc dicit: Deiiciet multa millia, Ptolemeus Philopator; sed non preualebit. Aduersarium enim suum capere non potuit. Quodque sequitur.

 Et conuertetur rex Aquilonis, et  preparabit multitudinem multo maiorem quam prius, et in fine temporum, annorumque ueniet, properans cum exercitu magno et opibus nimiis. Et in temporibus illis, multi consurgent aduersum regem Austri. Antiochum Magnum significat, qui contempta Ptolemei Philopatoris ignauia, eo quod deperiret Agathocleam [Al. Agathoclidam] psaltriam, fratremque eius, et ipsum Agathoclen haberet concubinum, quem postea Aegypti ducem constituit, incredibilem de superioribus locis Babylonis exercitum congregauit. Et Ptolemeo Philopatore mortuo, aduersum filium eius, qui tunc quatuor annorum erat, et uocabatur Ptolemeus , rupto federe, mouit exercitum. Tante enim dissolutionis et superbie Agathocles fuit, ut subdite prius Aegypto prouincie rebellarent:  ipsaque Aegyptus seditionibus uexaretur. Philippus quoque rex Macedonum, et Magnus Antiochus, pace facta, aduersum 708 Agathoclen et Ptolemeum Epiphanen dimicarent, sub hac conditione, ut proximas ciuitates regno suo singuli de regno Ptolemei iungerent. Et hoc est quod nunc dicit, multos consurgere aduersus regem Austri, Ptolemeum scilicet Epiphanen, qui erat etate puerili.

Filii quoque preuaricatorum populi tui extollentur, ut impleant uisionem, et corruant [uulg. corruent]. Pugnantibus contra se Magno Antiocho et ducibus Ptolemei, in medio Iudea posita in contraria studia scindebatur: Aliis Antiocho, aliis Ptolemeo fauentibus. Denique Onias sacerdos assumptis Iudeorum plurimis fugit in Aegyptum, et a Ptolemeo  honorifice susceptus, [a 175Kb] accepit eam regionem que Heliopoleos uocabatur: et concedente rege, templum exstruxit in Aegypto simile templi Iudeorum, quod permansit usque ad imperium uespasiani, annis ducentis [b 79Kb] quinquaginta. Ipsa autem [c 19Kb] urbs que uocabatur  Onie, dimicantibus postea aduersus Romanos Iudeis, ad solum usque deleta est: et neque urbis, neque templi, ullum restat uestigium. Sub occasione ergo Onie Pontificis, infinita examina Iudeorum Aegyptum confugerunt. Eo tempore et Cyreneorum multitudine repleta est. Asserebat enim [a 1Kb] Onia se Isaie implere uaticinium scribentis: Erit altare Domini in Aegypto, et titulus Domini in terminis eius . Et hoc est quod nunc dicit: Filii preuaricatorum populi tui, qui dereliquerunt legem Domini, uolentes in alio loco preterquam iussum erat, Deo uictimas immolare, extollentur in superbiam, et uisionem, hoc est, Domini preceptum se implere iactabunt. Sed corruent: quia et templum et urbs postea destruentur. Cumque Antiochus teneret  Iudeam, missus Scopas [b 1Kb] Aetholus, dux Ptolemei partium, aduersus Antiochum fortiter dimicauit, cepitque Iudeam, et optimates Ptolemei partium secum abducens, in Aegyptum reuersus est.

709  Et ueniet rex Aquilonis, et comportabit aggerem, et capiet urbes munitissimas, et brachia Austri non sustinebunt: et consurgent electi eius ad resistendum, et non erit fortitudo. Et faciet ueniens super eum iuxta placitum suum, et non erit qui stet contra faciem eius: et stabit in terra inclyta, et consumetur in manu eius. Antiochus enim uolens Iudeam recuperare, et Syrie urbes plurimas, Scopam ducem Ptolemei iuxta fontes Iordanis, ubi nunc Paneas condita est, inito certamine fugauit, et cum decem millibus armatorum obsedit clausum in  Sidone. Ob quem liberandum misit Ptolemeus duces inclytos Eropum, et Menoclem, et Damoxenum [uulg. Damoxeum]. Sed obsidionem soluere non potuit: donec fame superatus Scopas manus dedit, et nudus cum sociis dimissus est. Quodque ait, Comportabit aggerem, illud significat, quod presidium Scope in arce Ierosolymorum, annitentibus Iudeis, multo tempore oppugnarit: et ceperit alias urbes, que prius a Ptolemei partibus tenebantur, Syrie, et Cilicie, et Lycie [Al. Lydie]. Eo enim tempore capte sunt Aphrodisias, et Sole, et Zephyrion, et Mallos, et Anemurium [Al. Anemurum], et Selenus, et Coracesium, et Coricus, et Andriace, et Limyra, et Patara [Al. Patra], et Xanthus, et ad extremum Ephesus: de quibus uniuersis et Greca,  et Romana narrat historia. Quodque intulit: Et stabit in terra inclyta, et consumetur, siue perficietur in manu eius; terram inclytam, siue, ut Septuaginta interpretati sunt, uoluntatis, hoc est, que complaceat Deo, Iudeam significat, et proprie Ierusalem, in qua honorifice [c 1Kb] susceptos eos qui partium Scope erant, prosecutus est. Pro terra inclyta, quod interpretatus  est Aquila, quem nos in hoc loco secuti sumus, Theodotio ipsum Hebraicum uerbum posuit [d 74Kb] , pro quo Symmachus uertit, terram fortitudinis.

 Et ponet faciem suam ut ueniat ad tenendum uniuersum regnum eius, et recta faciet cum eo. Et filiam feminarum dabit ei, ut euertat illum [uulg. illud]. Ut euertat illum, hoc est, Ptolemeum, siue illud, hoc est, regnum eius. uolens Antiochus non solum Syriam, et Ciliciam, et 710 Lyciam, et alias prouincias, que Ptolemei fuerant partium, possidere, sed in Aegyptum quoque regnum suum extendere, filiam suam Cleopatram per Euclem Rhodium septimo anno regni adolescentis, despondit Ptolemeo, et tertiodecimo anno tradidit, data ei dotis nomine  omni Celesyria et Iudea. Filiam autem feminarum per uocat, ut est illud peticum:

. . . . . . . . . . . . Sic ore locuta est.
. . . . . . . . uocemque his auribus hausi.

 Et non stabit, nec illius erit. Et conuertet faciem suam ad insulas, et capiet multas: et cessare faciet principem opprobrii sui, et opprobrium eius conuertetur in eum. Et conuertet faciem suam ad imperium terre sue, et impinget, et corruet, et non inuenietur. Neque enim obtinere potuit Aegyptum: quia Ptolemeus Epiphanes et duces eius, sentientes dolum, cautius se egerunt, et Cleopatra magis uiri partes, quam parentis fouit. Unde uenit se ad Asiam, et nauali certamine aduersum plurimas insulas dimicans, cepit Rhodum [Al. Hrodum], et Samum, et Colophonam [Al. Colophoniam et Boclam],  et Phoceam, et alias multas insulas. Sed occurrit ei L. Scipio Nasica cum fratre suo Publio Scipione Africano, qui Annibalem uicerat. Cum enim consul Nasica frater Africani hebetioris esset ingenii, et contra regem potentissimum senatus ei bellum nollet credere, spontaneam legationem obtulit Africanus pro fratris iniuria. uictus ergo Antiochus, intra Taurum regnare iussus est, et inde fugit ad Apamiam, ac Susam, et ultimas regni sui penetrauit urbes. Cumque aduersum Elimeos pugnaret, cum omni est deletus exercitu. Et hoc est, quod nunc Scriptura dicit, quod multas insulas ceperit: et uincente Romano, regnum Asie perdiderit: et opprobrium eius conuersum sit in caput eius: et ad extremum de Asia fugiens, reuersus sit ad imperium  terre sue, et impegerit atque corruerit, et locus eius non sit inuentus.

 Et stabit in loco eius uilissimus, et indignus decore regio: et in paucis diebus conteretur, non in furore, nec in prelio. Seleucum dicit cognomento Philopatorem 711 filium Magni Antiochi, qui nichil dignum Syrie et patris gessit imperio, et  absque ullis preliis inglorius periit. Porro Porphyrius non uult hunc esse Seleucum, sed Ptolemeum Epiphanen, qui Seleuco sit molitus insidias, et aduersum eum exercitum prepararit, et idcirco ueneno sit interfectus a ducibus suis. Quod cum unus ab illo quereret, tantas res moliens ubi haberet pecuniam? respondit, sibi amicos esse diuitias. Quod cum diuulgatum esset in populis, timuerunt duces ne auferret eorum substantiam, et idcirco eum maleficis artibus occiderunt. Sed quomodo potest in loco Magni Antiochi stare Ptolemeus, qui hoc omnino non fecit: maxime cum LXX interpretati sunt, et stabit de radice eius plantatio, id est, de germine eius, et semine, percutiens dignitatem imperii: et in paucis diebus conteretur absque ira et prelio? Hebrei  uilissimum et indignum decore regio Tryphonem intelligi uolunt, qui tutor pueri arripuit tyrannidem.

 Et stabit in loco eius despectus: et non tribuetur ei honor regius, et ueniet clam, et obtinebit regnum in fraudulentia. Et brachia pugnantis expugnabuntur a facie eius, et conterentur insuper et dux federis. Et post amicitias cum eo faciet dolum, et ascendet, et superabit in modico populo. Et abundantes, et uberes urbes ingredietur: et faciet que non fecerunt patres eius, et patres patrum eius: rapinas, et predam, et diuitias eorum dissipabit, et contra firmissimas cogitationes inibit, et hoc usque ad tempus. Hucusque ordo historie sequitur, et inter Porphyrium ac nostros [Al. nos], nulla contentio est. Cetera que sequuntur usque ad finem uoluminis, ille interpretatur  super persona Antiochi qui cognominatus est Epiphanes, frater Seleuci, filius Antiochi Magni, qui post Seleucum undecim annis regnauit in Syria, obtinuitque Iudeam, sub quo Legis Dei persecutio et Machabeorum bella narrantur. Nostri autem hec omnia de Antichristo prophetari arbitrantur qui ultimo tempore futurus est. Cumque eis uideatur illud opponi: quare tantos in medio dereliquerit sermo propheticus, a Seleuco usque ad consummationem mundi: respondent quod et in priori historia ubi de regibus Persicis dicebatur, quatuor tantum reges post Cyrum Persarum posuerit, et 712 multis in medio transilitis, repente uenerit ad Alexandrum regem Macedonum: et hanc esse Scripture sancte consuetudinem, non uniuersa narrare, sed ea que  maiora uideantur exponere. Cumque multa que postea lecturi et exposituri sumus, super Antiochi persona conueniant, typum eum uolunt Antichristi habere: et que in illo ex parte precesserint, in Antichristo ex toto esse complenda. Et hunc esse morem Scripture sancte, ut futurorum ueritatem premittat in typis, iuxta illud, quod de Domino Saluatore in septuagesimo primo psalmo dicitur, qui prenotatur Salomonis, et omnia que de eo dicuntur, Salomoni non ualent conuenire: Neque enim permansit ille cum sole et ante lunam generationis generationum : neque dominatus est a mari  usque ad mare, et a flumine usque ad terminos orbis terrarum, nec omnes gentes seruierunt ei, neque ante solem permansit nomen eius: nec benedicte sunt in ipso omnes tribus terre, neque omnes gentes magnificauerunt eum. Ex parte autem et quasi in umbra, et imagine ueritatis in Salomone premissa sunt, ut in Domino Saluatore perfectius implerentur. Sicut igitur Saluator habet, et Salomonem, et ceteros sanctos, in typum aduentus sui: sic et Antichristus pessimum regem Antiochum, qui sanctos persecutus est, templumque uiolauit, recte typum sui habuisse credendus est. Sequamur igitur expositionis ordinem, et iuxta utramque explanationem, quid aduersariis, quid nostris uideatur, breuiter annotemus. Stabit, inquiunt, in loco Seleuci,  frater eius Antiochus Epiphanes, cui primum ab his qui in Syria Ptolemeo fauebant non dabatur honor regius, sed postea simulatione clementie obtinuit regnum Syrie. Et brachia pugnantis Ptolemei, et uniuersa uastantis, expugnata sunt a facie Antiochi atque contrita. Brachia autem fortitudinem uocat: unde et manus appellatur exercitus multitudo. Et non solum, ait, Ptolemeum uicit fraudulentia, sed ducem quoque federis, hoc est, Iudam Machabeum superauit dolis. Siue quod dicit hoc est: Cum ipse obtulisset pacem Ptolemeo, et fuisset dux federis, postea est ei molitus insidias. Ptolemeum autem hic non Epiphanen significat, qui quintus regnauit in Aegypto, sed Ptolemeum 713 Philometorem, filium Cleopatre sororis Antiochi, cuius hic auunculus  fuit. Et cum post mortem Cleopatre Eulaius eunuchus nutritius Philometoris, et Leneus Aegyptum regerent, et repeterent Syriam quam Antiochus fraude occupauerat, ortum est inter auunculum et puerum Ptolemeum prelium. Cumque inter Pelusium et montem Casium prelium commisissent, uicti sunt duces Ptolemei. Porro Antiochus parcens puero, et amicitias simulans, ascendit Memphim, et ibi ex more Aegypti regnum accipiens, puerique rebus se prouidere dicens, cum modico populo omnem Aegyptum subiugauit sibi, et abundantes atque uberrimas ingressus est ciuitates. Fecitque que non fecerunt patres eius, et patres patrum illius. Nullus enim regnum Syrie ita uastauit Aegyptum; et omnes eorum diuitias dissipauit; et  callidus fuit, ut prudentes cogitationes eorum qui duces pueri erant, sua fraude subuerteret. Hec Porphyrius sequens, [a 1Kb] Sutorium sermone laciniosissimo prosecutus est, que nos breui compendio diximus. Nostri autem et melius interpretantur, et rectius: quod in fine mundi hec sit facturus Antichristus, qui consurgere habet de modica gente, id est, de populo Iudeorum, et tam humilis erit atque despectus, ut ei non detur honor regius, et per insidias et fraudulentiam obtineat principatum, et brachia pugnantis populi Romani expugnentur ab eo, et conterantur: et hoc faciet quia simulabit se  ducem esse federis, hoc est, Legis et Testamenti Dei. Et ingredietur urbes ditissimas, et faciet que non fecerunt patres eius, et patres patrum illius. Nullus enim Iudeorum absque Antichristo in toto umquam orbe regnauit. Et contra firmissimas cogitationes sanctorum inibit consilium, facietque uniuersa usque ad tempus: donec eum Dei uoluntas facere ista permiserit.

 Et concitabitur fortitudo eius, et cor eius aduersus regem Austri in exercitu magno. Et rex Austri prouocabitur ad bellum multis auxiliis, et fortibus nimis: et non stabunt, quia inibunt aduersum eum consilia. Et comedentes panem cum eo conterent eum: exercitusque eius opprimetur, 714 et cadent interfecti plurimi. Hec Porphyrius interpretatur de  Antiocho, qui aduersus Ptolemeum sororis sue filium profectus est cum exercitu magno. Sed et rex Austri, id est, duces Ptolemei prouocati sunt ad bellum multis auxiliis, et fortibus nimis, et non potuerunt resistere Antiochi consiliis fraudulentis; qui simulauit pacem cum sororis filio, et comedit cum eo panem, et postea occupauit Aegyptum. Nostri autem secundum superiorem sensum interpretantur omnia de Antichristo, qui nasciturus est de populo Iudeorum, et de Babylone uenturus, primum superaturus est regem Aegypti, qui est unus de tribus cornibus, de quibus antea iam diximus.

 Duorum quoque regum cor erit ut male faciant, et ad mensam unam mendacium loquentur, et non proficient: quia adhuc finis in aliud  tempus. Et reuertetur in terram suam cum multis opibus. Nulli dubium est quin Antiochus pacem cum Ptolemeo fecerit, et inierit cum eo conuiuium, et dolos machinatus sit, et nichil profecerit: quia regnum eius non potuerit obtinere, sed a militibus Ptolemei eiectus sit. uerum ex eo quia Scriptura nunc dicit duos fuisse reges, quorum cor fuerit fraudulentum, ut sibi mutuo malefacerent, hoc secundum historiam non potest demonstrari. Ptolemeus enim paruus etate erat, et deceptus Antiochi fraude, illi malum cogitare quid potuit? Unde uolunt nostri hec omnia [a 1Kb] referre ad Antichristum et ad regem Aegypti, quem primum superatus est.

 Et cor eius aduersum Testamentum sanctum, et faciet, et reuertetur in terram suam.  Statuto tempore reuertetur, et uenient ad Austrum: et non erit priori simile nouissimum. Et ueniet super eum trieres, et Romani, et percutietur. Siue ut alius interpretatus est: et comminabuntur ei. Et Greca, et Romana narrat historia, postquam reuersus est Antiochus  expulsus ab Aegyptiis, uenisse eum in Iudeam, hoc est, aduersus Testamentum sanctum, et spoliasse templum, et auri tulisse quamplurimum, positoque in arce presidio Macedonum, reuersum in terram suam. Et post biennium rursum contra Ptolemeum exercitum 715 congregasse, et uenisse ad Austrum. Cumque duo fratres Ptolemei, Cleopatre filii, quorum auunculus erat, obsiderentur Alexandrie, legatos uenisse Romanos: quorum unus Marcus [b 1Kb] Popilius Lenas, cum eum stantem inuenisset in littore, et senatusconsultum dedisset, quo iubebatur ab amicis populi Romani recedere, et suo imperio esse contentus, et ille ad amicorum responsionem consilium distulisset, orbem dicitur fecisse in arenis baculo quem tenebat in  manu, et circumscripsisse regem atque dixisse: Senatus et populus Romanus precipiunt, ut in isto loco respondeas, quid consilii geras. Quibus dictis ille perterritus ait: Si hoc placet senatui et populo Romano, recedendum est, atque ita statim mouit exercitum. Percussus autem dicitur esse, non quod interierit, sed quod omnem arrogantie perdiderit magnitudinem. De Antichristo nullus ambigit quin pugnaturus sit aduersus Testamentum sanctum, et primum contra regem Aegypti dimicans, [c 1Kb] Romanorum protinus auxilio terreatur. Hec autem sub Antiocho Epiphane in imagine precesserunt, ut rex sceleratissimus, qui persecutus est populum Dei, prefiguret Antichristum, qui Christi populum persecuturus est. Unde multi [d 1Kb] nostrorum putant  ob seuitie et turpitudinis magnitudinem, Domitium Neronem Antichristum fore.

Et reuertetur, et indignabitur contra Testamentum sanctuarii, et faciet ac reuertetur, et cogitabit de his [uulg. aduersum eos] qui dereliquerunt Testamentum sanctuarii. Hec plenius in Machabeorum gestis legimus : quod postquam eum de Aegypto pepulerunt Romani, indignans uenerit contra Testamentum sanctuarii, et ab his inuitatus sit qui dereliquerant Legem Dei et se ceremoniis miscuerant ethnicorum. Quod plenius complendum est sub Antichristo, qui indignabitur contra Testamentum Dei, et cogitabit aduersum illos quos uult Legem Dei derelinquere. Unde significantius interpretatus est Aquila: 716 Et cogitabit, ut deseratur pactum  sanctuarii.

 Et brachia ex eo stabunt, et polluent [uulg. et polluant] sanctuarium fortitudinis, et auferent iuge sacrificium, et dabunt abominationem in desolationem. Pro brachiis, [e 1Kb] alius interpretatus est semina, ut significaret  stirpem atque progeniem. uolunt autem eos significari qui ab Antiocho missi sunt post biennium quam templum exspoliauerat, ut tributa exigerent a Iudeis, et auferrent cultum Dei, et in templo Ierusalem, Iouis Olympii simulacrum et Antiochi statuas ponerent, quas nunc abominationem desolationis uocat, quando ablatum est holocaustum, et iuge sacrificium. Que uniuersa in typo Antichristi, nostri precessisse contendunt, qui se sessurus est in templo Dei, et se facturus ut Deum. Iudei autem noc nec de Antiocho Epiphane, nec de Antichristo, sed de Romanis intelligi uolunt, de quibus supra dictum est: Et uenient trieres, siue Itali atque Romani, et humiliabitur. Post multa, inquit, tempora de ipsis Romanis, qui Ptolemeo uenere auxilio, et  Antiocho comminati sunt, consurget rex uespasianus, surgent brachia eius, et semina, Titus filius cum exercitu, et polluent sanctuarium, auferentque iuge sacrificium, et templum tradent eterne solitudini. SIIM , quippe et CHETHIM  quos nos trieres et Romanos interpretati sumus, Hebrei Italos uolunt intelligi atque Romanos.

. Et impii in testamentum simulabunt fraudulenter. Populus autem sciens Deum suum, obtinebit et faciet. Et hoc in Machabeis legimus, quod quidem simulauerint se Legis Dei esse custodes, et postea cum gentibus pactum fecerint: alii uero permanserint in religione; quod et Antichristi temporibus futurum arbitror, quando refrigescet caritas multorum. De quibus Dominus loquitur in Euangelio:  Putas, Filius hominis ueniens inueniet fidem super terram ?

Et docti in populo docebunt plurimos, et 717 ruent in gladio, et in flamma, et in captiuitate, et in rapina dierum. Quanta Iudei ab Antiocho passi sunt, Machabeorum libri referunt, et triumphi eorum testimonio sunt: qui pro custodia legis Dei, flammas, et gladios, et seruitutem, et rapinas, et penas ultimas sustinuerunt. Que futura nemo dubitet sub Antichristo, multis resistentibus potentie eius, et in diuersa fugientibus. Que Hebrei in ultima euersione templi, que sub uespasiano et Tito accidit, interpretantur, fuisse plurimos de populo qui scirent Dominum suum, et pro custodia Legis eius interfecti sunt [Al. sint].

  Cumque corruerint, subleuabuntur auxilio paruulo, et applicabuntur eis plurimi fraudulenter. Et de eruditis ruent, ut conflentur, et eligantur, et dealbentur usque ad tempus prefinitum, quia adhuc aliud tempus erit. Paruulum auxilium, Mathathiam significari arbitratur Porphyrius, de uico [Al. monte] Modin; qui aduersum duces Antiochi rebellauit, et cultum ueri Dei seruare conatus est . Paruum autem, inquit, auxilium uocat, quia occisus  est in prelio Mathathias, et postea Iudas filius eius qui uocabatur Machabeus, pugnans cecidit, et ceteri fratres eius aduersariorum fraude decepti sunt. Lege Machabeorum libros. Hec, ait, omnia idcirco sunt facta, ut probentur et eligantur sancti, et dealbentur usque ad tempus prefinitum, quia in aliud tempus erat dilata uictoria. Sub Antichristo paruum auxilium nostri intelligi uolunt, quia congregati sancti resistent ei, et utentur auxilio paruulo, et postea de eruditis corruent plurimi. Et hoc fiet, ut quasi conflentur in fornace, et dealbentur, et eligantur donec ueniat tempus prefinitum, quia uera uictoria in aduentu Christi erit. Hebreorum quidam hec de Seuero, et Antonino principibus intelligunt, qui Iudeos plurimum dilexerunt. Alii uero de Iuliano  imperatore: quod quando oppressi fuerint a Caio Cesare, et in captiuitatis angustiis multa perpessi, ille consurgat, Iudeos amare se simulans, et in templo eorum immolaturum se esse promittens: in quo paruam spem auxilii habebunt, et applicabuntur illis 718 gentilium plurimi, non in ueritate, sed in mendacio. Pro idolorum enim cultu, eius simulabunt amicitias. Et hoc facient, ut qui probati sunt, manifesti fiant. Tempus enim uere salutis eorum, et auxilii futurum esse Christum, quem falso [a 1Kb] putant esse uenturum: cum sint recepturi Antichristum .

 Et faciet iuxta uoluntatem suam rex, et eleuabitur, et magnificabitur aduersum omnem deum, et aduersum Deum deorum loquetur magnifica: et diriget  [uulg. dirigetur] donec compleatur ira [uulg. iracundia], perpetrata quippe definitio est. Siue ut alius interpretatus est; in ipso enim erit consummatio. Ab hoc loco Iudei dici de Antichristo putant, quod post Iuliani paruum auxilium surrecturus sit rex qui faciat iuxta uoluntatem suam, et eleuetur contra omne quod dicitur deus, et aduersum Deum deorum loquatur [b 1Kb] magnifica: ita ut sedeat in templo Dei, et seipsum faciat Deum, et dirigatur uoluntas eius, donec compleatur ira Dei, quia in ipso erit consummatio. Quod quidem et nos de Antichristo intelligimus. Porphyrius autem et ceteri qui sequuntur eum, de Antiocho Epiphane dici arbitrantur quod erectus sit contra cultum Dei, et in tantam superbiam uenerit, ut in templo Ierosolymis simulacrum  suum poni iusserit. Quodque sequitur: et diriget, donec compleatur ira, quia in ipso erit consummatio, sic intelligunt, tam diu eum posse, donec irascatur ei Deus, et ipsum interfici iubeat. Siquidem Polybius et Diodorus qui [c 52Kb] Bibliothecarum scribunt historias, narrant eum non solum contra Deum fecisse Iudee, sed auaritie facibus accensum, etiam templum [d 1Kb] Diane in Elimaide, quod erat ditissimum, spoliare conatum: oppressumque a custodibus templi  et uicinis circum gentibus, et quibusdam phantasiis atque terroribus uersum in amentiam, ac postremum morbo interiisse, et hoc ei accidisse commemorant, quia templum Diane uiolare conatus sit. Nos autem dicimus, etiamsi acciderit ei, ideo accidisse, quia in sanctos Dei multam exercuerit crudelitatem, et polluerit templum eius. Non enim pro eo quod 719 conatus est facere, et acta penitentia, desiuit implere, sed pro eo quod fecit punitus esse credendus est.

 Et Deum patrum suorum non reputabit, et erit in concupiscentiis feminarum: nec quemquam deorum curabit, quia aduersum uniuersa consurget. Deum autem MAOZIM in loco suo uenerabitur; et Deum quem ignorauerunt patres eius, colet auro  et argento, et lapide pretioso, rebusque pretiosis. Et faciet ut muniat MAOZIM cum deo alieno quem [a 1Kb] cognouit, et multiplicabit gloriam, et dabit eis potestatem in multis, et terram diuidet gratuito. Pro eo quod nos interpretati sumus, et erit in concupiscentiis feminarum, LXX transtulerunt, et concupiscentiis mulierum non subiacebit. Rursum pro Deo MAOZIM , quod habetur in Hebraico, Aquila transtulit, Deum fortitudinum; LXX, Deum fortissimum. Quia uero in Hebraico pro eo, quod nos diximus: et erit in concupiscentiis feminarum, ambigue positum est, dicente Aquila, qui uerbum expressit e uerbo: , [b 4Kb] , , id est, et super Deum patrum suorum non intelliget, et super concupiscentiam  feminarum, et super omnem Deum non intelliget. Quibus uerbis intelligitur habere eum concupiscentiam feminarum, et non habere. Si legerimus, et intellexerimus , et super concupiscentiam feminarum non intelliget, de Antichristo facilior interpretatio est: quod ideo simulet castitatem, ut plurimos decipiat. Sin autem ita legerimus, et super concupiscentiam feminarum, ut subaudiatur erit, Antiochi persone magis coaptabitur, qui luxuriosissimus fuisse dicitur, et in tantum dedecus per stupra et corruptelas uenisse regie dignitatis, ut mimis quoque et scortis publice iungeretur, et libidinem suam, populo presente, compleret. Deum MAOZIM ridicule Porphyrius interpretatus est, ut diceret in uico Modin, unde fuit Mathathias, et filii  eius, Antiochi duces, Iouis posuisse statuam: et compulisse Iudeos, ut ei uictimas immolarent, id est, deo Modin. Quod autem sequitur, et deum quem ignorauerunt patres eius, colet, hoc magis Antichristo quam Antiocho conuenit. Legimus enim Antiochum idolorum 720 Grecie habuisse cultum, et Iudeos atque Samaritas ad uenerationem suorum deorum compulisse. Necnon et hoc quod infert, et faciet ut muniat MAOZIM cum deo alieno quem cognouit: et multiplicabit gloriam, et dabit eis potestatem in multis, et terram diuidet gratuito, Theodotio interpretatus  est: Et aget hec ut muniat presidia cum deo alieno: et cum eis ostenderit, multiplicabit honorem, et dominari eos multis faciet, et terram diuidet gratis. Pro presidiis, confugia interpretatus est Symmachus: quod Porphyrius ita edisserit: faciet hec omnia ut muniat arcem Ierusalem, et in ceteris urbibus ponat presidia, et Iudeos doceat adorare Deum alienum: haud dubium quin Iouem significet. Quem cum illis ostenderit, et adorandum esse persuaserit: tunc dabit deceptis honorem, et gloriam plurimam, et faciet ceteris, qui in Iudea fuerint dominati, et pro preuaricatione possessiones diuidet, et dona distribuet. Antichristus quoque multa deceptis munera largietur, et terram suo exercitui diuidet: quosque terrore non quiuerit, subiugabit auaritia.

  Et in tempore prefinito preliabitur aduersum eum rex Austri: et quasi tempestas ueniet contra illum rex Aquilonis in curribus, et in equitibus, et in classe magna: et ingredietur terras, et conteret, et pertransiet. Et introibit in terram gloriosam, et multi corruent. Pro quo interpretatus est Symmachus: et multa millia corruent: Theodotio, et multi infirmabuntur. Multas autem corruere iuxta Aquilam, uel urbes, uel regiones, uel prouincias intellige. Et hec Porphyrius ad Antiochum refert: quod undecimo anno regni sui rursus contra sororis filium Ptolemeum Philometorem dimicauerit. Qui audiens uenire Antiochum, congregauit multa populorum millia. Sed Antiochus quasi tempestas ualida in curribus, et in equitibus, et in classe magna ingressus  sit terras plurimas, et transeundo uniuersa uastauerit: ueneritque ad terram inclytam, id est, Iudeam, quam Symmachus terram fortitudinis interpretatus est: pro qua Theodotio ipsum uerbum Hebraicum posuit SABAI [Al. SABAM et SABA] : et arcem munierit de ruinis murorum ciuitatis, 721 et sic perrexerit in Aegyptum. Nostri autem ad Antichristum et ista referentes, dicunt quod primum pugnaturus sit contra regem Austri, id est, Aegypti, et postea Libyas, et Aethiopas superaturus: que de decem cornibus tria contrita cornua supra legimus; et quia uenturus sit in terram Isrel, et multe ei uel urbes, uel prouincie dature manus.

He autem sole saluabuntur de manibus eius, Edom, et Moab, et principium filiorum Ammon. Antiochus,  aiunt, festinans contra Ptolemeum regem Austri, Idumeos, et Moabitas, et Ammonitas qui ex latere Iudee [Al. Idumee] erant, non tetigit: ne occupatus alio prelio, Ptolemeum redderet fortiorem. Antichristus quoque Idumeam, et Moabitas, ac filios Ammon, id est, Arabiam relinquet intactam: quia illuc Sancti ad deserta confugient.

 Et mittet manum suam in terras, et terra Aegypti non effugiet: et dominabitur thesaurorum auri atque argenti, et in omnibus pretiosis Aegypti. Per Libyas [uulg. Libyam et Aethiopiam]  quoque et Aethiopias transibit. Hec Antiochum ex parte fecisse legimus. Sed quod sequitur, per Libyas et Aethiopias transibit, magis nostri asserunt Antichristo conuenire. Antiochus enim Libyam quam plerique Africam intelligunt, Aethiopiamque non tenuit: nisi forte quia in ipso climate sunt prouincie Aegypti, et longe per deserta uicine, captis Aegyptiis, etiam iste prouincie conturbate sunt. Unde non dicit, quod ceperit eas: sed per Libyas Aethiopiasque transierit.

 Et fama turbabit eum [uulg. eam] ab Oriente et ab Aquilone. Et ueniet in multitudine magna, ut conterat et interficiat plurimos. Et figet tabernaculum suum in Apedno: inter [a 1Kb] duo maria super montem inclytum et sanctum, et ueniet usque ad summitatem  eius, et nemo auxiliabitur ei. Et in hoc loco Porphyrius tale nescio quid de Antiocho somniat: Pugnans, inquit, contra Aegyptios, et Libyas Aethiopiasque pertransiens, audiet sibi ab Aquilone et ab Oriente prelia concitari, unde et regrediens capiet Aradios resistentes, et omnem in littore Phenicis uastabit prouinciam. 722 Confestimque perget ad Artaxiam regem Armenie, qui de Orientis partibus mouebitur, et interfectis plurimis de eius exercitu, ponet tabernaculum suum in loco Apedno, qui inter duo latissima situs est flumina, Tigrim, et Euphratem. Cumque hucusque processerit, in quo monte inclyto sederit et sancto, dicere non potest: quamquam inter duo maria eum sedisse, probare non potest, et stultum sit duo Mesopotamie  flumina, duo maria interpretari. Montem autem inclytum idcirco preteriit, quia secutus est Theodotionis interpretationem, qui ait: inter media maria super montem Saba sanctum. Cumque Saba nomen montis, uel Armenie, uel Mesopotamie putet, quare sit sanctus dicere non potest: etiam hac licentia mentiendi, possumus nos addere quod ille conticuit: sanctum dici montem, quia iuxta errorem Armeniorum sit idolis consecratus. Et ueniet, inquit, usque ad summitatem ipsius montis, in Elimaide prouincia, que est ultima Persarum ad Orientem regio; ibique uolens templum Diane spoliare, quod infinita donaria habebat, fugatus a barbaris est, qui mira ueneratione fanum illud suspiciebant, et mortuus est merore consumptus in Tabes, oppido  Persidis. Hec ille in suggillationem nostri artificiosissimo sermone composuit, que etiamsi potuerit approbare, non de Antichristo dicta, sed de Antiocho, quid ad nos, qui non ex omnibus Scripturarum locis Christi probamus aduentum, et Antichristi mendacium? Pone enim hec dici de Antiocho, quid nocet religioni nostre? Numquid et in superiori uisione,  ubi in Antiocho prophetia consummata est, aliquid de Antichristo dicitur? Dimittat itaque dubia, et in manifestis hereat: dicatque quis sit ille lapis, qui de monte abscissus sine manibus, creuerit in montem magnum, et orbem impleuerit, et quadriformem imaginem contriuerit: qui sit ille filius hominis, qui cum nubibus uenturus sit, et staturus ante uetustum dierum, et dandum ei regnum quod nullo fine claudatur: omnesque populi, tribus ac lingue, ipsi seruituri sint. 723 Hec que manifesta sunt preterit, et de Iudeis asserit prophetari, quos usque hodie seruire cognoscimus. Et dicit eum qui sub nomine Danielis scripsit librum, ad refocillandam spem suorum fuisse mentitum. Non quo omnem historiam futuram nosse potuerit, sed quo iam  facta memoraret; et in ultime uisionis calumniis immoratur, flumina ponens pro mari, et montem inclytum et sanctum Apedno [b 1Kb] , quem ubi legerit, nullam potest proferre historiam. Nostri autem extremum uisionis huius capitulum super Antichristo sic exponunt, quod pugnans contra Aegyptios Libyasque, et Aethiopias, et tria cornua de decem cornibus conterens, auditurus sit de Aquilonis et de Orientis partibus aduersum se bella consurgere, quod ueniens cum magna multitudine, ut conterat et interficiat plurimos, figat tabernaculum suum in Apedno iuxta Nicopolim, que prius Emmaus uocabatur: ubi incipiunt Iudee prouincie montana consurgere. Denique inde se erigens usque ad montem Oliueti, Ierosolymorum regio ascenditur; et hoc esse quod  nunc Scriptura dicit: Et cum fixerit tabernaculum suum in montane prouincie radicibus inter duo maria, mare uidelicet quod nunc appellatur Mortuum ab Oriente, et mare Magnum in cuius littore Cesarea, Ioppe, Ascalon, et [c 41Kb] Gaze site sunt. Tunc ueniet usque ad summitatem montis eius, hoc est, montane prouincie, id est, uerticem montis Oliueti, qui inclytus uocatur, quia ex eo Dominus atque Saluator ascendit ad Patrem, et nullus Antichristo poterit auxiliari, contra se Domino seuiente. Et asserunt ibi Antichristum esse periturum, unde Dominus ascendit ad celos. Apedno uerbum compositum est, quod si diuidas, intelligi potest, , id est, solii sui. Et est sensus: Et figet tabernaculum [d 1Kb] suum et thronum suum inter maria super montem  inclytum et sanctum. Hunc locum Symmachus 724 ita interpretatus est: , , quod in Latino sonat: et extendet [Al. extendit] papiliones equitatus sui inter maria, super montem fortitudinis sanctum, et ueniet usque ad uerticem montis. Theodotio:  Et figet tabernaculum suum in [a 19Kb] Aphedano inter maria in monte Saba sancto, et ueniet usque ad partem eius. Aquila: Et plantabit tabernaculum pretorii sui in inter maria, in monte glorioso et sancto, et ueniet usque ad finem eius. Soli Septuaginta omni se nominis questione liberantes interpretati sunt: Et statuet tabernaculum suum tunc inter maria, et montem uoluntatis sanctum, et ueniet hora consummationis eius. Quos Apollinarius secutus, de nomine Apedno omnino conticuit. Hoc ideo prolixius posui, ut et Porphyrii ostendam calumniam qui hec omnia ignorauit, aut nescire se finxit, et Scripture sancte difficultatem: cuius intelligentiam absque Dei gratia et doctrina maiorum sibi imperitissimi uel maxime uindicant. Notandum autem, quod P litteram  Hebreus sermo non habeat, sed pro ipsa utatur PHE, cuius uim Grecum sonat. In isto tantum loco apud Hebreos scribatur quidem [b 1Kb] PHE, sed legatur P. Quod autem Antichristus ueniat usque ad summitatem montis sancti et inclyti, et ibi pereat, Isaias plenius loquitur: Precipitabit Dominus in monte sancto faciem dominatoris tenebrarum super omnes gentes, et eum qui dominatur cunctis populis, et [c 1Kb] unctionem que uncta [Al. qua unctus] est contra uniuersas nationes.

 In tempore autem illo consurget Michel princeps magnus, qui stat pro filiis populi tui, et ueniet tempus quale non fuit ex eo quo [uulg. ab eo ex quo] gentes esse ceperunt usque ad tempus illud. Et in tempore illo saluabitur populus tuus:  omnis qui inuentus fuerit scriptus in libro. Et multi de his qui dormiunt in terre puluere, euigilabunt: alii in uitam eternam, et alii in opprobrium, 725 ut uideant semper. Qui autem docti fuerint, fulgebunt quasi splendor firmamenti, et qui ad iustitiam erudiunt multos, quasi stelle in perpetuas eternitates. Hactenus Porphyrius utcumque se tenuit, et tam nostrorum imperitis, quam suorum male eruditis imposuit: de hoc capitulo quid dicturus est, in quo mortuorum describitur resurrectio: aliis suscitatis in uitam eternam, et aliis in opprobrium sempiternum? Nec potest dicere qui fuerint sub Antiocho fulgentes quasi splendor firmamenti, et alii quasi stelle in perpetuas eternitates. Sed quid non facit pertinacia? Quasi contritus coluber eleuat caput,  et moriturus in eos qui morituri sunt uenena diffundit. Et hoc, inquit, de Antiocho scriptum est, qui uadens in Persidem, Lysie qui Antiochie, et Phenicie  preerat, reliquit exercitum, ut aduersum Iudeos pugnaret, urbemque eorum Ierusalem subuerteret; que omnia narrat Iosephus historie auctor Hebree, quod talis fuerit tribulatio, qualis numquam, et tempus aduenerit quale non fuit ex quo gentes esse ceperunt usque ad illud tempus. Reddita autem uictoria, et cesis Antiochi ducibus,  ipsoque Antiocho in Perside mortuo, saluatus est populus Isrel: omnes qui scripti erant in libro Dei, hoc est, qui Legem fortissime defenderunt, et econtrario qui deleti sunt de libro, hoc est, qui preuaricatores exstiterunt Legis, et Antiochi fuerunt partium. Tunc, ait, hi qui quasi in terre puluere dormiebant, et operti erant malorum pondere, et quasi in sepulcris miseriarum reconditi, ad insperatam uictoriam de terre puluere surrexerunt, et de humo eleuauerunt caput, custodes Legis resurgentes in uitam eternam, et preuaricatores in opprobrium sempiternum. Magistri autem et doctores qui Legis notitiam habuerunt, fulgebunt quasi celum, et qui inferiores populos exhortati sunt ad custodiendas ceremonias Dei, ad instar astrorum splendebunt in  perpetuas eternitates. Ponit quoque historiam de Machabeis, in qua dicitur multos Iudeorum sub Mathathia et Iuda Machabeo ad eremum confugisse, et latuisse in speluncis, et in cauernis petrarum, ac post uictoriam processisse . Et hec 726 quasi de resurrectione mortuorum esse predicta. Tempore autem Antichristi talem tribulationem fore, qualis numquam fuit ex eo quo gentes esse ceperunt, uerius intelligitur. Ponamus enim uicisse Lysiam qui uictus est, et penitus oppressos Iudeos esse qui uicerunt: numquid fuit talis tribulatio qualis eo tempore quo Ierusalem capta est a Babyloniis, templumque subuersum, et omnis populus ductus in captiuitatem? Oppresso igitur Antichristo, et spiritu Saluatoris exstincto, saluabitur  populus qui scriptus fuerit in libro Dei, et pro diuersitate meritorum, alii resurgent in uitam eternam, et alii in opprobrium sempiternum. Magistri autem habebunt similitudinem celi, et qui alios erudierunt, stellarum fulgori comparabuntur. Non enim sufficit scire sapientiam, nisi et alios erudias: tacitusque sermo doctrine, alium non edificans, mercedem operis  recipere non potest. Quem locum Theodotio et uulgata editio ita expressit: Et intelligentes fulgebunt quasi splendor firmamenti, et de iustis plurimi  quasi stelle in eternum et ultra. Solent nonnulli querere, utrum doctus sanctus, et simplex sanctus eamdem mercedem habeant, et unam in Celestibus mansionem. Unde nunc iuxta Theodotionem dicitur, quod docti similitudinem  celi habeant, et absque doctrina iusti, stellarum fulgori comparentur: tantumque sit inter eruditam sanctitatem et sanctam rusticitatem, quantum celum distat et stelle.

 Tu autem, Daniel, claude sermones, et signa librum usque ad tempus statutum. Pertransibunt plurimi, et multiplex erit scientia. Qui Danieli multiplicem reuelauerat ueritatem, ipsa occulta esse significans que locutus est, precepit ut inuoluat sermones, et signet librum, ut legant plurimi, et querant  historie ueritatem, et propter obscuritatis magnitudinem diuersa opinentur. Quod autem ait: Pertransibunt, id est, percurrent plurimi, multorum significat lectionem. Solemus enim dicere: percurri librum, pertransiui historiam. Quod quidem et Isaias de obscuritate sui uoluminis loquitur: Et erunt sermones libri istius, quasi uerba uoluminis signati, quod si dederint homini nescienti litteras, dicentes ei, lege: respondebit, 727 nescio litteras. Sin autem dederint illud homini scienti litteras, et dixerint. Lege librum: Respondebit, non possum legere: signatus est enim . Et in Apocalypsi Ioannis liber uidetur signatus sigillis septem intus et foris. Cumque nullus posset signacula illius soluere, ait Ioannes: Flebam nimis. Et uenit ad me uox dicens: Ne  plores: Ecce uicit teo de tribu Iuda radix Dauid, aperire librum, et soluere signacula eius . Librum autem illum potest soluere qui Scripturarum sacramenta cognouit, et intelligit enigmata, et uerba tenebrosa propter mysteriorum magnitudinem, et interpretatur parabolas, et occidentem litteram transfert in spiritum uiuificantem.

 Et uidi ego Daniel, et ecce quasi duo alii stabant: unus hinc super ripam fluminis, et alius inde ex altera ripa fluminis. Et dixi uiro qui indutus erat lineis, qui stabat super aquas fluminis: usquequo finis istorum mirabilium? uidit Daniel duos angelos stantes ex utraque parte super ripam Babylonii fluminis, qui cum hic ponatur absque nomine, secundum preteritam uisionem puto eum esse Tigrim, qui  Hebraice dicitur EDDECEL , et tamen non interrogat eos qui stabant super utramque ripam, sed eum quem in principio uiderat, qui indutus erat uestibus lineis siue byssinis, quod Hebraice dicitur BADDIM . Et hic ipse Angelus stabat super aquas fluminis Babylonii, suo eas calcans pede. Ex quo intelligimus superiores duos angelos, quos uidit stantes super ripam, et non interrogat, nec putat sciscitatione, condignos angelos esse Persarum atque Grecorum. Hunc autem esse angelum clementissimum, qui orationes Danielis in conspectu Dei obtulerat , quando ei uiginti et uno diebus Persarum angelus resistebat. Interrogabat  autem hec mirabilia que in presenti uisione dicuntur, quo complenda sint tempore, quod  Porphyrius more suo de Antiocho, nos de Antichristo interpretamur.

 Et audiui uirum qui indutus erat lineis, qui stabat super aquas fluminis, cum eleuasset dexteram, et sinistram suam in celum, et iurasset per uiuentem in 728 eternum, quia in tempus, et tempora, et dimidium temporis. Tempus, et tempora, et dimidium temporis, tres et semis annos interpretatur Porphyrius, quod et nos iuxta Scripturarum sanctarum idioma, non negamus. Nam et supra legimus,  quod septem tempora transierint super Nabuchodonosor, id est, septem anni efferationis eius, et in uisione quatuor bestiarum scriptum est, leonis, et ursi, pardi, et alterius bestie, cuius nomen tacetur, que regnum significat Romanorum, et postea de Antichristo, quod [a 1Kb] reges humiliet, et sermones contra Excelsum loquatur, et sanctos Altissimi conterat, et putabit, ait, quod possit mutare tempora et leges. Et tradentur in manu eius usque ad tempus, et tempora, et dimidium temporis. Et iudicium sedebit, ut auferatur potentia et conteratur, et dispereat usque in finem. Et manifeste de aduentu Christi atque sanctorum dicit: Regnum autem et potestas, et magnitudo regni que est subter omne celum, detur populo sanctorum Altissimi, cuius  regnum, regnum sempiternum est, et omnes reges seruient ei, et obedient. Si itaque superiora que perspicue de Antichristo scripta sunt, refert Porphyrius ad Antiochum, et ad tres et semis annos, quibust emplum dicit fuisse desertum : ergo et hoc quod sequitur: Regnum eius sempiternum, et omnes reges seruient ei, et obedient, debet probare super Antiocho, uel ut ipse putat, super populo Iudeorum: quod nequaquam stare manifestum est. Legimus in Machabeorum libris, Iosephus quoque in eamdem consentit opinionem , quod tribus annis templum pollutum fuerit in Ierusalem, et in eo [b 1Kb] Iouis idolum steterit sub Antiocho Epiphane, centesimo quadragesimo quinto anno regni Macedonum, a Casleu mense eiusdem anni nono, usque ad mensem nonum centesimi quadragesimi  octaui anni, qui faciunt annos tres. Sub Antichristo autem non tres anni; sed tres et semis, hoc est, mille ducenti nonaginta dies, desolationis templi sancti et euersionis future  esse dicuntur.

Et cum completa fuerit dispersio manus 729 populi sancti, complebuntur uniuersa hec: Quando, inquit, populus Dei dispersus fuerit: uel Antiocho persequente, ut uult Porphyrius, uel Antichristo, ut nostri uerius probant, tunc hec omnia complebuntur.

 Et ego audiui, et non intellexi. Et dixi: Domine mi quid erit post hec? Et ait: uade, Daniel, quia clausi signatique sunt sermones usque ad tempus [c 1Kb] consummationis. Eligentur et dealbabuntur,  et quasi ignis probabuntur multi, et impie agent impii: neque intelligent omnes impii: porro docti intelligent. uult propheta intelligere quod uiderat, immo quod audierat, et futurorum cupit cognoscere ueritatem. Audierat enim regum bella diuersa, et inter se prelia, et multiplicem historiam: sed nomina non audierat singulorum. Si autem propheta audiuit, et non intellexit, quid facient hi qui signatum librum, et usque ad tempus consummationis, multis obscuritatibus inuolutum, presumptione  mentis edisserunt? Cum autem, inquit, finis aduenerit, impii non intelligent, et qui docti fuerint disciplina Dei, intelligere poterunt. In peruersam enim animam non introibit sapientia: nec potest se infundere corpori, quod peccatis subditum est.

 Et a tempore quo [uulg. cum] ablatum fuerit iuge sacrificium, et posita fuerit abominatio in desolationem, dies mille ducenti nonaginta. Hos mille ducentos nonaginta dies Porphyrius in tempore Antiochi, et in desolatione templi dicit completos, quam et Iosephus et Machabeorum  liber, tribus tantum annis fuisse commemorant. Ex quo perspicuum est tres istos, et semis, annos de Antichristi dici temporibus, qui tribus et semis annis, hoc est mille ducentis nonaginta diebus,  sanctos persecuturus est, et postea corruiturus in monte inclyto et sancto. A tempore igitur , quod nos interpretati sumus iuge sacrificium, quando Antichristus orbem [Al. urbem] obtinens, Dei cultum [a 1Kb] interdixerit, usque ad internecionem eius, tres et semis anni, id est, mille ducenti et nonaginta complebuntur.

730  Beatus qui exspectat, et peruenit usque ad dies mille trecentos triginta quinque. Beatus, inquit, qui, interfecto Antichristo, dies supra numerum prefinitum quadraginta quinque prestolatur: quibus est Dominus atque Saluator in sua maiestate uenturus. Quare autem post interfectionem Antichristi, quadraginta quinque dierum silentium sit, diuine scientie est: nisi forte dicamus: Dilatio  regni sanctorum, patientie comprobatio est. Porphyrius hunc locum ita edisserit, ut quadraginta quinque dies qui super mille ducentos nonaginta sunt, uictorie contra duces Antiochi tempus significent: quando Iudas Machabeus fortiter dimicauit, et emundauit templum, idolumque contriuit, et uictimas obtulit in templo Dei. Quod recte diceret, si Machabeorum liber, tribus et semis annis templum scriberet fuisse pollutum, et non tribus .

 Tu autem, [b 1Kb] Daniel, uade ad prefinitum, et requiesce [uulg. requiesces] et stabis in sorte tua in finem dierum. Pro quo Theodotio ita interpretatus est: Tu autem uade et requiesce, et resurges in ordine tuo in consummatione dierum. Quo uerbo ostenditur  omnem prophetiam uicinam esse resurrectioni [Al. resurrectionis] omnium mortuorum:  quando et propheta surrecturus est. Et frustra Porphyrius, que in typo Antiochi de Antichristo dicta sunt, uult omnia referre ad Antiochum. Cuius calumnie  plenius responderunt Eusebius Cesariensis, et Apollinarius Laodicenus, et ex parte disertissimus uir martyr Methodius, que qui scire uoluerit, in ipsorum libris poterit inuenire. [c 1Kb] Hucusque Danielem in Hebreo uolumine legimus: cetera que sequuntur usque in finem libri, de Theodotionis editione translata sunt.

 Et erat uir habitans in Babylone, et nomen eius Ioacim, et accepit uxorem nomine Susannam filiam Helcie, pulchram nimis, et timentem Dominum [uulg. Deum]. Expositis, ut potui [Al. potuimus], que in Danielis libro iuxta Hebraicum  continentur, ponam breuiter quid Origenes in decimo Stromatum suorum libro de Susanne et 731 Belis fabulis dixerit. Cuius hec uerba sunt, [d 1Kb] que locis suis subnotabis.

 Et parentes eius iusti [uulg. cum essent iusti erudierunt] edocuerunt filiam suam iuxta legem Moysi. Hoc utendum est testimonio ad exhortationem parentum, ut doceant iuxta legem Dei, sermonemque diuinum non solum filios, sed et filias suas.

 Et [e 202Kb] constituti sunt duo senes de populo [uulg. tacet de populo] iudices in anno illo. Referebat Hebreus istos esse Ahab et Sedeciam [Al. Alchiam et Sedechiam], de quibus scribit Ieremias: Faciat te Dominus sicut Ahab et Sedeciam, quos frixit rex Babylonis in igne, propter iniquitatem quam  fecerant in Isrel, et adulterarant [Al. adulterabant] uxores ciuium suorum .

 De quibus locutus est Dominus: quia egressa est iniquitas de Babylone a senibus iudicibus, qui uidebantur regere populum. Isti frequentabant domum Ioacim, etc. Pulchre de presbyteris peccatoribus non ait: Qui regebant populum: sed, qui uidebantur regere. Qui enim bene presunt populo, regunt populum: qui autem tantum nomen habent iudicum, et iniuste presunt populo, regere uidentur populum, magis quam regant.

 Et exarserunt in concupiscentiam [f 1Kb] eius, et euerterunt sensum suum, et declinauerunt oculos suos, ut non uiderent celum, neque meminissent iudiciorum iustorum. Quod Greci uocant , nos perturbationem  magis quam passionem rectius interpretamur. Hec igitur perturbatio, et cupido libidinis titillauit,  immo percussit corda seniorum. Sed ut in animis eorum iaceret fundamentum, et cogitarent desiderata complere, ipsi euerterunt sensum suum: quo subuerso, oculi eorum inclinati sunt, ut celestia non uiderent, nec recordarentur iudiciorum iustorum, siue Dei, siue honestatis, siue nature: que omnibus ad bonum insita est.

Et ecce Susanna inambulabat, iuxta consuetudinem. Ante iam dictum est quod facto mane inambularet Susanna. Nec incongruum est ad placandos eos 732 qui omnium que gerimus de Scripturis sanctis querunt exempla, hunc inambulandi locum assumere: quod recte quis ad uegetandum corpusculum deambulet. Quem locum, inquit, de Septuaginta editione nunc posui: quo dicto Origenes ostendit cetera se  non iuxta Septuaginta interpretes disseruisse.

 Ingemuitque Susanna et ait: Angustie mihi sunt undique. Qui ad summitatem perfecte uirtutis uenerit, numquam dicit sibi imminere discrimen, si adulterorum manus non effugerit, dicentium: Assentire nobis, et commiscere nobiscum. Alioquin, et si nolueris, dicemus testimonium contra te, quod fuerit tecum iuuenis, et hac de causa dimiseris puellas a te. Humane quippe fragilitatis est, mortem timere, que infertur pro iustitia: nisi forte angustiam interpretabimur, non imminentis mortis, sed opprobrii et ignominie, qua perfundenda erat illis accusantibus atque dicentibus: Fuit cum illa iuuenis, et idcirco dimisit puellas.

 Si enim hoc egero, mors mihi est: si  autem, non, etc. Peccatum mortem uocat. Sicut ergo ei qui facit adulterium, mors est adulterium: sic omne peccatum quod ducit ad mortem, mors appellandum est. Et toties mori credimur, quoties peccamus ad mortem. Unde econtrario toties resurgimus et uiuificamur, quoties uite digna opera facimus.

 Sed melius mihi est absque opere incidere in manus uestras, quam peccare in conspectu Domini. In Greco non habet, , id est, melius, sed , quod bonum interpretari possumus. Unde eleganter non dixit: Melius mihi est incidere in manus iniquorum presbyterorum, quam peccare in conspectu Domini: ne uideretur comparatione peccati, quod non erat bonum, hoc appellare melius.  Sed bonum est, inquit, mihi non facere malum, et incidere in manus uestras, ne peccem in conspectu Domini. 733 Non ergo per comparationem legendum est: Melius mihi est incidere in manus uestras,  quam peccare in conspectu Domini: sed absolute: Bonum mihi est non facere malum et incidere in manus uestras, ne peccem in conspectu Domini.

 Et exclamauit uoce magna Susanna, etc. Magna uox erat, non eris percussione, et clamore faucium, sed pudicitie magnitudine, per quam clamabat ad Dominum. Unde et sancta Scriptura in exclamatione seniorum non apposuit magnam uocem. Sequitur enim: Clamauerunt et senes aduersum eam.

 Exclamauit autem Susanna uoce magna, etc. Cordis affectus, et mentis pura confessio, et bonum conscientie, uocem eius fecerant clariorem. Unde magna erat exclamatio eius Deo, que ab hominibus non audiebatur.

 Cumque duceretur ad mortem, suscitauit  Dominus Spiritum sanctum pueri iunioris. Quo sermone ostenditur, non intrasse in Danielem Spiritum sanctum: sed eum qui erat in illo, et quiescebat propter etatis infirmitatem, nec sua poterat opera demonstrare, data occasione pro sancta femina a Domino suscitatum.

 Et exclamauit uoce magna: Mundus ego sum a sanguine huius, etc. Suscitato in se Spiritu sancto, et que puer deberet dicere suggerente, uox eius magna erat. Et notandum sicubi in Scripturis sanctis, peccatoris uox magna uocatur [Al. dicatur].

734  Dic sub qua arbore uideris eos loquentes sibi. Qui ait sub schino, dixitque ei Daniel: Recte mentitus es in caput tuum; ecce enim Angelus Dei accepta sententia ab eo scindet te medium. Et  post modicum alter senior ait, sub prino, dixitque ad eum Daniel: Recte mentitus et tu in caput tuum. Manet autem Angelus Dei gladium habens ut secet te medium. Quia Hebrei reprobant historiam Susanne, dicentes eam in Danielis uolumine non haberi, debemus diligenter inquirere nomina, , que Latini ilicem et lentiscum interpretantur, si sint apud Hebreos, et quam habeant etymologiam, ut a , scissio, et a , sectio, siue serratio dicatur lingua eorum. Quod si non fuerit inuentum, necessitate cogemur et nos eorum acquiescere sententie, qui Greci tantum sermonis hanc uolunt esse , que Grecam habeat tantum etymologiam, et Hebraicam non habeat. Quod si quis ostenderit [a 69Kb] duarum istarum arborum scissionis et sectionis  in Hebreo stare etymologiam: tunc poterimus etiam hanc Scripturam recipere.

 Exclamauit autem omnis synagoga [uulg. cetus] uoce magna, et benedixerunt Deum qui  saluat sperantes in se, etc. Si interfecit eos omnis synagoga, uidetur illa opinio refutari [a 2Kb] , de qua supra diximus, secundum Ieremiam , quod ipsi essent presbyteri Abab et Sedecias: nisi forte hoc, quod scriptum est: Interfecerunt eos, sic interpretemur pro eo, quod est, regi Babylonis occidendos tradiderunt. 735 Sicut et nos dicimus, quod Iudei interfecerint Saluatorem: non quo ipsi percusserint, sed quo tradiderint occidendum, et succlamantes dixerint: Crucifige, crucifige eum .

 Helcias autem et uxor eius laudauerunt Deum pro filia sua Susanna, etc. Digne [Al. Digni] quasi sancti laudant Deum: non quia liberata est de manu presbyterorum Susanna, hoc enim non satis  laudabile est, nec magni discriminis, si non esset liberata, sed quia non est inuenta in ea res turpis.

 Statimque cum aperuisset ostia, aspiciens 736 rex super mensam [uulg. ostium intuitus rex mensam], exclamauit uoce magna: Magnus es, Bel, et non est apud te ullus dolus. Hoc quod Scriptura nunc dicit: Exclamauit uoce magna, quia de idololatra et ignorante Deum, dicitur, uidetur obseruationem nostram subuertere, qua dudum asseruimus uocem magnam in sanctis tantum reperiri. Quod soluet facile qui hanc historiam in libro Danielis apud Hebreos dixerit non haberi. Si quis autem potuerit eam approbare esse [b 1Kb] de canone, tunc querendum est quid ei respondere debeamus.





S. EUSEBII HIERONYMI, STRIDONENSIS PRESBYTERI, TRANSLATIO HOMILIARUM ORIGENIS IN IEREMIAM ET EZECHIELEM, AD [a 1Kb] uINCENTIUM PRESBYTERUM. 



Prologus.

 741-742. Magnum est quidem, amice, quod postulas, ut Origenem faciam Latinum, et hominem iuxta Didymi uidentis sententiam, alterum post Apostolum [Al. apostolos], Ecclesiarum magistrum etiam  Romanis auribus donem. Sed oculorum, ut ipse nosti, dolore cruciatus, quem nimia impatiens lectione contraxi, et notariorum penuria, quia tenuitas hoc quoque subsidium abstulit, quod recte cupis, tam  ardenter ut cupis, implere non ualeo. Itaque post quatuordecim homilias in Ieremiam, quas iampridem confuso ordine interpretatus sum, et has quatuordecim in Ezechielem per interualla dictaui, id magnopere curans, ut idioma supradicti uiri a simplicitate sermonis, que sola Ecclesiis prodest, etiam translatio conseruaret, omni rhetorice artis splendore contempto: res quippe uolumus, non uerba laudare; et illud breuiter admonens, ut scias Origenis opuscula in omnem Scripturam esse triplicia. Primum eius opus Excerpta, que Grece nuncupantur, in quibus ea que sibi uidebantur obscura, atque habere aliquid difficultatis, summatim breuiterque perstrinxit.  Secundum homileticum genus, de quo et presens interpretatio eius est. Tertium quod ipse inscripsit nos uolumina possumus nuncupare, in quo opere tota ingenii sui uela spirantibus uentis dedit, et recedens a terra in medium pelagus aufugit. Scio te cupere, ut omne genus transferam dictionis: premisi causam, cur facere non possim. Hoc tamen spondeo, quia si, orante te, iehsu reddiderit sanitatem, non dicam cuncta, quia hoc dixisse temerarium est, sed permulta sum translaturus, ea lege qua tibi sepe constitui, ut ego uocem prebeam, tu notarium.



INCIPIUNT HOMILIAE XIu IN IEREMIAM.



HOMILIA PRIMA. uerbum Dei quod factum est ad Ieremiam filium Chelcie, etc. .


743 Deus ad beneficiendum promptus est: ad puniendos autem eos qui pena digni sunt, dissimulat. Cum possit quippe tacens sine contestatione uenturi punire eos quos semel dignos supplicio iudicauit, numquam hoc facit: sed etiam si condemnauerit, [a 24Kb] dicit quod sibi semper dicere propositum est, ut liberentur a condemnatione per penitentiam, qui condemnati fuerant per delictum. Horum exempla cum de Scripturis multa possimus accipere, sufficiunt ad presens incidentia, ut ueniamus ad eorum que lecta sunt, contemplationem. Niniuite peccatores condemnati  erant a Deo: Adhuc enim [b 1Kb] tres dies, et futurum ut Niniue subuertatur . Noluit Deus cum silentio punire damnatos; sed dans eis locum penitentie et conuersionis, misit ad gentes Hebreorum prophetam, ut dicente illo: Adhuc tres dies, et Niniue subuertetur, qui condemnati fuerant, non perirent: sed agentes penitentiam, impetrarent misericordiam Dei, qui in Sodomis et Gomorrhis iam erant exitio destinati, 744 ut manifestum est ex sermonibus Dei, quos locutus est ad Abraham: attamen quod erat suum, fecerunt angeli, uolentes eos saluare qui se indignos salute iudicauerunt, hec dicentes ad Loth: Est tibi hic aliquis gener, aut filii, aut filie ? Neque enim ignorabant non esse eos secuturos Loth, sed ostenderunt suam pariter,  et eius qui eos miserat, benignitatem in homines et amorem. Horum quiddam simile inuenimus  et in Ieremia scriptum esse: est enim annotatum tempus prophetie eius quando cepit prophetare, et quousque. Ergo qui Scripturas legit, si lectioni diligenter [c 95Kb] intendat, et requirat eorum que scripta sunt uoluntatem, dicere potest [d 1Kb] ex historie superscriptione, quo tempore Ieremias exorsus sit, et quod consummauerit prophetiam. Quid igitur ad me tempus historie? Legens didici, quia ceperit prophetare in diebus Iosie filii Amos regis Iuda, usque ad annum tertium decimum regni eius; deinde prophetauerit in diebus Ioachim, filii Iosie, regis Iuda, usque ad consummationem 745 undecimi anni Sedecie, filii Iosie, regis Iuda. Et legens didici quia per tres reges prophetia eius contempta sit, usque ad captiuitatem Ierusalem  in quinto mense. Quid ergo docemur per hec, si lectioni simus intenti? Condemnauerat Deus Ierusalem propter peccata que fecerat, et hec erat extrema sententia, ut captiuitati [e 1Kb] relinqueretur. uerumtamen cum hominum sit amator, nec quemquam uelit perire, antequam depopulationis tempus instaret, misit et hunc prophetam, ut per sermones eius ad penitentiam [f 1Kb] conuerteretur; misit eumdem et sub secundo rege post primum, misit quoque sub tertio. Quid plura? iam captiuitas imminebat, et adhuc adhortabatur Deus tribuens  et ante unam diem locum penitentie: unde scriptum est, usque ad captiuitatem Ierusalem, et usque ad quintum mensem prophetasse Ieremiam. Iam hostium uincula restrinxerant manus,  et nichilominus hec quodammodo dicebat Deus: Ecce captiui facti estis: agite, licet sero, penitentiam:  rogate me, et parcam uobis: possum eruere de captiuitate, qui tradidi. Habemus itaque [a 1Kb] quedam necessaria ex superscriptione ista, que continet tempora prophetie, quia iuxta suam clementiam exhortatur Deus semper homines ad salutem, ut, cessante delicto, etiam captiuitas conquiescat. Hec autem et de nobis possumus intelligere: si peccauerimus, et nos captiui futuri sumus. Etenim tradi peccatorem Satane , nichil distat ab eo quod Iudei sunt traditi Nabuchodonosor. Utque illos Deus concessit aduersario, propter frequentes impietates; sic nos propter peccata que fecimus, tradimur spiritali Nabuchodonosor: et quos tradidi, inquit, Satane, ut discant non blasphemare , Apostolus de aliis peccatoribus. Puta quantum malum est peccare,  ut [b 1Kb] tradamur Satane captiuanti animos eorum qui relinquuntur a Deo. Non 746 sine causa autem, neque sine iudicio [c 1Kb] Deus relinquit quos deserit. Cum enim miserit pluuiam super uineam, et uinea pro uua attulerit spinas, quid faciet, nisi ut mandet nubibus, ne pluant super eam imbrem? Quapropter in proximo est propter delicta nostra, quorum nobis conscii sumus, et nos captiuari. Futurum est enim, ut tradamur, si non egerimus penitentiam, Nabuchodonosor, atque Babyloniis, qui nos sensibiliter excrucient. Istis iam adiacentibus, sermones prophetarum, sermones Legis, sermones Apostolorum, sermones etiam Domini et Saluatoris nostri Iesu Christi hortantur ad penitentiam, prouocant ad salutem. Si autem audierimus, credimus ei qui dixit: Et ego  penitentiam agam de omnibus malis, que locutus sum facere eis . Et hec quidem in Proemium. Post proemium autem ita scriptum est: Factus est Domini sermo ad eum: certum est quia ad Ieremiam. Quid dicit sermo Domini ad eum? precipuum ab omnibus que prophetis dicta sunt ceteris. Hoc enim numquam ad ullum prophetarum dictum inuenimus. Abraham [d 1Kb] propheta nuncupatus est, in eo quod dicitur: Propheta est, et orabit pro te : et tamen non dixit ad eum Deus: Priusquam te plasmarem in utero, noui te: et priusquam exires de uulua, sanctificaui te . Sed postea in extremo iam tempore sanctificatus est Abraham, quando egressus est de terra sua, et de cognatione sua, et de domo patris sui .  Ex repromissione natus est Isaac, et tamen neque ad eum reperimus hunc dictum esse sermonem. Et quid me necesse est per singulos currere? Ieremias precipuum inter cunctos consecutus est donum, dicente Domino: Priusquam te plasmarem in utero noui te: et priusquam exires de uulua, sanctificaui te. Neque uero ignoramus quosdam esse qui ista referant, quasi [e 31Kb] maiora Ieremia, super Saluatore nostro et Domino Iesu Christo: sciendumque plurima ex his esse que 747 possunt Saluatori conuenire, que etiam nos interponemus. Pauca autem eorum que ad Ieremiam dicta sunt, coarctant intellectum, quasi non possint, ut plures existimant, ad Dominum referri. Que sunt ergo que possunt conuenire Domino? Ad omnes ad quoscumque mittam te, ibis: et omnia que mando tibi,  loqueris. Ne timeas a facie eorum, quia ego tecum sum, ut eruam te: dicit Dominus . Nec dum ista otiose uidentur ad Saluatorem referri: ea uero que sequuntur: Extendit Dominus manum suam ad me, et tetigit os meum, et dixit Dominus ad me: Ecce dedi sermones meos in os tuum; ecce constitui te hodie super gentes et regna, eradicare, et disperdere : de Ieremia difficilem faciunt interpretationem: [f 1Kb] quas enim gentes eradicauit Ieremias? que regna subuertit, ut merito ei dictum sit: Ecce constitui te hodie super gentes et super regna eradicare, et suffodere? quam habuit potestatem ad disperdendum, ut audierit: et disperdere? Quos uero [g 1Kb] edificauit, ut consequenter addatur, edificare? Ieremias dixit: Non profui, neque profuit mihi aliquis: et quomodo  data est ei edificatio atque plantatio? Hec, ut diximus, ad Saluatorem relata non coarctant interpretantem. Ieremias enim in istis Saluatoris figura est. Sed et ea que sequuntur, et [Al. etiam] doctissimo homini difficultatem expositionis important, quomodo possint congruere Domino: Et dixi: [h 1Kb] Quis es, dominator, Domine, ecce nescio loqui . Qui est sapientia, qui est uirtus Dei, in quo plenitudo diuinitatis inhabitat corporaliter , quomodo huic aptari potest: Nescio loqui? Sed et illud: Quia iuuenis ego sum: interciditur [i 9Kb] ei, quasi non bene responderit. Si etenim ei dicit Dominus: Noli dicere, quia iuuenis sum, manifestum est quasi non bene dicentem fuisse reprehensum. Hec sunt que Saluatori uidentur non conuenire. Superiora autem  facili intellectu ad eum referuntur. Dicere uero alia super Ieremia, alia super Saluatore interpretanda 748 esse, non pessimum est. Sed qui bene Scripturas nosse conatur, uehementer in isto instabit loco, uidens sub uno textu sermonis diuidi intellectum, et dici, hec, quoniam minora sunt, non conueniunt Saluatori, sed Ieremie: illa uero, quoniam maiora sunt, non Ieremie, sed Christo. Ob id cuncta nos ad Ieremiam referre tentabimus: hoc est, et ea, que cum maiora sint, uidentur conditionem eius excedere. Quicumque a Deo accepit uerba, sumens gratiam celestis eloquii, idcirco ea accipit, ut regna gentesque eradicet atque subuertat. Sed cum nominentur gentes, et regna, omnis qui diuina uerba suscipit, nolo eum corporaliter intelligere regna, et  gentes, sed considerans animas hominum [a 13Kb] regnatas a peccato, iuxta id quod in Apostolo scriptum est: Non regnet ergo peccatum in uestro mortali corpore : uidens quoque multas species delictorum allegorizet regna et gentes per [b 20Kb] uaria delicta, que humanas animas possederunt: et hec erunt que euellentur atque suffodientur a sermonibus Dei, qui dati sunt siue Ieremie, siue ceteris sanctis. Ita fiet, ut prima que non uidebantur congruere Saluatori, ab Ieremiam referantur: et secunda ab eo qui scit [c 1Kb] figurare dicta que dicta sunt, Ieremie deputentur.

Dicet mihi aliquis auditorum, etiam alium pande sermonem, et cuncta que scripta sunt super Saluatore, quasi de [d 1Kb] eo sint scripta, constitue: de  secundis noli esse sollicitus. Apparet enim quia Saluator eradicauerit regna diaboli, et nationes subuerterit, gentilem destruens uitam. In istis quod intellectum difficilem facit, hoc est, quomodo possit Saluator dicere: Nescio loqui, quia iuuenis ego sum, et cetera. In hoc sermone interpretantes [e 18Kb] coangustantur. Iesum Christum scimus Deum: querimus uerba que dicta sunt iuxta persone exponere dignitatem: quapropter necesse est nobis Scripturas sanctas in testimonium uocare: sensus quippe 749 nostri et enarrationes sine iis testibus non habent fidem: et hoc quod dictum est: In ore duorum uel trium testium stabit omne uerbum , magis conuenit ad interpretantis probationem, quam ad quorumcumque hominum numerum: ut firmem  uerbum intellectus mei, accipiens duos testes de nouo et ueteri Testamento, accipiens tres testes de Euangelio, de Propheta, de Apostolo. Sic enim stabit omne uerbum. Quomodo igitur ualebimus ista  coniungere Saluatori? Det mihi testimonium uetus Testamentum: Quia priusquam agnoscat puer bonum aut malum , et cetera. Det etiam Isaias: Ecce uirgo concipiet in utero, et pariet filium, et uocabitur nomen eius Emmanuel : ibique additur: Priusquam cognoscat puer. Si autem et de Euangelio accipere oportet testimonium, iehsu necdum uir, sed adhuc infans, quia se exinaniuerat formam serui accipiens, proficiebat . Nemo autem proficit, qui est perfectus; sed ille proficit, qui indiget profectu. Ergo proficiebat etate, proficiebat sapientia, proficiebat gratia, et apud Deum, et apud homines. Nam si euacuauerat se ipsum ad nos descendens, et euacuans seipsum resumpsit iterum ea de quibus se prius euacuauerat,  quid indignum est profecisse eum sapientia, profecisse etate, profecisse gratia apud Deum, et apud homines, et uera de eo esse ista que dicta sunt: Priusquam cognoscat puer bonum aut malum , et ea que de eodem interposuimus? Sed dicet mihi aliquis: Etiamsi [f 1Kb] potest de Saluatore intelligi dictum esse quia nesciat, et cetera huiusmodi que maiora sunt, et si puerum eum accipias, nonne offendis ista sentiendo de unigenito, et primogenito uniuerse creature; de eo qui antequam conciperetur, annuntiatus est, loquente Gabriele: Spiritus sanctus ueniet super te, et uirtus Altissimi obrumbrabit te : et audes dicere quia nesciat loqui? Quamobrem uidebo si potero aliquid dignum de Saluatore in hoc loco afferre quod [Al.  quomodo] quedam nesciens maior sit, si ea ignorauerit, quam si scierit. Utamur uoce eius, quomodo sint aliqua que nesciat. Respondit 750 eis, qui sibi dicebant: Nonne in nomine tuo comedimus, et in nomine tuo bibimus, et in nomine tuo demonia eiecimus, et uirtutes multas fecimus? Discedite a me, non noui uos . Putasne hoc quod ait: Non noui uos, minorem eius uirtutem approbat, an maiorem atque mirabilem, quia malos periturosque nesciat? Scit enim [g 29Kb] ab his differentias, scit meliora, scit Dominus eos qui eius sunt, et si quis ignorat, ignoratur. Igitur  peccator ignoratur a Deo. Dicet mihi aliquis de auditoribus: ostendisti quia nesciat peccatores Deus, ostendisti quia ignoret eos qui operantur iniquitatem, neque enim digni  sunt agnitione eius: quomodo approbabis magnum et gloriosum esse quod ab eo dictum est: Nescio loqui? Loqui [h 9Kb] humanum est, et eloquio semper utimur, uerbi causa, Hebreorum uoce, siue Grecorum,  siue reliquorum sermone. Ergo si ascenderis ad Saluatorem, et scieris eum in principio apud Deum uerbum, inspice quia nesciat loqui, cum humanum sit hoc quod dicitur loqui, si [Al. sed] ideo nesciat, quia sint maiora que nouerit. Si autem et Angelorum linguas humanis comparaueris linguis, et scieris quia iste maior sit [a 1Kb] Angelis (sicut testatus est de eo Apostolus in Epistola sua quam scribit ad Hebreos [Hebr. I, 4, 5], intelligens maiorem eum et Angelorum linguis fuisse, quando tantum Deus [Al Dei] uerbum erat apud Patrem. Dicit ergo, et quodammodo accipit disciplinam non magnorum, sed inferiorum ac minorum. Sicut et ego balbutire disco, uiolentiam mihimetipsi faciens, quando cum paruulis loquor, neque enim scio  infantiliter loqui, et  infractis uerbis iam grandeuus cum pueris sermocinari: eodem modo Saluator in magnificentia quidem glorie Dei, et in Patre consistens, non loquitur humana, nescit affari eos qui deorsum sunt. Quando autem uenit in corpus humanum, dicit in exordio: Nescio loqui, quia iuuenis ego sum : iuuenis, propter dispensationem: senex, iuxta hoc quod primogenitus omnis creature: iuuenis, quia in consummatione iam seculorum, et in extremum huius uite 751 tempus aduenit. Dicit itaque: Nescio loqui; scio enim quedam maiora loqui, scio quedam [b 1Kb] maiora isto sermone mortali. uis me loqui terrestribus? necdum assumpsi humanam fragilitatem, habeo eloquium tuum, uerbum tuum sum, tibi scio loqui, hominibus nescio loqui, iuuenis sum.  Noli dicere: Iuuenis ego sum, quoniam ad [c 27Kb] omnes quoscumque mittam te, ibis. Deinde commouit manum ad tangendum os eius, ut ei det uerba, quibus eradicet imperia. Neque uero indigebat Saluator uerbis, ut ea acciperet, quando erat in Patre, nullis in celo dignis, que mererentur euerti. Sed nunc accipit parua, [d 1Kb] differens maiora paulisper. Atque ita ex hoc approbatur, sicuti alibi gloriose dixerat: Nescio uos, quia operarii estis iniquitatis , et nunc uerba gloriose accepisse, cum Deus sit, et iuxta magnificentiam sue dixisse glorie: Nescio loqui, id est, humana non noui. Siue autem ad Ieremiam, siue ad Saluatorem dicitur: Priusquam te plasmarem in utero, noui te ; legens Genesim et obseruans ea que ibi de conditione  mundi scripta sunt, inuenies quia Scriptura diuina, multum in sermonibus cauta, non dixerit: Priusquam te facerem in utero, noui te: quando enim iuxta imaginem conditio est, dicit Deus: Faciamus hominem ad imaginem et similitudinem nostram ,  et non dicit, plasmemus. Quando autem accepit lutum de terra, non est scriptum: Fecit hominem, sed: Plasmauit hominem , et posuit in paradiso hominem quem plasmauit, operari et seruare eum. Si potes intelligere differentiam facture et plasmationis, cum dicens siue ad Ieremiam, siue ad Saluatorem, non dixerit: Priusquam te facerem in utero. Quod enim fit, non fit in utero, sed quod creatur de terre puluere, hoc plasmatur in utero. Priusquam te plasmarem in utero, scio te. Si omnes nouit Deus, quomodo quasi precipuo [Al. precipuum] a ceteris Ieremie dicit: Noui te? An eos tantum scit Deus qui scientia eius digni sunt, et cognoscit eos qui eius sunt; indignos uero 752 nescit neque Pater, neque Filius, dicens: Non noui uos ?  Nos cum simus homines, si aliqua fuerimus prediti dignitate, alios nostra notitia dignos, alios iudicamus [Al. iudicauimus] indignos; et quos scire nolumus, neque audire uolumus, eos nescimus. Quid arbitraris de uniuersitatis Deo? uult scire Pharaonem, uult Aegyptios nosse, sed indigni sunt notitia eius; sed ipsi faciunt ut ignorentur. Scit autem Moysen, scit prophetas, et si quis similis eorum est. Multum te oportet laborare, ut nosci incipiaris a Domino. Ieremiam quidem, priusquam plasmauerit in uentre, cognouit: alium uero de prophetis triginta annorum cepit nosse, alium quadraginta. Sermones sunt ineffabiles de Saluatore, et non magnopere querendi: de Ieremia uero, eorum qui scientiam Scripturarum habent, auribus [e 9Kb] indigemus, quomodo dicat:  Priusquam te plasmarem in utero, noui te: et priusquam exires de uulua matris tue, sanctificaui te: Deus sibi ipse sanctificat aliquos. Istum non exspectat, ut sanctificet genitum, sed prius sanctificat quam de uulua egrediatur. Si ad Saluatorem  referas, non est malum dicere prius eum sanctificatum esse, quam natum. Sic de Domino intelligas [f 1Kb] , qui antequam de uulua exierit, sanctificatus est, sed infinito ante tempore semper sanctus fuit: hic uero antequam de utero exiret, sanctificatus est. Prophetam in gentibus posui te. Si [g 1Kb] de Ieremia queris, quomodo sit propheta in gentibus positus, obserua in consequentibus cum iubetur prophetare ad omnes gentes: nam istius modi scriptio est, quod [Al. superscriptio est que] prophetauit Ieremias  super omnes gentes Elam, Damasci, Moab: et habebis quia prophetauerit ad omnes gentes, iuxta id quod dictum est: Prophetam in gentibus posui te, si tamen uolueris hec de Ieremia dicta sentire. Si autem intelligentiam ad Deum transferas, iste uere in uniuersas gentes predicauit. Est quippe [h 1Kb]  sicut alia multa, sic et propheta. Ut est princeps sacerdotum, ut est Saluator, ut est 753 medicus; similiter et propheta est. Moyses annuntians de eo, non solum prophetam, sed admirabilem inter cunctos nominauit prophetam, dicens: Prophetam ex fratribus uestris suscitabit uobis, [a 1Kb] Dominus Deus, quasi me audite eum. Et erit, quicumque non audierit prophetam illum, interibit de populo suo . Iste est prophetes constitutus in gentibus, et accepit gratiam a Deo effusam in labiis suis, ut non solum cum presens aderat corpore, sed etiam nunc cum adest uirtute, et spiritu, prophetet ad omnes gentes, et prophetia sua ex toto orbe attrahat homines ad salutem. Et [b 10Kb] dixit: Quis est dominator, Domine? Ecce nescio loqui, quia iuuenis ego  sum. Et dixit Dominus ad eum: Noli dicere, quia iuuenis ego sum, quoniam ad omnes ad quoscumque te mittam, ibis . Sepe diximus solere esse aliquem puerum, iuxta eum qui intus est hominem, licet etiam senili corporis sit etate: et econtrario frequenter inueniri paruulum secundum eum hominem qui extrinsecus est, et esse interius perfectum uirum. Talis erat Ieremias habens iam sibi concessam a Deo gratiam in etate corporis adhuc puerili, propter quod ait ei Dominus: Noli dicere, quia iuuenis sum. Signumque huius rei, quia non sit iuuenis, sed uir consummatus, [c 1Kb] ostendit dicens: Quoniam ad omnes ad quoscumque mittam te, ibis: et iuxta quecumque mando tibi, loqueris: nec timeas a facie eorum. Scit enim eos sermo Dei, qui uerbi legatione funguntur,  incurrere ab iis periculum qui audire contemnunt. Increpati enim oderunt increpationes, coarguti insequuntur arguentes. Omne quodcumque malum est, semper patiuntur prophete: Non est propheta sine honore, nisi in patria sua et domo sua . Cuius rei [d 46Kb] nuper quoque fecimus mentionem. Scit ergo  Deus mittens prophetam, quanta discrimina perpessurus sit, 754 ideo exhortatur eum dicens: Ne timeas a facie eorum, quia ego tecum sum, ut eruam te, dicit Dominus . Quecumque Ieremias passus est, scripta sunt: in lacum missus est luti, mansit ibi comedens panem diei, et aquam tantum bibens, aliaque multa que pertulit, in libro eius continentur. Quem autem prophetarum non persecuti sunt patres uestri ?  dicit Dominus ad Iudeos. Et necesse est eos qui uiuere religiose in Christo cupiunt, omni genere a contrariis uirtutibus, per ea que reperiuntur uasa, persecutionem pati. Qua de causa nichil nouum aut peregrinum uideatur his, [e 1Kb] qui in tribulationibus affliguntur: omnia que precepta sunt faciant, tantum orent ut persecutionis causa Christus sit; ne propter iniustitiam, ne propter delicta, ne propter auaritiam deprimantur. Si quando autem propter iustitiam aliquis exagitatur, audiat: Beati estis cum exprobrant uobis, et persequuntur, et dicunt omne malum aduersum uos, mei causa: gaudete et exsultate, quia merces uestra magna est in celis. Sic enim persecuti sunt prophetas, qui fuerant ante uos . Quoniam tecum sum ut eruam te, dicit Dominus; et extendit manum  suam ad me Dominus, et tetigit os meum, et dixit Dominus ad me . Obserua differentias Ieremie et Isaie. Isaias ait: Immunda labia habens, in medio populi immunda labia habentis ego habito, et regem Dominum sabaoth uidi oculis meis . Et quoniam confessus est non habere facta immunda, sed uerba tantum , non extendit Dominus manum suam, neque [f 21Kb] unum ex Seraphim manu sua labia eius tetigit, sed forcipe solum tangens ait: Ecce abstuli iniquitates tuas. Ieremie autem, quia sanctificatus fuerat in uulua, non forceps mittitur, neque de altari carbo succensus; nichil quippe habebat igne dignum, sed ipsa manus Domini tetigit 755 eum, propter quod dicit: Extendit Dominus  manum suam ad me, et tetigit os meum. Et dixit Dominus ad me: Ecce dedi sermones meos in os tuum, ecce constitui te [g 8Kb] hodie super gentes, et regna eradicare . Qui sic beatus est, ut regna multa que Christo diabolus ostendit, regna demonum, regna peccati eradicet, [h 1Kb] opus habet iis qui ei dati sunt a Deo sermonibus. Scriptum est enim: Ecce dedi sermones meos in os tuum. Ecce constitui te hodie super gentes, et regna eradicare . Quomodo autem regna sunt plurima, plures similiter et gentes. Nec potest aliquod regnum dici, nisi quod sub se continet nationes. uerbi gratia dictum sit: regnat fornicatio , necesse est ut regnum fornicationis habeat gentes suas. Ipsum illud generale delictum auaritie et fraudis, quo uix  aliquis immunis est, habet regnum suum, et sub regno uno multas possidet gentes, per plurimas scilicet species auaritie, et ob id opus est sermonibus Dei, ut istiusmodi regna cum suis gentibus euellantur. Saluator in Euangelio ostendit dicens: Omnis plantatio quam non plantauit Pater meus celestis, eradicabitur . Sunt quedam intrinsecus in animabus uestris [Al. animis nostris] insita, que non plantauit celestis Pater. Omnes quippe cogitationes pessime, homicidia, adulteria, fornicationes, furta, falsa testimonia, blasphemie, plantationes sunt, quas non plantauit celestis Pater. Si autem uis scire cuius sit plantatio istiusmodi cogitatus, audi quia inimicus homo hoc fecit, qui superseminauit zizania in medio tritici . Instat ecce  Deus, instat et Zabulus habentes semina sua. Si dederimus locum Zabulo, inimicus homo superserit plantationem, quam [Al. quoniam] non plantauit celestis Pater, utique eradicandam. Sin autem repulso Zabulo, locum dederimus Deo, gaudens Deus super principale [Al. sub principali] cordis nostri sparget semen suum. Nec aliquis existimet [a 1Kb] triste quiddam 756 Ieremiam recepisse, quia constitutus sit ad eradicationem regnorum et gentium. Bonitatis Dei istud est indicium, eradicare uitia per sermones, inimica celestis regni regna destruere, et bellantes cum sua gente euertere nationes, eradicare et subuertere. Est quedam edificatio Zabuli, et est quedam edificatio Dei: quod super arenam exstruitur, hoc Zabuli est, super nullo enim stabili, [b 45Kb] robustoque  solidatur. Quod autem super petram edificatur, hoc Dei est. Unde et his qui eius sunt, dicitur: Dei agricultura, Dei edificatio estis . [c 30Kb] Super gentes et regna eradicare, et subuertere, et disperdere. Si eradicatur aliquid, et eradicatio ipsa [d 9Kb] non disperiit: adhuc permanet quod euulsum est. Si subruitur domus, et lapides in ruina sunt integri: dissipata est domus, non tamen perdita. Opus est igitur benignitate  Dei, ut eradicatio ipsa et subuersio tota dispereat. Diligentius lege quomodo eradicata perdantur: [e 1Kb] Paleas autem comburet igni inexstinguibili. Et: Ligate manipulos zizaniorum, et tradite eos igni . Sic ea que sunt eradicata [f 1Kb] disperduntur. Si autem uis scire quomodo dispersio redigatur in nichilum, quomodo edificationis pessima [Al. pessime] materia in puluerem comminuatur, domus ea que propter lepram destrui iubetur , cum fuerit puluis effecta, extra ciuitatem proiicitur, ut ne lapis quidem ex ea residuus sit, iuxta quod scriptum est: Similiter [g 7Kb] ut lutum platearum delebo eos . Oportet quippe penitus interire malitiam. Subuersum est aliquid, lapides quoque ipsi qui destructi sunt, conterantur, ne ad  aliquam [Al. aliam] edificationem, quam diabolus concinnare potest, assumi ualeant. Eradicatum est quippiam, inuenit aduersarius etiam inter ea, que eradicata sunt, aliquam sementem, quam iterum seminet. Propter quod iubet Dominus: Colligite, dicens, et comburite ea igni, scilicet ut eradicatio quoque Zabuli, et ipsa subuersio consumatur. 757 uerum non tantum in hoc stat sermo diuinus, ut eradicet, et destruat, et disperdat: esto enim, eradicata sint omnia in me mala, destructa et dispersa sint pessima, quid mihi prodest, si non pro eis que eradicata et suffossa sunt, meliora in me plantentur atque edificentur? Propterea Dei uerba primum faciunt, quod necesse est, eradicant, destruunt, perdunt, et post hec edificant, atque plantant.  Obseruauimus semper in Scripturis sanctis, primum ea que uidentur tristia nominari, deinde ea que hilariora sunt, secundo dici: Ego occidam, et ego uiuificabo . [h 89Kb] Non dixit prius, Ego uiuificabo, et postea, occidam. Impossibile [i 2Kb] est enim, quod semel uiuificauit Deus, aut ab eo ipso, aut ab alio occidi. Sed: Ego interficiam, et ego uiuificabo. [i 53Kb] Quem interficiam? Paulum proditorem,  Paulum persecutorem; et uiuificabo, ut fiat Paulus apostolus Christi Iesu. Hec si intelligerent miserrimi [a 247Kb] heretici, numquam ad nos deferrent, crebro ista dicentes: uidesne Deum Legis et Prophetarum, quomodo ferus est et inhumanus? quomodo dicit: Ego occidam, et ego uiuificabo? non aduertentes in Scripturis annuntiationem suscitationis mortuorum, non considerantes resurrectionem iam cepisse per singulos: Consepelimur enim Christo per baptismum, et consurgemus cum eo . A tristibus semper, sed necessariis inchoat Deus, ueluti: Ego occidam, et ego uiuificabo: ego percutiam, et ego sanabo. 758 Quem enim diligit Dominus, corripit; flagellat autem omnem filium quem recipit ; et post hec curat. Ipse dolorem facit, et iterum  restituit letitiam. Similiter et in presenti Dominus ait: Constitui te hodie super gentes, et regna eradicare, et suffodere, et disperdere, et edificare, et plantare. uerumtamen primum est, ut mala auferantur a nobis. Non potest in loco edificationis male edificare Deus: Que enim participatio iustitie et iniquitatis? aut que communicatio luci ad tenebras ? Oportet malitiam ex imis sedibus eradicari: oportet et edificationem pessimam ab animabus [Al. animis] nostris penitus auferri, ut postea sermones [b 25Kb] Dei edificent atque plantent. Possumus siquidem et aliter intelligere que scripta sunt: Ecce dedi sermones meos in os tuum. Et quid faciant sermones dicit: Eradicare, et suffodere, et disperdere. Sermones eradicant nationes,  sermones regna suffodiunt; sed non regna ista carnis et seculi, [c 1Kb] digna destruentibus, digna eradicantibus uerbis. Ea que eradicata et subuersa sunt senti, putas, in his que dicimus modo non est uirtus quam Dominus tribuit, secundum quod scriptum est: Dominus dabit uerba euangelizanti uirtute multa ? uirtus eradicans atque suffodiens, si qua infidelitas, si quod mendacium, si qua malitia, si qua luxuria, si qua discordia non  est suffossa. Sicuti idolum in corde constructum est, illo deposito, edificetur templum Dei, et inueniatur gloria eius in eo, et fiat non infertilis, siue locus exsurgens, sed plantatio paradisi, ubi templum Dei sit in Christo Iesu, cui est gloria et imperium in secula seculorum. Amen.



HOMILIA SECUNDA. De eo quod scriptum est: Fugite de medio Babylonis .

759 Quomodo corpus nostrum in aliquo terre loco consistit, eodem modo et anima secundum statum suum in aliquo [d 1Kb] nuncupatiuo terre loco est. Quod dico, sic fiet manifestius. Corpus nostrum aut in Aegypto est, aut in Babylone, aut in Palestina, aut in Syria, aut certe ubicumque. Similiter et anima  in aliquo eiusdem [e 1Kb] terre nominis loco est, alia in Babylone, alia in Aegypto, alia in Ammanitarum regione: et sic segregatim [Al. sacrata] secundum sententiam Scripturarum, pro qualitate uite locorum diuersitate [f 1Kb] distinguitur. In Babylone est, quando confunditur, quando turbatur, quando, pace deserta, bella sustinet [Al. sustinent] passionum, quando tumultus malitie circa eam fremit, tunc ut diximus, in Babylone est. Et ad istam animam prophetalis sermo dirigitur, dicens: Fugite de medio Babylonis, et resaluate unusquisque animam suam. Donec enim quis in Babylone est, saluari non potest. Quod [g 1Kb] etsi recordatus ibi fuerit Ierusalem, ingemiscit et dicit: Quomodo cantabimus canticum Domini in terra aliena ? Et quia impossibile est in Babylone  constitutos Deo organis canere, otiosa quippe ibi sunt organa hymnorum Dei, propterea [Al. propter eam] dicitur per Prophetam: Super flumina Babylonis illic [Al. ibi] sedimus, et fleuimus, dum recordaremur tui, Sion: in salicibus in medio eius suspendimus organa nostra. Suspensa sunt organa nostra, quamdiu in Babylone sumus in salicibus fluminum Babylonum. Si autem uenerimus in Ierusalem, in locum uisionis et pacis, organa, que ante otiosa pendebant,  tunc assumuntur in manibus, tunc iugiter [a 1Kb] citharizamus, et non est tempus, quando 760 non laudemus Deum per organa, que habemus in manibus. Igitur ut dicere ceperamus, semper anima in aliquo nuncupatiuo terre loco est: et sicut peccatores in Babylone, sic econtrario iusti in Iudea. uerumtamen iuxta qualitatem uite et fidei, et in ipsa Iudea locis inter se uariis separantur. Siue enim in Dan est, que extreme Iudee partes sunt, siue in superioribus paululum locis, melioribusque quam Dan, siue in mediis finibus Iudee, siue circa Ierusalem: et est omnium beatissima, que in media Ierusalem urbe consistit. Qui uero peccator est, et nimiis [Al. nimis] sceleribus oppressus, hic in Babylone est. Hoc autem modico minor, et necdum usque ad summum  peccatorum culmen ascendens, in Aegypto et in partibus Aegypti commoratur. Et sicut qui in Iudea sunt non equalia cuncti possident loca: alius quippe in Ierusalem est, et alius in Dan, alius in Nephtalim, alius in finibus Gad: sic [b 1Kb] omnes, qui in Aegypto sunt, non equales Aegypti partes incolunt; alius in Taphni, alius in Memphi, alius in Syene, alius in Bubasti habitat. Que loca propheta Ezechiel plena mysteriis uoce testatur, nomina quoque partium Aegypti exponens, de quibus si quis lector fuerat spiritualis diiudicans omnia, et ipse a nemine diiudicatus, non solum maiores regiones allegorizabit, ueluti Iudeam, et Aegyptum et Babylonem, sed particulas quoque terre. Et quomodo in Iudea Ierusalem, et Bethlehem, ceterasque ciuitates: ita in  Aegypto legens Diospolim, Bubastim, Taphnim, Memphim, Syenem, pro intellectu rerum figurabit. Quis 761 sapiens et intelligit ista? aut quis intelligens et cognoscit ea? Quis saltem in tenuiori sensu constitutus cognoscere poterit uoluntatem quam Spiritus sanctus habet littere? uerum nunc aliud propositum est, quid his, qui in Babylone sunt, Dei sermone precipiatur [Al. sermo precipiat]: Fugite de medio Babylonis. Nec gradatim, non pedetentim, sed cum uelocitate, cum cursu fugite; hoc est enim fugere: Fugite de medio Babylonis. Quicumque confusam habetis animam a uariorum passione uitiorum, ad uos dirigitur sermo: et mihi quoque idipsum iubetur, siquidem adhuc sum in confusione [c 1Kb] inueteratus, et ideo in Babylone sum. Quid ergo precipit  Deus? Non dixit, exite de medio Babylonis; hoc enim potest fieri et gradatim; sed: Fugite de medio Babylonis. Ego [d 1Kb] quidem et in eo, quod dicitur de medio, rationem quero sermonis. Potest quippe euenire, ut aliquis in Babylone sit; sed cum in extremis eius finibus commoretur, quodammodo extra Babylonem esse uideatur. Aliud autem est in medietate  Babylonis consistere, ut ex omni parte equale sit spatium, et ita in umbilico eius, quasi in medio cordis animalis, habitet. Sicuti enim animalis medietas cor est, et in Euangelio secundum Lucam, cor terre  medietas terre nominatur: sic mihi uidetur, et in Ezechiele dictum, in cor maris posita Tyrus , et nunc peccatores de medio Babylonis, hoc est de corde eius fugere debere. Fugite ergo de medio Babylonis, ut [e 1Kb] medietatem Babylonis deserentes, in finibus eius incipiatis esse, non in medio. Quod si cui uidetur obscurum, sic fiet manifestius: quia qui ualde demersus est in uitiis, hic medius [f 1Kb] habitator est. Qui uero paulatim relinquens malum, et naturam suam ad meliora conuertens, non tam ceperit uirtutes possidere, quam cupere,  iste licet ex medio fugerit Babylonis, tamen necdum de Babylone discessit. Secundum istius modi expositiones decet [Al. docet] sacras Litteras credere, ne unum quidem apicem habere uacuum sapientia Dei. Qui enim mihi homini precipit [Al. precepit], dicens: 762 Non apparebis ante conspectum meum uacuus , multo plus hoc ipse agit, ne aliquid uacuum loquatur. Ex plenitudine eius accipientes prophete ea, que erant de plenitudine sumpta, cecinerunt, et idcirco [g 1Kb] sacra uolumina spiritus plenitudine spirant, nichilque est, siue in Prophetis, siue in Lege, siue in Euangelio, siue in Apostolo, quod non a plenitudine diuine maiestatis descendat. Quamobrem [h 1Kb] spirant in Scripturis sanctis hodieque plenitudinis uerba, Spirant  autem his, qui habent et oculos ad uidenda celestia, et aures ad audienda diuina, et nares ad ea que sunt plenitudinis sentienda. Hec dixi, quia non sit simpliciter positum: Fugite de Babylone, sed cum additamento necessario: Fugite de medio Babylonis, et resaluate unusquisque animam suam. Primum oportet fugere de medio Babylonis, deinde singulos animas suas resaluare, cum fugerint. Neque uero dixit saluate, sed resaluate. Appositio syllabe significat sacramentum. Quia quondam gustantes salutem, et de ea propter peccata postea corruentes, uenerunt ad [Al. uenimus in] Babylonem. Cuius rei causa oportet [i 1Kb] resaluare animam suam, ut incipiat recuperare quod perdidit, secundum apostolum Petrum dicentem ita: [i 1Kb] Reportabimus finem fidei salutem,  de qua salute exquisierunt et scrutati sunt prophete, qui propter nostram prophetauerunt gratiam . uerumtamen in nobis est fugere de Babylone, et in nostra positum est potestate, si uelimus resuscitare quod corruit. Tertium mandatum est: Et neque proiiciamini in iniquitatem eius. Cum quis [k 1Kb] fugerit iniustitiam Babylonis, et non egerit penitentiam,  tunc consequens est ut proiiciatur. Obserua uero Scripturam, quomodo licet ex Hebrea lingua, in Grecam sit translata, nichilominus, quantum recipere potest differentias uerborum, significanter expresserit. Dicit quippe in alio loco: Elegi abiectus esse in domo Domini , et non ait proiectus. In presenti autem non posuit, et ne abiiciamini in iniustitiam eius, sed, Ne proiiciamini in iniustitiam eius. Aliud 763 est enim proiici, aliud abiici. Quod enim in despectione est, et neglectu, hoc non proiicitur, sed abiicitur. Quod uero foris [a 1Kb] est a salute, et beatitudine alienum, hoc proiicitur. Quod et in alio loco declarat Scriptura diuina dicens: Duces populi mei proiicientur ex [b 21Kb] domo deliciarum suarum, propter pessimas uoluntates suas.  Cleri enim eorum non proderunt eis . Sed et tu ipse poteris congregare, sicubi in Scripturis proiectionis, et abiectionis nomen inueneris, ut ex comparatione uerborum, magis possis confidens ferre sententiam. Quia dispensatio prouidentie, etiamsi non magnopere curauit, ut disertitudinem, que in Greco sermone laudatur, Grece interpretando sequeretur: curauit tamen ea que significantia sunt exhibere, et differentiam eorum explanare dilucide his qui Scripturas diligentissime perscrutantur. Ne proiiciamini in iniquitatem Babylonis, quia tempus uindicte eius est a Domino. Miro sensu supplicia dicit irrogari propter eius qui ea patitur ultionem. Quando enim quis non uindicatur, et relinquitur impunitus, frequenter me dixisse memini id quod in duodecim  Prophetis scriptum est: Et non uisitabo super filias uestras, quando fornicantur, et super nurus uestras, quando adulterantur [Al. adulterant] . Non ergo, ut quidam existimant, Deus peccatores punit iratus; sed, si sic expedit loqui, magna ira est, a Deo tormenta non perpeti. Qui enim punitur, etiamsi ab ea que uocatur ira Dei corripitur, ad hoc punitur, ut emendetur. Domine, ait Dauid, ne in ira tua arguas me, neque in furore tuo corripias me . Sed etiamsi argues, argue nos in iudicio, et non in furore, dixit Ieremias. Inuenies autem etiam ex repromissione Dei in quosdam correptionem dari. Ideo cum [Al. Cum in eo] peccantibus Christi filiis, pena promittitur, misericordia non denegatur [Al. ne misericordia denegetur], ut scriptum est: Si dereliquerint  filii eius legem meam, et in iudiciis meis non ambulauerint; si iustitias meas profanauerint, et mandata mea non custodierint, uisitabo in uirga facinora eorum, et in flagellis iniquitates 764 eorum, misericordiam autem meam non dispergam ab eis . Ista considerans, uide quomodo necdum pena dignus sit, qui usque ad presens tempus committit scelera, nec punitur. uisitatio quippe Dei per uisitati tormenta  monstratur; qui autem peccans corripitur, nescio quid ei excurrat pro [Al. ex] pena. Hec propter hoc quod dictum est, Quia tempus uindicte eius a Domino est. Sequitur: Retributionem ipse retribuet ei. Non per ministros retribuet Babyloni Deus, sed ipse retribuet, quod meretur. uolo quiddam dicere in additamento pronominis in eo, quod scribitur, ipse; ait enim: Retributionem ipse retribuet ei. Non omnibus Deus ipse retribuet quod merentur, sed sunt quidam, quibus per alios restituit, siue puniens, siue medicans per dolorem, ut in Psalmis continetur: Misit in eos iram indignationis sue, furorem, et iram, et angustiam, immissionem per angelos pessimos . His enim non ipse restituit, sed ad retributionem illorum ministris usus est angelis  pessimis: et aliis forsitan non per malos reddit, sed per bonos, ut in eis, qui pro sceleribus puniuntur. Multaque [c 1Kb] istiusmodi, si Scripturas scruteris, inuenies. Est autem quando, ministrorum [d 1Kb] officio refutato, retributionem Deus ipse restituit, ut nunc Babyloni. Timeo quiddam obscuri in loco manifesto interponere, quod mihi uidetur latere si taceam. uerumtamen audendum est saltem pauca perstringere. Quando sunt uulnera facilia, et prompta curatio [Al. curationi], medicus mittit seruum suum, mittit discipulum, ut [Al. et] per eum languentem medicetur [Al. medicatur]: neque enim magna sunt uulnera. Euenit quoque aliquoties, ut sectionis et ferri indigeat, qui sanatur: attamen non ipse medicus pergit ad eum; sed eligens unum ex discipulis,  qui curare ualeat, eo utitur ministro. Quando uero insanabiles plage sunt, ut, et [e 1Kb] emortua carne, putredo contabuerit, et intantum mala ualetudo est, ut non serui, uel discipuli, qui iam prope eum per scientiam artis accesserunt [Al. accessit], sed ipsius magistri manibus indigeat, tunc ipse [f 1Kb] magnus 765 medicus precinctus lumbos, ad sectionem teterrimi uulneris concitatur. Similiter itaque quando sunt minora peccata, non restituit Deus ipse peccantibus, sed aliis utitur ministris. Quando uero per merita sua ingens hominem egritudo comprehendit, ut nunc Babylonem, que grauibus proprie malitie est [g 1Kb] confossa uulneribus: tunc ad retributionem Deus ipse festinat. Similia quedam huic si requiris inuenies et de Ierusalem, que ei acciderunt post  prophetas, ob id, quia insidiata sit Christo. Sic finita est primi capituli continentia. uideamus et cetera: Calix aureus Babylon in manu Dei [Al. Domini] inebrians omnem terram. De uino eius biberunt gentes [Al. omnes gentes], propter hoc commote sunt gentes, et subito cecidit Babylon, et contrita est. Nabuchodonosor uolens decipere homines, per calicem Babylonis dolosum, non miscuit in uase fictili, [h 1Kb] quod  parabat potari, sed neque in paulo meliore, et ereo uase, uel stanneo, et quod ista precellit argenteo: uerum eligens uas aureum, in eo poculum temperauit, ut quis uidens decorem auri, dum radiantis metalli pulchritudine delectatur, et totus oculis heret in specie, non consideret quid intrinsecus latitet, et accipiens calicem, bibat nesciens calicem Nabuchodonosor. [a 1Kb] Intelliges autem calicem aureum in presenti nominatum, si animaduertas pessimorum dogmatum uerba mortifera qualem habeant compositionem sermonum, qualem decorem eloquentie, qualem rerum diuisionem: et cognosces quomodo unusquisque petarum, qui putantur apud uos disertissimi, calicem aureum temperauerit, et in calicem aureum uenenum iniecerit idololatrie, et uenenum  turpiloquii, uenenum eorum, que animam hominis interimunt dogmatum, uenenum falsi nominis scientie. Sed meus iehsu contra fecit, sciens aureum calicem Zabuli, et precauens ne aliquis ad fidem suam ueniens, suspicaretur etiam Christi talem esse calicem, qualem esse [b 1Kb] requirat, et per similitudinem materie formidaret errorem: ideo curauit 766, ut haberemus thesaurum istum in uasis fictilibus. Sepe uidi aureum calicem in pulchro sermonis ornatu, et dogmatum uenena considerans, deprehendi calicem Babylonis. Calix aureus Babylon in manu Dei. Non semper calix aureus Babylon. Cum autem uenerit ad uindictam, et in manu Dei posita fuerit, tunc efficitur terra, que quondam tacta est in Iubath. [Al. Iob]. Neque uero iugiter in manu Dei continetur,  sed ultionis tantum tempore, cum ceperit Dominus ei restituere quod meretur: tunc in manu eius [c 1Kb] inebrians omnem terram iste calix aureus Babylon inebriabit. Quomodo autem uniuersam terram inebriabit [Al. inebriauerit]; facile scies, si consideraueris omnes homines ebrios. Inebriamur ira, inebriamur tristitia, inebriamur [d 1Kb] mente, excedimus amore, concupiscentiis et uana gloria. Quanta pocula temperauerit, quot [e 1Kb] inebriantes porrexerit calices calix iste, quid necesse est dicere? Calix aureus, Babylon, inebrians omnem terram. Animaduerte omnem terram plenam esse peccatis, et non queres quomodo Babylon omnem terram inebriauerit. Sed si forte [f 1Kb] uideris iustum, ebrium non esse de calice  peccatorum, noli putare Scripturam esse mentitam, que dixerit: inebrians omnem terram, cum iste non inebrietur a Babylone, et tamen consistat in terra. Audi quia iustus non sit terra [Al. in terra]: Omnem terram inebriat calix iste aureus. Iustus uero cum sit super terram, conuersationem in celis habet. Et propter hoc non conuenit ulterius iusto dici: Terra es, et in terram ibis . Sed [g 1Kb] si necesse  est audenter loqui, dicit iusto Deus adhuc consistenti super terram: Celum es, et in celum ibis. Portat enim imaginem celestis. Igitur ut concludam, calix aureus inebriat omnem terram, id est, omnes ab eo inebriamur quamdiu terra sumus. De [Al. a] uino eius biberunt gentes, propter hoc commote sunt. Sicut in his, qui bibunt istum, qui in usu est, uini liquorem, si super sitim, et super mensuram biberint, uidemus ebrii [h 1Kb] corporis motum, uacillantes pedes, caput ac tempora 767 pregrauata, os dissolutum, linguam significantem sermones ebrii, et herentibus labiis uerba precisa: similiter est uidere eos, qui de calice aureo biberint Babylonis, quomodo moueantur, quomodo instabiles gressu sint, quomodo debilitata mente, et fluctuante cogitatu [Al. conatu]  nichil firme [Al. firmi] teneant, sed semper in turbationibus agantur incerti. Quamobrem Scriptura diuina de istius modi hominibus in alio loco ita ait: Propterea commoti sunt. Interponamus aliquid mysterii, quid de peccatore dicatur Cain. Cum egressus est a facie Dei, habitauit in terra Naid, contra Edem . Naid in Greca lingua interpretatur commotio. Qui enim derelinquit Deum, qui deserit sensum de eo iugiter cogitandi, iste in terra Naid hodieque habitat, id est, in tribulatione mali cordis, et mentis commotione consistit. Biberunt gentes, propterea commote sunt, et subito cecidit Babylon, et contrita est . Quando dicit repente cecidit Babylon, uidetur mihi prophetizare consummationem mundi subito futuram. Quomodo [Al. quando]  enim diebus diluuii comedebant, et bibebant, emebant, et uendebant, plantabant, et edificabant, donec uenit [Al. ueniret] diluuium, et tulit omnes, et subito uenit inundatio: similiter autem, et in diebus Loth, sic et consummatio mundi non per partes fiet, sed repente. Huic conferendum existimato [Al. estimo], id quod scriptum est in Iesu Naue , quando a uoce sola tube, Ierico ciuitas corruens subito disperiit: et iuxta hanc similitudinem Babylonem quoque in consummatione seculi casuram esse, et subito conterendam, et hec quidem de consummatione dicta sunt. Si uero ueneris ad aduentum Domini mei Iesu Christi, et uideris eius magnum opus, quomodo subuerterit omnia gentium de idolis dogmata, ut credentes de erroris eximeret  iugo, intelliges quia in tempore passionis eius Babylon extemplo corruit et contrita est. Unusquisque nostrum consideret seipsum, et animaduertat Babylonem in suo pectore corruisse. Si autem et in alicuius corde non cecidit ciuitas confusionis, huic Christus necdum aduenit. ueniente quippe eo, Babylon ruere consueuit. Propter hoc ad orationum presidia  confugientes, petite ut ueniat iehsu in corda uestra, et conterat Babylonem, et faciat ruere omnem malitiam eius, 768 et reedificet pro his, que subuersa sunt, et pro Babylone, que fuerat ante constructa, in ipso principali cordis uestri [Al. nostri] Ierusalem ciuitatem sanctam Dei. Plangite eam, et accipite resinam correptionis eius, si quomodo sanabitur. Plangite, ait, Babylonem. Deinde quia omnis anima recipere potest salutem, et neque una apud Deum est insanabilis, idcirco consilium dat his, qui possunt transmigrare [Al. transmigrationis] in Ierusalem ad testimonium [Al. et testimonii] habere resinam ad emplastra facienda, ut assumant medicamina, et quanto ualent studio, sanitati restituant Babylonem. Hoc experiamur et nos facere, deprecantes Deum, ut de nobis  resinam rationabilem [Al. rationalem], et de rationabili resina discamus ei malagma imponere, et oleum, et alligaturas, et imponentes alligemus uulnera Babylonis, imitantes Samaritanum, et [Al. ut] sanetur misera ciuitas, et curata desinat esse quod fuerat. Istud est, quod ait accipere [Al. accipe] resinam correptionis eius si quomodo sanabitur. Ubi sunt heretici? ubi sunt, qui naturas quasdam introducentes, asserunt esse naturam [Al. materiam] desperabilem, que penitus non recipiat salutem? si est natura, que pereat, que alia talis erit ut Babylon? Attamen neque istam despicit Deus. Precipit enim medicis Deus ut recipiant resinam super Babylonem, si quomodo sanetur. Quidam igitur eorum, qui mandatum acceperant, accipientes resinam correptioni  [Al. corruptioni] Babylonis, si quomodo sanetur, fecerunt quod fuerat imperatum, repererunt [Al. acceperunt] resinam ad correptionem [Al. corruptionem] eius, audientes posse fieri, ut Babylon reciperet sanitatem. Et quia quod putauerunt non effecerunt [Al. repererunt], Babylon quippe in pristina [Al. proposita] malitia perseuerans, noluit se curari, satisfaciunt boni medici, et dicunt; Curauimus Babylonem, et non est sanata. Relinquamus eam. uide autem, homo, ne quando angelis precipiat Deus, ut ad languorem anime tue medicaminum emplastra conficiant, si quomodo possis ab egrotatione sanari, et respondeant angeli: Curauimus Babylonem, istam ostendentes a passionibus confusam animam suam [Al. tuam], et non est sanata. Non  scientiam artis sue, neque resine uim criminantur; sed te, qui preceptis eorum obsequi noluisti, dicentes: Curauimus Babylonem, et non est sanata. Relinquamus eam. Steterunt medici sub 769 magno medico angeli Dei, uolentes curare imbecillitates nostras, uolentes animam liberare de uitiis, sed nos ipsi repellimus eos, dum consiliis eorum non acquiescimus. uident se operam perdere, cum loquuntur inuicem, et dicunt: Relinquamus eam, et abeamus unusquisque in terram suam. Hoc  est, credita nobis est a Deo medicina, ut animam curaremus humanam: adhibuimus adiutorium, medicinam [Al. medicamina] imposuimus: multum contumax est, non uult obseruare, quod dicimus, studium nostrum non sequitur effectus. Relinquamus eam, et abeamus unusquisque in terram suam, id est, [a 1Kb] domesticum locum, et proprium. Caue, homo, nequando relinquat te medicus, siue Angelus Dei, siue quicumque hominum, cui credita est cura sermonum ad salutis medicinam deferendam [Al. medicamina deferenda]. Si enim te dereliquerint et dixerint: Abeamus unusquisque in terram suam, quia appropinquauit in celum iudicium eius, manifestum est quia abscessio eorum condemnatio tua sit, ut irremediabilis, nolentisque curari. Cum autem te deseruerint  [Al. deseruerunt], quid tibi aliud euenturum est nisi quod solet his accidere, qui a medicis desperantur, utentes uoluntate morbi sui, ut ad peiora demergantur? [b 1Kb] Fiunt his similia et in consuetudine istius uite a prudentibus medicis. Accedit aliquis eorum ad languentem, 770 quantum ars patitur, et industria [c 1Kb] medicine non cessat: sed si aut egritudo tanta sit, ut repugnet curationi, aut ipse inualidus per impatientiam doloris contra faciat quam iubetur, relinquit medicus, desperans [Al. desperat] huiusmodi hominem, et recedit ne inter manus suas exspirans, causam interitus eius ad se retorqueat. Si ergo et nos, ne in sanctorum angelorum manibus, qui ad nos curandos a Domino destinati sunt, moriamur, relinquunt nos desperantes animam nostram, et aiunt: Non  est malagma imponere, neque oleum, neque alligaturas, quia appropinquauit in celum iudicium eius. Et eleuatum est usque ad astra. Qui paruum habet peccatum, non usque ad celum et sidera iudicium suum effert [Al. eius affertur]. Pusillum enim, et humile est. Qui uero crescit in scelere, crescit et in iudicio, simulque cum uitiis augetur et pena: et quia intantum delinquit [Al. deliquit], ut iudicium eius usque ad celestia subleuetur, et per impietatem suam resistens Deo ad superiora conscendat, profert Deus iudicium suum in [d 1Kb] humiliationem eius iudicii, quod celatum est a peccatore, et proferens iudicium suum, humiliat quidem peccatorem, retribuit autem iusto digna uite eius in Christo Iesu Domino nostro, cui est gloria et imperium in secula seculorum.  Amen.



HOMILIA TERTIA. De eo quod scriptum est: Et contritus malleus uniuerse terre .

769 Quomodo, ait, confractus, et contritus est malleus uniuerse terre? quomodo facta est in exterminium Babylon? Querendum [e 1Kb] inter hec quis sit malleus uniuerse terre, queue eius contritio: unde ait propheta, quia ante confractus est quam contritus, ut congregantes ea, que alicubi de malleo scripta  sunt, cum inuenerimus nomen eius, inuestigemus etiam nominis uoluntatem ex his, que afferimus exemplis. Domus quondam componebatur Dei, 770 iuxta tertium Regnorum librum , et Salomon erat construens, et edificans eam. Ubique quasi in laude dicitur de domo Dei, quia malleus et securis non sunt audita in domo Dei. Ergo quomodo malleus non auditur in domo Dei: sic quia domus Dei Ecclesia est, malleus in Ecclesia non auditur. Quis est iste malleus uolens quantum in se est impedire lapides edificationis templi, ut contriti non conueniant fundamentis eius? uide [a 1Kb] nunc 771 Zabulum, si non ipse est malleus uniuerse terre. Ego autem pronuntiabo confidens, esse aliquem, qui non magnopere curet de malleo  uniuerse terre. Et quoniam exemplum [b 1Kb] assumptum est de sensibili malleo, quero materiam malleo fortiorem, que nichil ab eo percussa patiatur. Quam quidem querens reperi [Al. reperiri] in eo quod scriptum est: Ecce uir stans super muros adamantinos, et in manu eius adamas. Refert autem de adamante historia, quia fortior sit omni cedenti se malleo, incontritus et inconuincibilis permanens [Al. perseuerans]. Licet supra stet malleus Zabulus, et suppositus sit draco, qui est quasi incus indomabilis, nichil tamen in manu Dei, et in conspectu eius consistens adamas perpetitur. Duo itaque contraria sunt adamanti isti, malleus, et incus improducibilis. Iam quoddam est et apud nationes tritum uulgi sermone prouerbium, ut de his, qui anxietatibus et  ingentibus malis premuntur, dicant: Inter malleum sunt et incudem. Tu autem hoc refers ad Zabulum et draconem, qui istiusmodi semper in Scripturis pro uarietate causarum nominibus insigniuntur: et dicis quia sanctus qui quasi murus adamantinus, uel in manu Domini adamas est, non curet neque de malleo, neque de incude; sed quanto plus cesus fuerit, tanto plus eius uirtutem splendescere. Aiunt eos, qui mercimonia lapidum exercent, cum uoluerint probare adamantem, ignorantes utrum sit adamas, an non sit, quamdiu malleum et incudem non inuenerint: tunc autem persuaderi esse uerissimum adamantem, si indomitus lapis, si [Dele alter si] inter incudem et malleum perseuerat, si percutiente desuper malleo, et incude supposita, durior lapidum  natura compingit. [c 1Kb] Talis uir est ante tentationes, ab his probare lapides nesciunt, ignoratur. Certissime autem nouit adamantinorum lapidum naturam solus Deus plurimis ignoratam. Ego ipse adhuc nescio utrum, ueniente malleo, et percutiente me, confringar et conterar, conuictus, quia non sum adamas, an certe uerus adamas ostendar, si ingruentibus persecutionibus, periculis, tentationibus, tam contritus fuero ad ictus mallei, 772 quam probatus. Et tu ipse percurre Scripturas,  et queres, si quod potes inuenire uestigium, bene a Deo promitti, ut malleus percutienda percutiat. uerbi gratia dictum sit , si malleus non esset, non esset tuba productilis, que iuxta Legem ad solemnitates Dei excutiat, que audientium animos clangore suo accendit ad bellum. Necessarius est malleus, ut tuba productilis fiat. Multa cooperatus est iste malleus tube productili Paulo, ut eum per uaria tentamenta produceret, et approbaret, quia illesus posset excudi, figuramque assumere tube magnisone, non incertam dans uocem in audientes, ut preparentur ad militie bellum. Et quoniam malleus inuenitur contraria fortitudo, et draco incus producibilis, istius modi semper in Scripturis malleo,  uel quacumque alia materia compositum nomen assumens, instabo sermone: Cain generauit filios, et de Cain ortus est faber eris et ferri. Ergo ut Zabulus, qui omnium tentationum operator est, malleus dicitur: ita qui ministrat, malleator est filius Cain. Quotiescumque enim in tentatione incideris, scito malleum Zabulum esse, et malleatorem eum, per quem te Zabulus insequitur. uelut in proditione Saluatoris malleus Zabulus, malleator Iudas fuit. Et multi erant malleatores in tempore illo, quo Dominus passus est, clamantes: tolle de terra talem: crucifige, crucifige eum. Omnia malleatoribus plena sunt. Quotquot enim in actu suo Zabulum suspiciunt, et ministrant ei ad probandum iustum, et iniustum coarguendum, omnes malleatores sunt. Idcirco si  heri malleator eras, et in manu malleum continebas, nunc discens, quia a Cain fratricida oriuntur malleatores, proiice malleum de manu tua, et transmigra ad malleatorum, que spiritalis est, generationem, sicut Enos et reliquorum, qui Scripturarum laudibus efferuntur. uerumtamen finis confractio est atque contritio. Est sciendum quidem, quoniam prophetatus nunc malleus Zabulus sit, malleus non partis alicuius terre, sed uniuerse terre, pro eo quod in omni terra malitia eius dispersa sit, et ubique 773 malleus iste malum operatur. Est autem etiam hoc dicendum, Zabulum uniuerse terre malleum esse, non celi malleum. Neque enim tenuiori substantie conuenit malleus, sed crassiori. Si portas imaginem terreni, malleus te, quia terrenus es, percutit;  si peccas, et terra es, et in terram ibis, experieris malleum uniuerse terre et in te operantem. Iuxta istum intellectum, illud quoque animaduertendum est, uniuerse terre malleum, quia aduersum cuncta terrena potentiam suam exerceat, Zabulum esse: posse autem etiam minorem malleum intelligi, qui non uniuerse terre sit malleus, sed illius, ut ita dicam, et illius partis terre. Et siquidem una aliqua contraria fortitudo mihi repugnat, et colluctatur mecum, non ualens cum uniuersis simul hominibus  congredi, ut Zabulus: tunc est quidem malleus in me, sed non uniuerse terre malleus; uerum, ut ita dicam, mee tantum malleus terre. Confracto autem et contrito malleo uniuerse terre, quid necesse est arbitrari de malleo partium terre? Simulque existimo admiratione dignum, quoniam uniuerse terre malleus sit comminutus. Quid enim magnum, si fractus fuisset, et contritus malleus partium terre? Sed uere nunc admirandum est, quia uniuerse terre malleus confractus atque contritus est. Post hec quero quis sit iste, qui uniuerse terre malleum confregerit et contriuerit: et dicam Moysen non potuisse confringere atque conterere malleum uniuerse terre, neque ante eum Abraham, neque post eum Iesum Naue, neque alium quemquam prophetarum. Quis ergo potuit  talem, tantumque [a 1Kb] malleum uniuerse terre confringere, et conterere? Quis est iste? iehsu Christus confregit, atque contriuit malleum uniuerse terre. Et hoc nunc admirans in Spiritu Sancto prophetes ait: Quomodo confractus, et contritus est malleus uniuerse terre? Primo confractus [b 1Kb] est, deinde contritus. Et quoniam reperi Saluatorem esse, qui confregerit malleum uniuerse terre et contriuerit eum, ueniam ad Euangelium, ut uideam primam tentationem, quando dixit ei Zabulus: 774 Ista omnia tibi dabo, si procidens adoraueris me, et reliqua: et dicam, quia in illo tempore non contriuit [Al. contriuerit] iehsu malleum uniuerse terre, sed tantum confregit eum. Cum uero recessit [Al. secessit] ab eo usque ad tempus, et tempore postea uenit instante, tunc contritus est, non solum confractus  ut primum, malleus uniuerse terre. Et quia contritus est, qui fuerat ante confractus, malleus uniuerse terre, idcirco per unumquemque nostrum confringitur quidem quando introducimur in Ecclesiam, et proficimus ad [Al. in] fidem. Conteritur autem, et comminuitur, quando ad [c 1Kb] profectum uenimus. Quod si dubites conteri Zabulum ad profectum uenientibus nobis, audi Apostolum benedictione quadam benedicentem iustum, atque dicentem: Deus autem conterat Satanam sub pedibus uestris uelociter . Animalis est iste malleus, fortasse nunc furit aduersum nos, et querit quia ista de eo pandimus, et conteritur a nobis , confringere nos econtrario et conterere. Et multos quidem contriuit  eos, qui non attendunt sibi, neque custodia seruauerunt cor suum. uerum nos confidentes in Deo, credentes in Christum Dei, non timeamus Zabulum. Timor Dei facit nos non timentes Zabulum, nichilque ab eo perpeti, sed et dicere non tantum generaliter, uerum et de nobis ipsis: Quomodo confractus est, et contritus malleus uniuerse terre? Illo autem confracto, et comminuto, Babylon fit in exterminium: nec prius confusionis ciuitas dissipatur, quam malleus uniuerse terre confringatur, et conteratur.  Unde et mirabiliter et preclaro ordine propheta usus est dicens: Quomodo confractus est, et contritus malleus uniuerse terre? Quomodo facta est in exterminium Babylon? Quod primo factum est, primum enarrauit: quod secundo consequenter exposuit. Et hoc oportet per singulos Scripturarum obseruare sermones. Quando itaque fit in exterminium Babylon? Quando exterminantur omnes confusiones de anima mea, neque ulterius me confundit mors filii, aut obitus uxoris: cum non est qui me irritet, et prouocet ad tristitiam, ad iram, ad concupiscentiam, 775 ad uoluptatem, quando maneo inconfusus, assumens rationem, que me confirmet, et roboret, tunc mihi accidit quod dictum est: Facta est in exterminium Babylon, hoc est uniuersa confusio. Fiunt  autem ista, id est, confringi, et conteri malleum omnis terre, et demoliri Babylonem, cum gentes superponuntur malleo, et Babyloni. Scriptum est enim: In gentibus superponentur tibi, hoc est, ii qui de gentibus sunt superponentur tibi, o Babylon, superponentur tibi, o mallee, ut confringaris et conteraris. Quando ista facta sunt? In aduentu Domini mei Iesu Christi, cum Euangelium cunctis gentibus predicatum est, tunc superpositi sunt Pater et Filius et Spiritus sanctus Babyloni, et malleo uniuerse terre, et impletum est hoc quod scriptum est: In gentibus superponentur tibi, et capieris, Babylon, et non cognoscis. Utinam caperetur Babylon et per singulos nostrum. Ex anterioribus autem potest intelligi captiuitas Babylonis, quando capta suffoditur, subuertitur,  desolatur, nichil in nobis resideat confusionis. Et capieris, Babylon, et non cognoscis; inuenta es, et comprehensa, quia Domino restitisti. Ergone sola Babylon Domino restitit, et non potius omnes gentes, dum, creatore deserto, idola uenerate sunt; Domino restiterunt? An figuraliter dicit omnem animam contrariam Ierusalem, id est uisioni pacis, Babylonem esse. Unde et Sancti in Ierusalem, peccatores in Babylone erant. Etsi peccabant Ierosolymite, mittebantur in Babylonem, et sic conuertebantur ad penitentiam in Babylone consistentes. Sancti uero regrediebantur in Ierusalem. Capitur ergo Babylon, et non cognoscit. Babylon quippe legi non subiicitur, neque enim potest non inuenta Babylon comprehensa esse; sed ob id comprehensa est cum  inuenta est, quia Domino restitit. Deinde exordium alterius capituli. Aperuit Dominus thesaurum suum, et protulit uasa ire sue, quia opus Domino uirtutum in terra Chaldeorum. Quoniam uenerunt tempora eius aperire apothecas eius, scrutamini eam quasi speluncam, et disperdite eam, ne sint eius reliquie. Exsiccate omnes fructus eius, et descendat in occisionem. ue eis, quoniam uenit dies eorum, tempus uindicte eorum . uolens intelligere hoc quod dictum est: Aperuit Dominus thesaurum suum, et protulit  776 uasa ire sue, quero de alia Scriptura uasa ire Dei, et inuenio ad pleniorem comparationem istius Scripture Scripturam Apostolicam, ibique inuenio Apostolum mihi subiicientem que sint uasa ire Dei. Ait enim: Si autem uolens Deus ostendere iram suam, et notam facere potentiam suam, pertulit in multa patientia uasa ire preparata ad perditionem, ut ostenderet diuitias glorie sue in uasa misericordie, que preparauit in gloriam, quos et uocauit non solum ex Iudeis, uerum etiam ex gentibus . Generaliter Apostolus omnes homines diuisit bifariam, dicens quosdam esse uasa misericordie, quosdam uasa ire. uerbi gratia, Pharaonem et Aegyptios uasa ire: rursus se qui primus misericordiam consecutus est, et eos qui in tempore  de Iudeis et gentibus crediderunt, uasa misericordie nuncupauit. Sunt ergo in thesauro Dei uasa ire. Scriptum est enim: Aperuit Dominus thesaurum suum, et protulit uasa ire sue. Quis est iste thesaurus Domini, in quo uasa ire inueniuntur? Aliquis forsan queret, utrum in thesauro Domini tantum uasa ire sint, et thesaurus Dei, qui est thesaurus omnium, non habeat [Al. habet] uasa misericordie: an aliud quid intelligi oporteat de thesauro Dei, unde efferantur uasa ire eius? Thesaurum Domini ergo confidens dicam esse Ecclesiam eius, et in isto thesauro, id est Ecclesia, sepe homines latitare, qui sunt uasa ire. ueniet igitur tempus, quando aperiat Dominus thesaurum Ecclesie: nunc enim clausa est Ecclesia, et uasa ire cum  uasis misericordie inhabitant, et palee cum frumento sunt, et pisces perdendi ac proiiciendi, cum bonis piscibus, qui in retia inciderant, continentur. Quam cum aperuerit iudicii tempore, et protulerit exinde uasa ire sue, dicet forsitan is, qui est uas misericordie, de egredientibus uasis ire: Exierunt ex nobis, non enim erant ex nobis. Si enim fuissent ex nobis, permansissent utique nobiscum. Sed ideo egressi sunt a nobis, ut ostenderetur, quia non erant omnes ex nobis . In aliud quiddam cupit sermo prorumpere: quod autem audemus dicere, istiusmodi est. In thesauro Dei uasa ire sunt, extra thesaurum uasa peccantia non sunt uasa ire, sed uasis ire minora sunt. Serui enim sunt ignorantes uoluntatem Domini sui, et non facientes uoluntatem  777 eius. Qui autem ingreditur Ecclesiam, aut uas ire est, aut uas misericordie. Qui extra Ecclesiam est, neque uas misericordie est, neque ire. Aliud quoddam nomen eius inquiro, qui extra Ecclesiam commoratur: et quomodo decerno confidens, non esse eum uas misericordie: sic econtrario ex rationis ueritate communitus aperte promo sententiam, neque uas ire posse eum dici, sed uas in aliud quiddam reseruatum. Ergone potero de Scripturis approbare, nec misericordie eum esse uas, nec ire: ut et secunda expositio aliquid nobis utile in presenti loco interponat, et sane rursus audeat in id, quod iamdudum conatur, sermo prorumpere? Ait Apostolus: In domo autem magna non sunt tantum  uasa aurea et argentea, sed et lignea, et fictilia: alia quidem in honorem, alia porro in contumeliam . Si igitur quis mundauerit semetipsum ab his, erit uas in honorem, et sanctificatum, utile Domino, ad omne bonum opus preparatum. Putasne, magna domus in presenti est, et in ea sunt uasa in honorem, et alia in contumeliam? An in illa que futura est domo, uasa quidem aurea et argentea, que sunt in honorem, inuenientur uasa esse misericordie: reliqua autem, id est, mediocres homines, qui extra thesaurum sunt, ne sint uasa ire, seu misericordie, hi poterunt iuxta dispensationem quamdam profundam Dei uasa esse in magna domo, que mundata non sunt, sed sunt uasa testea in contumeliam, attamen necessaria domui? uide autem si uoluero et  hoc ipsum exemplum ex alio Scripture testimonio comprobare. Inhonoratus est, inquit, Iechonias, quasi uas cuius nulla est utilitas . Non ait, est quidem eius utilitas, in contumeliam autem eius est utilitas: sed quia erat ex domo Dei, et peccauit, in totum non est eius utilitas. Habeo et aliam Scripturam, in qua dicitur de alio quodam peccatore: Et erit quasi testa, in qua attrahes aque pusillum, et in qua carbonem baiulabis. Et rursum affirmat non necessarium penitus, et ex omni parte esse uas inutile. Numquid non igitur nos qui in domo ista Dei sumus, quando aperire ceperit Dominus thesaurum 778 suum, incipiemus mundari, si tantum fuerimus uasa misericordie, proiectis uasis a nobis ire? An certe iam exordium est, oportere nos satagere, non  solum ut non simus uasa ire, sed ut ii qui sunt proiiciantur a nobis? Tale enim quiddam est hoc quod Apostolus Paulus Corinthiis ait: Intantum auditur inter uos fornicatio, que nec in gentibus, ut uxorem quidem patris aliquis habeat, et non magis planxistis, ut auferatur de medio uestrum, qui hoc opus gessit : quasi diceret, aperto thesauro Dei, egrediantur uasa ire sue. Aperuit siquidem Dominus thesaurum, et protulit uasa ire sue. Legi alicubi quasi Saluatore dicente: et quero, siue quis personam figurauit Saluatoris, siue in memoriam adduxit, an uerum sit hoc quod dictum est: Ait autem ipsi Saluator: Qui iuxta me est, iuxta ignem est: qui longe est a me, longe est a regno . Ut enim qui iuxta me est, iuxta salutem est, ita et iuxta ignem  est. Et qui audiens me, et audita preuaricans, factus est uas ire, preparatum in perditionem, cum iuxta me est, iuxta ignem est. Si uero quis cauens, quoniam qui iuxta me est, iuxta ignem est, longe factus fuerit a me, ne iuxta ignem sit, talis quidem longe futurus est et a regno. Et quomodo athleta, qui non est in agone conscriptus, neque flagella metuit, neque exspectat coronam, qui autem semel nomen professus est, si uictus fuerit, uerberatur atque proiicitur; si uero uicerit, coronatur: eodem modo qui ingressus est Ecclesiam, o Catechumene, ausculta; qui accessit ad sermonem Dei, nichil aliud quam conscriptus est in certamine pietatis, et conscriptus si non legitime certauerit, ceditur flagellis, quibus  non uerberantur ii, qui non in principio conscripti sunt. Si autem contenderit fortiter ad fugienda uerbera, et contumelias, non solum iniuria liberabitur, sed incorruptam glorie accipiet coronam. Opus Domino uirtutum in terra Chaldeorum. Iuxta diuersos intellectus terrenus locus multipliciter nominatur, et quomodo differenti inter se [a 1Kb] notione plura Saluator habet uocabula, cum unus in [b 1Kb] subiacenti sit, uarius autem in uirtutibus: sic et propter malitiam 779 generis humani: terrena negotia, cum unum sint in subiacenti, intellectus diuersitate sunt plurima. Quod autem dico sic fiet manifestius, cum exemplum, quod a Saluatore assumpsi, edisserens, ad ea, que sunt subiecta, explananda, transcendero. Unum subiacens est Domino meo Iesu Saluatori.  Hoc uno subiacente, alio intellectu medicus est, iuxta quod scriptum est: Non necesse habent sani medicum, sed male habentes . Alio intellectu pastor, secundum quod irrationabilibus preest. Alio intellectu rex, secundum quod rationabilibus principatur. Alio intellectu uitis uera, secundum quod inserti in eam homines uberrimos afferunt fructus, et exculti a patre agricola, pinguedinem uitis uere ex unius radicis consortio assumunt. Iuxta alium intellectum sapientia, iuxta alium ueritas, iuxta alium iustitia. uerumtamen subiacens unum est. Quomodo ergo in Saluatore, uno subiacente, plurimi intellectus sunt diuersorum eius nominum: sic et terrena negotia, iuxta subiacens quidem unum sunt, iuxta autem intellectum plurima. Frequenter allegorizantes  Babylonem diximus negotia esse terrena, que semper confusa sunt uitis, Aegyptum similiter affligentia. Chaldeorum uero terram, ob id, quia [c 1Kb] plurima, que geruntur in terris, stellis consecrent, et peccatorum nostrorum causas, siue uirtutem eorum que accidunt nobis, ex earum motibus asserant fieri, eos esse diximus, qui talibus se superstitionibus dedicauerunt. Omnis igitur, qui his credit, in terra Chaldeorum est. Si quis uestrum mathematicorum deliramenta sectatur, in terra Chaldeorum est. Siquis natiuitatis diem supputat, et uariis horarum momentorumque ratiocinationibus [Al. rationibus] credens, hoc dogma suscipit, quia stelle taliter, et taliter figurate faciunt homines luxuriosos, adulteros, castos, aut certe quodcumque eorum, iste in terra  Chaldeorum est. Iam quidam existimant ex astrorum cursibus Christianos fieri. Quotquot autem ista sapitis, quotquot, dictis istis creditis, in terra Chaldeorum estis. Comminans ergo Deus, qui in terra Chaldeorum sunt, his spiritaliter 780 comminatur, qui se ipsos genealogiis et fato consecrauerint, asserentes cuncta, que inter mortales fiunt, aut ex astrorum motibus, aut ex fati necessitate pendere. Sed  Deus Abraham promouens ad meliora dixit ei: Ego sum, qui te educo de terra Chaldeorum . Potens est enim Deus, qui et nobis tribuat de terra Chaldeorum exire, ut nullum alium absque eo esse credamus, qui dispensans uniuersa, et regens uitam nostram pro qualitatibus meritorum, accidentium diuersa moderetur. Neque enim micans aliquod sidus, uel Phetontis, ut aiunt, uel corrupti [d 1Kb] catamiti stella nostrorum causam continet negotiorum. Et iuxta unum quidem argumentum in terra Chaldeorum est, qui supradictis ratiocinationibus credidit; iuxta aliud uero ascendit quis super tecta, et ueneratur militiam celi. Inuenimus autem in Ieremia multam et his fieri comminationem, qui libant militie Dei. Opus ergo Domino uirtutum in terra  Chaldeorum quia uenerunt tempora eius. Aperite apothecas eius. Manifestum est, [e 1Kb] quia terre Chaldeorum. Sunt autem apothece Chaldeorum, doctrine natiuitatum. Scrutamini eam quasi speluncam, et disperdite eam. Qui respuit supputationem natalium: qui ueritatis sermone utitur aduersum eam: qui ostendit nichil eorum, que mathematici dicunt, uerum esse: qui docet inscrutabilia iudicia Dei, nec ea posse ab hominibus comprehendi: qui [Al. quia] asserit, quia sidera non sunt cause eorum que fiunt super terram, minus autem eorum, que nobis Christianis accidunt, iste exsequitur preceptum Domini dicentis: Disperdit eam. Quid autem sic hoc quod sequitur, Non fiant ei reliquie, querendum est. Ne aliqua, inquit, rescindatis Chaldeorum, aliqua reseruetis.  Ob id iubet, ne pusillum quidem relinquatur in ea. Exsiccate omnes fructus eius. Quis ita beatus est, ut possit exsiccare omnes fructus terre Chaldeorum, et descendant in occisionem? ue eis, quia uenit dies eorum, et est tempus uindicte eorum. Post hec rursus alterius capituli continentia: uox fugientium, et resaluatorum de terra Babylonis, 781 ad annuntiandum Domino nostro in Sion uindictam. De his nunc prophetat, qui mores patrios relinquentes, [f 1Kb] et leges gentium, et incredulitatem ueterum, ueniunt ad sermonem Dei. Tale enim quiddam significatur in eo, quod dicit: uox fugientium et resaluatorum de terra Babylonis. Utinam et uestra, Catechumeni, uox fugientium esset de Babylone, fugientium uitia, fugientium peccata. uox enim fugientium  et resaluatorum. Non sufficit fugere de terra Babylonis, sed et resaluari ex terra Babylonis ad annuntiandum in Sion uindictam Domino Deo nostro, ut fugientes de terra Babylonis ueniatis ad Sion, speculatorium [Al. speculatorum] Ecclesiam Dei. Ad annuntiandum in Sion, id est, Ecclesiam, uindictam a Domino Deo nostro. uindictam populi eius denuntiate in Babylone multis, omni intendenti arcum. Significanter  positum est, multis; multi enim sunt, qui in Babylone sunt, in Ierusalem uero pauci. Non enim idcirco, ait, dilexit uos Dominus Deus uester, quia multi eratis, uos quippe estis pauci 782 ab omnibus gentibus. Et bene his, qui ex parte Dei erant, dictum est: Pauci estis ab omnibus gentibus. Intellige porro et hoc: Pauci sunt qui saluantur. Sed et illud: Contendite intrare per angustam portam. In lata autem et patenti [a 1Kb] multi incedunt . Annuntiate in Babylone multis, omni intendenti arcum. Non sit ex ea qui saluetur: disperdite, interficite omnia Babylonis. Nuper diximus de [b 1Kb] paruulis Babyloniis, de uiris Babyloniis, de semine Babylonio. Non sit et qui resaluetur de semine Babylonis, retribuite ei iuxta opera eius, secundum omnia que fecit, et facite ei, quia Domino restitit, et aduersum  Dominum Deum Sanctum Isrel [Al. sanctum Deum Isrel]. Quamdiu habes in te cogitationes nequam resistentes pietati et fidei uere, habes in te Babylonios. Sed fac uindictam, et interfice omnes peccatores terre, que in te est, id est, omnes Babylonios, ut possis mundatus in Ierusalem transgredi ciuitatem Dei in Christo Iesu, cui est gloria et imperium in secula seculorum. Amen.



HOMILIA QUARTA. De eo quod scriptum est: Clamauit perdix, congregauit que non peperit, faciens diuitias suas non cum iudicio. In medio dierum eius derelinquent eum, et nouissimis suis erit insipiens. Ierem. XuII, 11.

781 Thronus glorie exaltatus ab initio locus,  sanctificatio nostra, sustentatio Isrel. Domine, omnes qui te dereliquerunt, confundantur decedentes, super terram scribantur, quia dereliquerunt fontem uite Dominum. Sana me, Domine, et sanabor; saluum me fac, et saluus ero, quoniam gloriatio mea tu es. Ecce ipsi dicunt ad me: Ubi est sermo Domini? ueniat. Ego autem non laboraui subsequens post te, et diem hominis non concupiui: tu scis. Ad famosam uenimus 782 questionem, inspicere quid sit perdix de quo Scriptura nunc loquitur: Clamauit perdix, congregauit que non peperit, faciens diuitias suas, non cum iudicio. In dimidio dierum eius derelinquent eum, et in nouissimis suis insipiens erit . Ex natura uolucris dignum uidetur quamdam historiam commemorare, ut animal cognoscentes, scire possimus  utrum ad bonam, an malam partem nunc nominati perdicis intelligentiam referamus. Dicitur [c 503Kb] autem hoc esse 783 animal malignum, fraudulentum, callidum, multumque decipiens uenatores. Sepe quippe ante pedes aucupis uoluitur, et in medio eius conatu, quasi iam apprehendendus elabitur. Predam sui ex uicinitate promittit: et hoc agit, ne ad nidum fetuum eius citus uenator occurrat. Cumque iam senserit fugisse pullos suos, tunc et ipse illuso hoste discedit. Sed nequitiam eius uincit [d 309Kb] impuritas. Ambigendum non est de eo quod dicturi sumus, quod ex iis qui mansueti in casis nutriuntur, ueritas approbat: masculus in masculum consurgit, obliuiscitur sexum libido preceps, pugnatur ad coitum, et una palma uictoris est polluisse quem uicerit. Si igitur  malignum, si immundum, si dolosum hoc animal est, impium uidebitur [a 1Kb] ad meliorem partem huius referre nomen, et ad Saluatoris nostri Iesu Christi intelligentiam temperare. Magis autem conuenit mala Zabulo adiungere, et super aduersario lectionem intelligere presentem: si tamen 784 totius capituli nos secuta fuerit interpretatio. Incipiamus ergo ab eo quod scriptum est: Clamauit perdix, congregauit que non peperit. Non [b 70Kb] proprias creaturas congregat Zabulus, non ea colligit que ipse generauit; sed cum clamauerit, alienas congregans creaturas, facit eas suas. Clamauit perdix per ualentinum, clamauit per Basilidem, per Marcionem, per omnes [c 18Kb] qui aliene a Deo glorie cupiditate rapti sunt. Nullus enim eorum sonare poterat uocem  Domini Iesu: Mee oues meam uocem audiunt . Sed erat uox Christi in Paulo, erat in Petro; propter quod Paulus dicebat: An experimentum queritis eius qui in me loquitur Christus ? uox autem congregantis que non peperit perdicis, in illis est qui simplices quosque fidelium laqueo heretice factionis impediunt. Clamauit itaque perdix, congregauit que non peperit, facere delicias suas non cum iudicio, diues factus est perdix. Ecce eius quanta sunt millia, ingens turba, multi sunt populi captiuorum, et 785 facit diuitias suas, non cogitans iudicium, neque habens in corde iustitiam, sed omnia sine lege gerens; merito arguitur non cum iudicio fecisse diuitias. Meus autem iehsu facit diuitias suas cum iudicio. [d 38Kb] Examinata est et delecta eius opulentia. In medio  [Al. dimidio] dierum eius derelinquent eum . Nos omnes qui quondam fuimus sub clamantis potestate perdicis  nos, inquam, uniuersi in dimidio dierum eius dereliquimus eum. Et omnes quidem [f 1Kb] dies eius, dies huius seculi; sed quia eruit nos ex instanti seculo nequam Dominus iehsu, idcirco in medio [Al. dimidio] dierum eius dereliquimus eum. Et nouissimum eius erit insipiens . Quando autem sapiens fuit, ut nouissimum eius merito insipiens fiat? Sed dicamus eum fuisse sapientem: Serpens quippe sapientior erat omnibus bestiis super terram,  quam [Al. quas] fecit Dominus Deus . Sapiens fuit iuxta id quod scriptum est: Adducam super sensum grandem principem Assyriorum. Dixit autem: uiolentia mea faciam, et sapientia intellectus auferam fines Gentium, [g 1Kb] et uirtutes eorum 786 depascam, et commouebo ciuitates inhabitatas . Si quis potest, intelligat, quomodo nouissimum eius erit stultum. Iste ab eo quod fuit sapiens male  fit e contrario, eo [Al. fiet contrario ei] quod sapiens fuit, male insipiens. Intelliges uero quid sit: Nouissimum eius erit insipiens, si scias quomodo etiam tibi per Apostolum precipiatur, ut pro salute tua insipientiam recipias: Si quis, inquit, uidetur sibi sapiens esse in uobis in isto seculo, stultus fiat . [h 1Kb] Soluit qui ante clamauit: stultus esto et  fatuus, ut sapiens fias [Al. fiat]. Si itaque est quedam sapientia culpabilis, iuxta quam filii seculi huius sapientiores sunt filiis lucis in generatione ista, bonus est Deus qui contrariis diuersa subuertit, ut faciat compleri id quod dictum est: Nouissimum eius erit insipiens. Quando nouissimum eius erit insipiens, oportet Christum regnare, usque dum ponat omnes inimicos eius Deus sub pedibus eius. Cum autem omnia ei subiecerit, nouissimus inimicus destruetur mors; cum destructa fuerit  mors, tunc extrema perdicis erunt, et nouissimum eius fiet insipiens. Hec de perdice. Principium uero capituli [a 456Kb] secundum istud lectum est: Thronus glorie 787 exaltatus ab initio locus, sanctificatio nostra, sustentatio Isrel. Domine, omnes qui te dereliquerunt, confundantur, decedentes, super 788 terram scribantur, quia dereliquerunt fontem uite Dominum . Dixit Isaias , beatus propheta uidens Dominum, et regnum 789 eius: uidi Dominum Sabaoth sedentem super  sedem excelsam et eleuatam. uidit et Ieremias quomodo Deus regnat, propter quod glorificans eum  ait: Thronus glorie, exaltatus ab initio locus, sanctificatio nostra. Siue de Christo uolueris ista intelligere,  non peccabis, siue de Patre, non impie senties: est enim thronus glorie [Al. claritatis] excelsus, et a principio Saluator est. Thronus glorie est propter quod [a 1Kb] excelsum regnum eius. Sanctificatio nostra Christus est: Quia et iste sanctificans, et nos sanctificati ex uno omnes sumus . Sustentatio Isrel. Sicut ipse iustitia Christus, ipse ueritas, ipse sanctificatio, similiter est ipse etiam sustentatio. Et non est aliquid iustum [b 29Kb] sine Christo, neque sanctum sine eo, neque patiens, quod in se non habet Christum: ipse est enim sustentatio Isrel. Si autem ad Patrem et hoc retuleris, non impie intelligis. Domine, omnes qui te derelinquunt, confundantur discedentes . Unusquisque nostrum quando peccat, per ea que peccat, Christum relinquit: relinquens  autem Filium, reliquit et Patrem. Iniustus a iustitia longe est, pollutus a sanctimonia, bellator a pace, et qui sub potestate inimici esse incipit, a redemptione fit alienus, et qui extra sapientiam 790 Dei est, sapientiam [c 1Kb] Dei derelinquit. Docens itaque nos propheta, quid de omnibus, qui Dominum deserunt, sit futurum, ait: Uniuersi qui te derelinquunt, confundantur discedentes, hoc est, quantum deserunt, tantum confundantur discedentes. Super terram scribantur. Omnes homines describuntur, sancti in celo, peccatores super terram. Dicit ad discipulos iehsu: Gaudete autem, quia nomina uestra scripta sunt in celis . Igitur oportet letari si talis quis fuerit, ut nomen eius scribatur in celis. Et quomodo iustorum nomina in superioribus  conscribuntur, sic econtrario eorum qui conuersantur terrene, qui non pertranseunt terram Edom, sed agros terre Edom et uineas possident, scribuntur nomina quasi relinquentium Deum super terram. Confundantur discedentes, super terram scribantur. Quo enim metro mensi sunt, remetietur eis ipsis . [d 1Kb] Sibi unusquisque causa est, ut scribatur super terram, si non celestia requirat in terra, si semper anima eius de istius mundi negotiis estuet, que uidentur seculo bona. Si uero audiens Iesum loquentem: Nolite uobis thesaurizare thesauros super terram, ubi tinea et uermes exterminant, et ubi fures effodiunt et furantur, sed thesaurizate uobis thesauros in celo : qui thesaurizauerit  791 sibi in celo, ipse sibi causa est, ut scribatur in celis. Hec propter id quod scriptum est: Super terram scribantur; causamque commemorat: Quia dereliquerunt fontem uite Dominum. . Et in principio ipse propheta ex persona Domini dicit: Me dereliquerunt fontem uite: [e 1Kb] et nunc: Quia dereliquerunt fontem uite Dominum. Dicamus ergo et nos, si nolumus derelinquere fontem uite Dominum, uoce proximorum Iesu Christi discipulorum, qua locuti sunt ad magistrum, cum eis diceret: Numquid et uos uultis recedere. Quid igitur dicemus? Domine, ad quem ibimus? uerba uite tu habes . Sic finita est etiam secundi capituli circumscriptio. Sequens oratio est ista continens: Sana me, Domine, et sanabor, saluum me fac,  et saluus ero: quoniam gloriatio mea tu es. Ecce ipsi dicunt ad me: Ubi est sermo Domini? ueniat. Ego autem non laboraui subsequens post te et diem hominis non concupiui, tu scis . Soli, qui propter male habentes uenit, medico dicenti: Non indigent sani medico, sed male habentes , dicendum est confidenter ab eo qui egrotantem suam animam uult saluari: Sana me, Domine, et sanabor. Etenim illa in Euangelio mulier sanguinem fluens, omnem substantiam suam expendit in medicis , nec potuit a quoquam eorum sanari: ad nullum quippe ex eis dignum erat dici: Sana me, domine, et sanabor, nisi ad solum cui sufficit uestimenti tantum fimbriam tangere, cui ego uni dicam: Sana me, Domine, et sanabor. Tunc  siquidem medicinam sanitas sequitur, si Christus curare dignetur: Saluum me fac, et saluus ero. Falsus equus in salutem . Propterea ei dicam: Saluum me fac et saluus ero. Et hoc ita gaudebo loqui, si omni renuntians glorie seculari potero et reliqua dicere: Quoniam gloria [Al. laus] mea tu es: aut cum compleuero mandatum in quo precipitur: Non glorietur sapiens in sapientia sua, neque fortis in uirtute [Al. fortitudine] sua, neque diues in diuitiis, sed in isto glorietur qui gloriatur, intelligere et scire, quia ego sum Dominus . Beatus itaque qui renuntiauerit omni 792 glorie que deorsum est, ueluti super nobili genere, super pulchritudine et corporalibus bonis, super diuitiis  et iactatione. Beatus qui, [a 10Kb] contempta uana gloria, dicit ad Dominum: Quoniam gloriatio [Al. laus] mea tu es. Ecce ipsi dicunt ad me: Ubi est sermo Domini? ueniat. Ego autem non laboraui subsequens post te . iehsu tibi dixit: Tolle crucem tuam, et ueni, sequere me . Et: Qui non reliquerit patrem aut matrem, et secutus fuerit [Al. non fueris] me, non est dignus meus esse discipulus . Si igitur talis fueris, ut semper Christum sequaris quanto plus secutus fueris, tanto minus laborabis. Non enim lassitudo erit in Iacob, neque apparebit dolor in Isrel. Propterea dixit, ut non laboremus ulterius, laborantes antequam inceperimus eum sequi: uenite ad me, omnes qui laboratis et onerati estis, et ego reficiam uos . Si laborantes uenerimus ad Iesum, et eum fuerimus secuti, tunc dicere poterimus: Ego autem non laboraui subsequens post te, et diem hominis non concupiui. Est quedam dies hominis: est quedam dies Domini, id est, dies resurrectionis, quam omnis sanctus desiderat, non illam de qua scriptum est: ue eis qui desiderant diem hominis. Nam dies ista est tenebre, et non lux . Quis est qui possit dicere: Et diem hominis non concupiui? Explanatio uerbi conuincit nos, quia diem concupiscamus hominis. Frequenter quippe egrotantes, cum in phantasmate esse febrium ceperimus, et mortis limine urgeri, ad eos qui nos uisitant fratres lassas manus attollimus, orantes eos, ut pro nobis Dominum deprecentur, atque dicentes: Roga mihi aliquod  uite spatium, roga ut aliquantisper in hac luce permaneam. Ista memorantes, non diem sanctum Domini, sed diem hominis desideramus. Quapropter, longe uite amore deposito, et desiderio humane diei queramus illam diem uidere, in qua participes eius beatitudinis, que in Christo est, efficiamur, cui est gloria et imperium in secula seculorum. Amen.



HOMILIA QUINTA. De eo quod scriptum est: Qui fecit terram in fortitudine sua. 

793 Tres quodammodo uirtutes assumens propheta fortitudinem, sapientiam, atque prudentiam, unicuique earum propria opera distribuit: fortitudini terram, sapientie orbem terrarum, prudentie celum. Audi quippe Scripture ordinem: Dominus qui fecit terram in fortitudine sua, et erexit orbem in sapientia  sua et in sua prudentia extendit celum. Et nos igitur in nostra terra (dictum est quippe ad Adam: Terra es  ; necessariam habemus fortitudinem Dei, quia absque ea impossibile nobis est exsequi quod carni repugnet. Cum autem mortificata fuerint membra super terram, tunc parent spiritus uoluntati. Siquidem iuxta apostolum, spiritu gesta carnis mortificantur . Dominus ergo qui fecit terram in fortitudine sua. Si autem et ad hanc terram uenias, et consideres id quod in Iob scriptum est , iuxta emendatissima tamen exemplaria, quomodo statuerit eam super nichilum, inueniens fortitudinem Dei in medietate mundi, terre libram sustinere. ueniam uero ad orbem terrarum, qui Grece nuncupatur, id est, [b 1Kb] inhabitata. Scio animam meam inhabitatam, scio animam desertam. Si enim non habet Filium dicentem: Ego et Pater  meus ueniemus ad eum [Al. eam] et mansionem apud eum faciemus ; si non habet spiritum sanctum, anima deserta est. Habitata autem est, quando plena est Deo, quando habet Christum et Spiritum sanctum. uerum hec differenter et uarie in Scripturis dicuntur in anima hominis Patrem, et Filium, et Spiritum sanctum commorari. Nam et Dauid in psalmo confessionis tres spiritus postulat; dicens: Spiritu principali confirma me. 794 Spiritum rectum innoua in uisceribus meis. Spiritum sanctum ne auferas a me . Qui sunt isti tres spiritus? Principalis Spiritus, Pater est: Spiritus rectus, Christus: Spiritus sanctus, Spiritus sanctus est. Hec ad probationem eius rei diximus, quod [c 45Kb] habitatus est orbis terrarum in sapientia fabricantis eum. Sapientia  quippe auxiliabitur iusto super decem potestatem [d 37Kb] habenti ciuitates . Sapientiam autem et disciplinam qui abiicit, infelix est, et uana spes eius: et labores eius insensati, et inutilia opera eius , ait Sapientia, que titulo inscribitur Salomonis. Idcirco quantum possumus, laborare [Al. labore] nitamur, ut habitata [e 6Kb] nostra a sapientia Dei erigatur. Cecidit quippe, et de sublimi corruit, uenientibus nobis in locum istum miseriarum. Cecidit habitata [f 1Kb] nostra postquam peccauimus, inique fecimus, iniuste egimus, impie gessimus, et post ruinam indiget erectione. Si autem non uis ista sententia adduci, communem totius orbis queramus ruinam, ut post casum eius consequenter Deus erigens predicetur. Quicumque est in isto orbe, ante erectionem cecidit. Si autem cecidit, consequenter erigendus  fuit: nemo quippe sine casu subleuatur. Si autem erectus est, uideamus que ruina precesserit. Omnes  corruimus per peccatum in orbem [Al. orbe] terrarum. Et Dominus qui erigit elisos, eleuauit nos iacentes . In Adam omnes morimur: atque ita corruit orbis terrarum, et indiget erectione, ut in Christo omnes uiuificemur. Igitur duplicem intellectum de orbe tradidimus: unum quomodo singule anime, aut habitate sint, aut deserte: alterum quomodo uniuersus orbis 795 orbis pariter ceciderit. Et in sua prudentia extendit celum. Non fortuito sapientia in celi extensione [Al. ostensione] assumpta est: inuenies et in Prouerbiis dictum: Dominus sapientia fundauit terram, preparauit celos prudentia . Est ergo aliqua prudentia Dei, quam nolo ut extra Christum requiras. Omnia quippe que sunt Dei, Christus est: ipse sapientia eius, ipse fortitudo,  ipse sanctificatio, ipse iustitia, ipse sanctitas et redemptio, ipse, ut ad presens ueniam, etiam prudentia. Sed cum sit unum in subiacenti pro uarietate sensuum diuersis uocabulis nuncupatur. Aliud significat sapientia, aliud iustitia. Quando enim sapientia [a 52Kb] dicitur, disciplina ista diuinarum rerum humanarumque institutio, quando iustitia, distributor et iudex meritorum significatur. Quando sanctitas illa uirtus describitur, que credentes Deo efficit sanctos. Ita ergo [b 1Kb] mihi et prudentia eius intelligitur doctrina et demonstratio bonarum ac malarum rerum, siue neutrarum, atque in hunc modum extendisse nunc dicitur celum in prudentia. Quomodo autem extendatur celum, extendente eum prudentia: Audi quoniam extendi uerba, et non intendisti  [Al. attendisti] . Asserit quippe, extensionem quamdam esse uerborum similiter ut nunc dicitur celi; iuxta illud quoque quod in alio loco scriptum est: Qui extendit celum ut pellem . Extenditur autem anima nostra, que prius fuerat contracta, ut possit capax esse sapientie Dei. uerum ut ad propositum reuertamur, diximus quod prudentia [c 40Kb] eius celum factum sit, et nunc affirmamus eos qui celestem hominem portant, esse [d 19Kb] celos. Si enim ad peccatores dicitur: Terra estis, et in terram ibitis, quare non dicatur ad iustum cuius est regnum celorum, Celum es, et in celum ibis? [e 16Kb] Aut si propter choicum dicitur ei qui portat imaginem choici, 796 id est terreni; Terra es, et in terram  ibis , cur propter celestem, ei qui imaginem celestis portat, non conueniat dici: Celum es, et in celum ibis? Unusquisque autem nostrum, aut celestia facta habet, aut terrena: si terrena facta sunt, ad cognatam sibi terram deducunt eum qui thesaurizat ea in terra, et non in celo. Rursumque hec que iuxta uirtutem gesta sunt, thesaurizatorem suum ad proquinquas sibi celorum regiones subuehunt. Et iunxit: Educens nubes ab extremo terre . Istiusmodi disputatio et in Psalmo nuper incidit, et dictum est a nobis quomodo Deus eduxerit nubes ab extremo terre. Quod quidem nunc rursum cogimur retractare, ut hi qui audierunt, plenissime que sciunt reminiscantur, et hi qui non interfuerunt, aut obliti sunt, textum  sermonis agnoscant, quem tunc, prout ualuimus, exibuimus. Diximus autem sanctos esse nubes. Etenim hoc quod scriptum est: ueritas tua usque ad nubes , non potest referri ad inanimales nubes: sed ueritas Dei usque ad illas nubes est, que audiunt mandatum Domini, et nouerunt quo pluuias [f 18Kb] deferant, et a quibus eas suspendant. De his nubibus dictum est: Et mandabo nubibus meis, ne pluant super eam imbrem : quando in tempore siccitatis nubes nulla apparuit, et postea iuxta prophetiam Elie future  pluuie signum in uestigio hominis ostensum est, atque ita post nubem conglobatam imber descendit ad terras. Istis uero quasi subsistentibus nubibus [Al. nebulis] iubetur pluuiam continere, cum indigna fuerit anima imbre celesti et dicitur: Mandabo 797 nubibus ne pluant super eam imbrem. Itaque [Al. Ita] unusquisque sanctorum nubes est. Moyses nubes erat, et quasi nubes loquebatur: Attende, celum, et loquar, et audiat terra sermones ex ore meo. Exspectentur [Al. Exspectet] ut pluuia uerba mea . Si non fuisset nubes, numquam dixisset: Exspectentur ut pluuia uerba mea, et descendant ut ros eloquia mea. Quasi nubes dicebat: Ut imbres super gramen, ut pruina [Al. pluuia] super  fenum, quia nomen Domini inuocaui. Similiter et Isaias ut nubes loquebatur: Audi, celum, et auribus percipe, terra, quoniam Dominus locutus est . Et quia ipse nubes erat, et sciebat alias nubes comprophetantes sibi, ideo uaticinans aiebat: Mandabo nubibus meis, ne pluant super eam imbrem. Si autem iam didicimus qui sunt nubes, uideamus quomodo Deus educat nubes ab extremo terre. Ait Saluator: Qui uult in uobis esse primus, sit omnium nouissimus . Seruauit hoc mandatum Paulus, et fuit nouissimus in hoc mundo dicens: Puto enim Deus nos apostolos nouissimos ostendit, quasi mortificatos; quia [Al. quasi] spectaculum facti sumus in hoc mundo angelis et hominibus . Si quis ergo sanctus custodiens preceptum Saluatoris factus fuerit in hac uita  nouissimus, iste sit nubes; et educit Dominus nubes non a primis terre, non a consulibus, non a [a 12Kb] ducibus, non a diuitibus: Beati enim pauperes, quoniam uestrum est regnum celorum . uides quomodo ab extremis educat Deus [b 14Kb] et corporet nebulas? Propterea si uolumus nubes fieri, ad quas perueniat ueritas Dei, nouissimi omnium fiamus, et tam affectu, quam opere [Al. ore] dicamus: Puto enim nos Deus apostolos nouissimos ostendit. Quod si non sim apostolus, licet tamen mihi fieri extremum, ut educens nubes Deus ab extremo terre, educat me. Et fulgura in pluuiam fecit . Aiunt naturalium causarum scrutatores, quia fulgura ex nubium collisione generentur, in morem silicum duriorum, quos cum comploseris sibi, medius ex his elabitur  ignis; atque ita cum fulgure pariter et tonitrua mugire; tonitruo scilicet sonitum indicante [c 1Kb] concussus, et fulgure 798 excussi luminis claritatem. Si intellexisti exemplum: considera nunc nubes rationales. Moyses nubes erat: iehsu Naue nubes erat: isti si secum loquantur [Al. colloquantur], ex sermonibus eorum fulgura micant. Ieremias et Baruch nubes erant, sermocinentur inuicem, et uidebitis rutilare fulgura. Potes et tu ipse de Scripturis sanctis in hunc modum [d 1Kb] inuenire concursus, ex quibus ignis emittatur. Ut autem ad nouum Testamentum ueniamus, Paulus et Siluanus due nubes in unum conuenerunt, et ecce totum mundum Epistole eorum fulgore illuminant: Fulgura in pluuiam fecit, et eduxit uentos de thesauris suis . Ergone  hi uenti qui super terram perflant in thesauris Dei sunt, et non horum est natura manifesta, quomodo et qua ratione subsistant? Sed sunt quidam uentorum thesauri, thesauri spirituum, Spiritus [Al. thesauri] sapientie et intellectus, spiritus consilii et uirtutis, spiritus scientie et pietatis, spiritus timoris  Dei, fortitudinis, et dilectionis et caritatis. Potes et ipse de Scripturis hos uentos congregare, et istorum spirituum inuenire thesauros. Ubi sunt isti thesauri? utique [e 1Kb] in quo sunt thesauri scientie absconditi: in Christo sedem habent. Inde oriuntur hi spiritus, ut alius sapiens sit, alius fidelis, alius eruditus, et alius aliud [Al. quodcumque] donorum Dei possideat. Alii enim per spiritum datur sermo sapientie, alii sermo scientie iuxta eumdem spiritum alii fides in eodem spiritu . Eduxit ergo nubes ab extremo terre, et fulgura in pluuiam fecit, et eduxit uentos de thesauris suis, et iuxta misericordiam Dei ad hos thesauros nos occursuros speramus [Al. putamus]. Et quia plures sunt thesauri, forte iuxta ordinem resurgentium erit et requies in thesauris  Dei. Quod autem dico istiusmodi est: Resurrectio mortuorum in quibusdam ordinibus futura est. Ait quippe apostolus: Unusquisque autem resurget in suo ordine , et non ut libet miscentur ordines resurgentium: alius ordo erit in illo et in illo thesauro Dei, et alius ordo in alio et in alio thesauro Dei. Isti omnes thesauri unum habent 799 thesaurum, in quo sunt thesauri sapientie et scientie absconditi . Et quomodo possideo unam et pretiosissimam margaritam per plures alias margaritas: sic uenio ad thesaurum thesaurorum, et Dominum dominorum, et regem regum, cum dignus fuero spiritibus in Dei thesauris commorantibus. Eduxit enim uentos de thesauris suis . Infatuatus est omnis homo ab scientia . Si  omnis homo infatuatus est ab scientia, et Paulus homo est, Paulus infatuatus est ab scientia. Ex parte cognoscimus, et ex parte prophetamus . Infatuatus ab scientia, uidens per speculum, uidens in enigmate, portiunculam quamdam uidens, et si sic expedit dicere, ipsius quoque portiuncule partem minimam recognoscens. Econtrario autem [f 1Kb] intelliges quid sit: Infatuatus est omnis homo ab scientia. Comparatione peccatorum Ierusalem, Sodomorum peccatum iustitia est. Iustificata est enim, ait, Sodoma ex te . Quomodo ergo non habent iustitiam Sodomorum peccata per se, sed ad collationem maiorum scelerum iustificantur: sic econtrario scientia Pauli ad illam celestem scientiam, ad illum consummatum rationis [Al. lectionis] intellectum  stultitia reputatur. Idcirco infatuatus est omnis homo ab scientia. Tale quiddam Ecclesiastes, ut arbitror, deprehendens effatus est: Dixi, [g 12Kb] sapientia efficiar, et ipsa elongauit se a me longius quam erat, et [Al. o] alta profunditas, quis inueniet eam ? uolumus quiddam  audenter [Al. audenter  licet] dicere: quoniam hoc quod descendit in mundum, euacuauit seipsum, ut euacuatione eius mundus compleretur. Si autem hoc quod descendit in mundum euacuauit se, euacuatio ipsa sapientia est: quoniam quod fatuum est Dei, sapientius est hominibus . Si ego [Al. ergo] dixissem 800 fatuum Dei, quomodo aucupes sermonum meorum, et semper dediti ad criminandum, uenenatas in me linguas uibrarent? Nunc uero Paulus quasi sapiens, et potestatem habens apostolicam, ausus est dicere, omnem sapientiam terrenam, que in se, que in Petro, que in ceteris apostolis erat, que in istum mundum descenderat, stultitiam esse Dei: ad comparationem quippe illius sapientie, quam terrenus non capit locus: ad illam sapientiam  que celestis est, que mundi limitem excedit, hoc quod descendit ad homines fatuum Dei est. uerum idipsum fatuum Dei sapientius est hominibus: quibus hominibus? non utique stultis, sed sapientibus: dicas licet [a 90Kb] sapientes seculi istius, siue principes, siue uates istis sapientibus seculi, hoc quod exposuimus: Fatuum Dei sapientius est hominibus. Mirabile quiddam uolumus inserere: quoniam sapientia mundi stultitia est apud Deum , et infatuauit Deus sapientiam mundi. [b 90Kb] Nam in sapientia sua infatuauit sapientiam mundi: nec potest capere sapientiam Dei sapientia mundi, ut esse stultitia arguatur. Neque enim dignatur sapientia Dei ad mundi sapientiam [c 11Kb] conuincendam tota descendere, sed potius [d 1Kb] modicum quod necessarium fuit, quod fatuum  Dei erat, ut hoc paruo et fatuo Dei infatuaretur seculi sapientia. [e 1Kb] Non enim ualebat seculi sapientia magnitudinem in se uenientis sapientie impotens sustinere. uerum exemplum interponamus, ut perspicue possit intelligi quomodo fatuum Dei stultam fecerit sapientiam mundi: fingam paulisper me, qui aliquid putor [f 8Kb] nosse, cum insipiente aliquo, et inerudito conferre sermonem, qui nichil intelligat, ni nil 801 acute disputationis interroget. Numquidnam opus mihi est ad illius stultitiam [g 1Kb] arguendam, dialecticam calliditatem, et profundorum sensuum acumen adhibere? Nonne ad unius sermunculi iactum uilis et modici, qui tamen illius intelligentie  uideatur acerrimus, fatuum eum et insipientem esse conuincam? Sic igitur ad mundi sapientiam stultificandam non est opus sapientiam Dei descendere, et cum ea colluctari, que deorsum est sapientia, 802 sed sufficit fatuum Dei: quoniam fatuum Dei sapientius est hominibus, et infirmum Dei fortius hominibus, et omnia contraria Saluator meus et Dominus assumpsit, ut contrariis dissoluat contraria, et nos confirmemur ab infirmitate eius [Al. Iesu] et sapientes efficiamur a fatuo eius, et in hoc [Al. hec] introducti possimus ascendere ad sapientiam et uirtutem Dei, Iesum Christum Dominum nostrum, cui est gloria et imperium in secula seculorum. Amen.



HOMILIA SEXTA. Sermo qui factus est ad Ieremiam a Domino, dicens: Audi uerba Testamenti huius ; Usque ad eum locum in quo dicitur: Conuersi sunt ad iniquitates patrum suorum .


801 Iuxta historie quidem ueritatem non negamus presentiam Domini nostri Iesu Christi corporaliter factam, et toti mundo illuxisse, quando uerbum caro factum est, et habitauit in nobis . Oportet autem nosse, quoniam et antequam corpus assumeret ad sanctos quoque descendit: et post hanc presentiam corporalem ad celos uictor ascendens, rursus ad nos ueniet. Si uis huius rei capere argumentum, ausculta quod dicitur: Sermo qui factus est super Ieremiam a Domino, dicens: Audi, et reliqua. Quis enim est hic sermo qui factus est a Domino, siue ad Ieremiam, siue ad Isaiam, siue ad  quemlibet prophetarum? An ille est qui erat in principio apud Deum? Ego nescio aliud uerbum Domini preter ipsum, de quo dicit Euangelista: In principio erat uerbum [Al. sermo], et uerbum erat apud Deum, et Deus erat uerbum . Hoc autem scire debemus, quia hec sit utilitas credentium, si sermo ad singulos quosque fiat. Quid mihi enim prodest si descendat in mundum, et ego ipsum non habeam? E diuerso autem etiam si ad uniuersum mundum non ueniat, et ego similis fuero prophetarum, habeo ipsum. Dicam autem, quia et ad Moysen, et ad Ieremiam, et ad Isaiam, et ad singulos quosque sanctorum 802 idem sermo commeauerit:  et illud quod a Domino discipulis dictum est: Ecce ego uobiscum sum omnibus diebus usque ad consummationem seculi , opere seruatum est ante aduentum suum, quem omnibus manifestauit. Erat quippe cum Moyse, cum Isaia, cum omnibus sanctis. Quomodo enim poterant effari sermonem [a 67Kb] Dei sine ipsius sermonis aduentu? Hec autem nos qui Ecclesiastici sumus, magis debemus aduertere, qui uolumus eumdem Deum esse legis, et Euangelii, ipsum Deum et antiquitus, et nunc, et in omnia secula seculorum, Amen. Sunt quidam qui opinione sua ueterem diuinitatem ab ea que in Christo annuntiatur, diuidant. Nos unum nouimus Deum, et in preterito, et in presenti, unum Christum et tunc et modo similiter, et unum Spiritum sanctum, cum  Patre, et Filio sempiternum. Hec propter hoc, quod lectum est: Sermo qui factus est super Ieremiam a Domino dicens: quid ergo dicat, et nos audiamus. Audite uerba testamenti huius, et loquimini ad uiros Iuda, et inhabitantes [Al. inhabitatores] Ierusalem. uiri Iuda nos sumus propter Christum, nec dubium est, quod [quia] Dominus noster ex Iuda ortus sit. Nomen quoque ipsum Iuda si iuxta Scripturas probauero ad Christum referri, [b 11Kb] uiri 803 Iuda non erunt increduli Christo Iudei, sed nos qui in Christo credimus. Iuda, te collaudant fratres tui: manus tue super dorsum inimicorum tuorum . Te laudant. Non illum Iudam filium Iacob fratres sui laudauerunt, sed nunc Iudam laudant fratres sui. Ait quippe iste Iudas: Narrabo  nomen tuum fratribus meis, in medio Ecclesie [c 7Kb] cantabo tibi . Dicitur ad illum Iudam: Manus tue super dorsum inimicorum tuorum. Ubi reperitur ille Iudas super dorsum inimicorum suorum manus suas posuisse? Historia nichil de eo tale conscripsit. Si autem consideres aduentum Domini mei [Al. nostri] Iesu Christi, destruenti Zabulum, exspoliantis principatus et potestates , ostentui eos facientis, et triumphantis in ligno, uidebis quomodo super istum Iudam completa sit prophetia dicens: Manus tue super dorsum inimicorum tuorum. Et nunc cum ad uiros Iuda sermo fit, nulli dubium est quin ad Christianos sermo fiat propter Christum, qui ex tribu Iuda natus est. Fit quoque sermo et ad inhabitantes Ierusalem, scilicet ad eos  qui in Ecclesia habitant. Hec est ciuitas magni Regis, hec est uisio pacis. Pax quippe in nobis, si tamen filii pacis sumus, multiplicatur et cernitur. Audite ergo uerba testamenti huius, et loquimini ad uiros Iuda, et inhabitantes Ierusalem, et dicetis ad eos: Hec dicit Dominus: Maledictus homo qui non audierit uerba testamenti huius, quod mandauit patribus uestris . Quis magis audit uerba testamenti, quod mandauit [d 1Kb] Deus patribus? Nos qui in Christo credimus, an illi qui nec Moysi crediderunt, dum in Christo non credunt? ad quos Saluator ait: Si crederetis Moysi, crederetis utique et mihi, de me enim ille scripsit: Si autem litteris illius non creditis, quomodo uerbis meis credituri estis ? Itaque illi Moysi [Al. Moysen] non crediderunt, nos uere  credentes in Christo, credimus testamento, quod traditum est per Moysen, et ad nos dicitur, ne maledicti fiamus: Maledictus homo qui non audierit uerba testamenti 804 huius, quod mandauit patribus uestris. Ergo illi maledicti sunt, neque enim audierunt testamentum, quod mandauit Deus patribus: In die, inquit, qua eduxi eos de terra Aegypti, de fornace ferrea. [e 61Kb] Et nos eduxit Deus de terra Aegypti de fornace ferrea: maxime iuxta intelligentem id quod scriptum est in Ioannis Apocalypsi, quia locus, ubi crucifixus est Dominus, uocetur spiritualiter Sodoma et Aegyptus. Si enim spiritualiter Aegyptus quispiam nominatur, et non est Aegyptus secundum intelligentiam corporalem: haud dubium est, quin si intellexeris Aegyptum spiritualem, et exieris de ea,  tu sis egrediens ex terra Aegypti de fornace ferrea, et tibi dicatur. Audite uocem meam, et facite iuxta hec omnia. Deinde repromissio Dei est ad audientes, si fecerint quecumque preceperit Dominus dicens: Et eritis mihi in populum, et ego ero uobis in Deum . Non omnis qui se populum Dei dicit esse, populus Dei est. Iudeorum populus populum se uenditans Dei, meruit audire, Quia non populus meus uos: et dictum est ad eum: Non populus meus. Et rursum iste populus uocatus est [f 7Kb] non populus: Ipsi enim emulati sunt me, inquit, super non Deum . De illis dicit: Irritauerunt me in idolis suis, et ego emulabor eos super non gentem. In gentem autem insipientem irritabo eos. Nos igitur in populum Dei facti sumus, et annuntiatur iustitia populo,  qui nascetur de gentibus. Iste enim populus subito nascitur: et in propheta scriptum est: Si nata est gens in semel. Quando Saluator ascendit ad celos, et crediderunt una die quinque millia , et alia die addita sunt tria millia: uere tunc fuit cernere populum in semel natum sermone Dei, et repente sterilem, parturientem, ad quam dicitur: Letare, sterilis, que non paris; erumpe et clama que non parturis: quia plures filii deserte magis quam eius que habet uirum . Deserta Ecclesia a Lege, deserta a Deo erat. Habens autem 805 uirum synagoga Legem habebat et Deum. Quid ergo pollicetur Deus? Eritis mihi in populum, et ego ero uobis in Deum. Non est omnium Deus, sed eorum tantum quibus se largitus est,  quomodo patriarche illi ad quem dicit: Ego sum Deus tuus : et rursum alii: Ego Deus ero Deus tuus : necnon de aliis: Ero, inquit, Deus eorum. Putasne aliquando consequimur id quod per singulos dico, ut Deus omnium fiat Deus noster. Si autem uis plenius discere, quorum sit Deus, et quibus uocabulum sui nominis largiatur: Ego, inquit, Deus Abraham, et Deus Isaac, et Deus Iacob : idque ipsum exponens Saluator ait: Deus autem non est mortuorum, sed uiuorum . Quis est mortuus? Utique peccator, qui non habet dicentem: Ego sum uita , qui habent mortua opera, qui necdum penitentiam egit ab operibus mortuis: de quo [Al. quibus] Apostolus ait: Non  rursum fundamentum iacientes penitentie ab operibus mortuis . Si ergo Deus non est Deus mortuorum, sed uiuentium: et scimus esse uiuentem eum qui conuersatur in Christo, ut fiat particeps eius: et si uolumus ut et Deus noster sit, renuntiemus operibus mortuis, ut pollicitationem suam in nobis compleat dicens: Et ero uobis in Deum, ut statuam [Al. suscitem testimonium, etc.] iuramentum meum, quod iuraui patribus uestris dare [Al. daturum me] illis terram fluentem lac et mel . Obserua quid dicat: Statuam iuramentum, quod iuraui patribus uestris, dare illis terram fluentem lac et mel. Hec enim non est terra de qua Saluator docuit dicens: Beati mites, quoniam ipsi possidebunt terram . Deinde ad hec que dixerat  Deus, propheta respondit, id est ad id quod ait: Maledictus homo qui non audierit uerba testamenti huius : et dicit: Et respondi, et dixi: Fiat, Domine. Quid est quod ait: Fiat, Domine? Utique id quod pronuntiauit Deus: Maledictus homo  qui non audierit uerba testamenti huius. Et dixit Dominus ad me; Lege uerba ista in ciuitate Iuda, et extra Ierusalem . [a 83Kb] Et his qui 806 foris sunt, legimus uerba diuina, prouocantes eos ad salutem. uerba testamenti huius, et facite illa. Et dixit Dominus ad me: Inuenta est colligatio in uiris Iuda et in habitantibus Ierusalem. Si peccauerimus nos qui propter Christum [b 1Kb] Christiani uocamur, et inuenti fuerimus in numero peccatorum, et de nobis dicitur: Inuenta est colligatio in uiris Iuda, et in habitantibus Ierusalem . Cum in Ecclesia Dei tales sunt in quibus reperiatur laqueus iniquitatis, et uincula peccati, in tantum ut id quod de peccatore dicitur, eis ualeat conuenire: uinculis peccatorum suorum unusquisque constringitur , tunc dicit  Deus: Inuenta est colligatio in uiris Iuda. uerum non inuenietur colligatio in nobis. Quomodo autem non inuenietur colligatio in nobis, si usque ad hanc horam colligatio in quibusdam est. Sed: Solue omne uinculum iniquitatis, dissolue obligationes uiolentarum commutationum, omnem conscriptionem iniquam dissipa. Frange esurientibus panem tuum . Inuenta est ergo colligatio in uiris Iuda, in habitantibus Ierusalem. Conuersi sunt ad iniquitates patrum suorum priorum . [c 1Kb] Conuersi sunt ad iniquitates. Quorum? Non ait simpliciter, patrum, sed cum additamento, patrum suorum priorum. Diximus hec de nobis dici, et his qui in nobis sunt peccatores. Quomodo igitur qui inter nos sunt peccatores, conuersi sunt ad iniquitates patrum, et  patrum suorum priorum? Duplices habemus patres, et una species est pessimorum patrum. Siquidem antequam crederemus, diabolus pater noster fuit, ut sermo Euangelicus ostendit, dicens: uos de patre Zabulo nati estis : cum autem credimus, facti sumus filii Dei. Si ergo post hec peccauerimus, conuertimur ad iniquitates patrum non simpliciter, sed patrum priorum. Ad probationem autem huius rei, quia duplices habemus patres, utimur et Dauid testimonio, in quadragesimo quarto psalmo ita dicentis: Audi, filia, et uide, et inclina aurem tuam, 807 et obliuiscere populum tuum, et domum patris tui . Quasi pater quippe cepit: Audi, filia. Ergo duplices nostri patres sunt. Sed obliuiscere, inquit, domum patris tui prioris. Si  igitur oblitus domum patris tui prioris rursus fueris ad peccata conuersus, incidisti in id quod nunc dicitur peccatum. Conuersi sunt ad iniquitates patrum suorum priorum. Dicebamus dudum Zabulum patrem nostrum fuisse, antequam Deus factus sit pater, si  tamen nunc non habemus etiam Zabulum patrem quod etiam de Ioannis epistola approbamus, in qua ita scribitur: Omnis qui peccatum facit, ex Zabulo natus est . Toties ex Zabulo nascimur, quoties peccamus. Infelix iste qui semper generatur a Zabulo. Rursumque multum beatus qui semper ex Deo nascitur. Neque enim semel dicam iustum ex Deo natum, sed per singula uirtutis opera semper iustus nascitur 808 ex Deo. Hoc autem ut plenius possit probari, etiam de Saluatoris nostri quotidiana natiuitate dicamus, liquido id in iustis obtinentes quod in Domino precesserit. Saluator noster splendor est glorie, splendor autem non semel nascitur, et deinceps desinit nasci: quotiescumque ortum fuerit lumen [a 2Kb] , ex quo splendor  oritur, toties oritur et splendor glorie. Saluator noster sapientia est Dei. Sapientia uero splendor est lucis eterne. Sic igitur Saluator semper nascitur, et idcirco dicit: Ante omnes colles generat me, non, ut quidam male legunt, generauit. Si semper ex Patre nascitur Dominus, etiam tu in similitudinem eius tantum adoptionis scriptum habens, semper generaris a Deo per singulos intellectus, per singula opera, et efficeris filius Dei in Christo Iesu, cui est gloria et imperium in secula seculorum. Amen.



HOMILIA SEPTIMA. De eo quod scriptum est: Exterminata est exterminio omnis terra; et in istud: Cinctorium .

 807 Quis est iste qui dicit: Propter me exterminata est exterminio omnis terra? Christus hec loquitur: nam ante aduentum eius multa quidem peccata fuerunt in populo Isrel, sed Dominus ueniens prohibuit talia, ut penitus relinquerentur, et in longam traderentur captiuitatem. Quando autem compleuerunt mensuram patrum suorum, et addiderunt ad occisionem prophetarum, persecutionemque iustorum, et Saluatoris interfectionem, tunc completum est: Dimittetur uobis domus uestra deserta. Et quia iste ab eis, que in Euangelio scripta sunt, passus est: idcirco nunc dicitur: Exterminio exterminata est omnis terra. 808 Quod si subtilius uolueris intelligere: Propter me exterminata est exterminio omnis terra: considera eam que in te est  quomodo exterminata sit terra, et tunc uidebis,  post aduentum Iesu Christi impleta esse que dicta sunt mortificatis membris nostris super terram, cum iam non operetur [Al. operatur] terra opera sua, non fiant apud iustum ea, quibus antea caro fouebatur, non fornicatio, non immunditia, non [b 11Kb] ultra luxuria, non idolorum seruitus, non beneficia. Dominus loquitur: Quid putatis, quia ueni pacem mittere super terram? Non ueni pacem mittere, sed gladium . uere antequam ille descenderet, non erat gladius super terram, neque caro concupiscebat 809 aduersus spiritum, neque spiritus aduersus carnem. Quando autem uenit, et edocti sumus, que carnis queue sint spiritus, et doctrina eius quasi gladius immissus diuisit carnem, id est terram a spiritu, et exterminauit eam , quia mortificationem  Iesu Christi circumferimus in corpore nostro, et non uiuimus ultra iuxta carnem, uiuit autem spiritus, et seminamus non in carne, sed in spiritu, ut non metamus corruptionem de carne, sed de spiritu uitam eternam . Dicitur autem peccatoribus: Seminatis triticum, et spinas metitis . Qui enim neque iuxta uoluntatem Scripturarum, neque iuxta fidei ueritatem profert eloquia Dei, seminat triticum, et metit spinas. Hoc heretici faciunt qui legunt Scripturas, et spinas non de libris sanctis, sed de propriis sensibus metunt. Cleri eorum non proderunt eis. Hec ante me alii exposuerunt, et quia non improbo interpretationem eorum, consentiens eamdem profero, non quasi ipse repererim, sed reperta iam repetens, ut mihi pariter,  uobisque conducat: si tamen que dicenda sunt, intentus animus excipiat. Nos qui putamur aliquid esse, id est, qui in clericatus uobis ordine presidemus, intantum ut quidam de minori gradu ad hunc locum cupiant peruenire, nosse debetis non statim in eo esse saluandos, quia clerici sumus; multi enim et presbyteri pereunt, et laici beatissimi reperiuntur; sed si ordinem clericatus et mereamur pariter, et habeamus. Quia igitur sunt quidam clerici non ita uiuentes, ut et ipsi ex ordine capiant fructum, et ornamento sue sint dignitati: idcirco aiunt qui exposuerunt prophetam [c 1Kb] nunc dicentem: Cleri eorum non proderunt eis ; utilitas quippe clericatus non in eo est, si aliquis in agmine sedeat presbyterorum, sed si iuxta locum suum, et  iuxta precepta Domini dignus incedat. uerum, karissimi,  nolite putare hoc 810 tantum de nobis esse dictum; et nos, et uos commonet diuina maiestas, ut iuxta Scripturarum precepta uiuamus, et si sic expedit dicere: Potentes potenter tormenta patientur [Al. patiuntur]. Plus a me exigitur quam a diacono [Mss. Reg. Zacono], plus a diacono quam a laico. Qui uero totius Ecclesie arcem [a 2Kb] obtinet, pro omni Ecclesia reddet rationem. Propter hoc apostolus Paulus  aiebat: Sic nos existimet homo ut ministros Christi, et dispensatores sacramentorum Dei. Hic iam queritur inter dispensatores, ut fidelis quis inueniatur . Intantum rarum est bonum dispensatorem inuenire, ut iehsu, qui antequam orirentur ea que erant futura cognouerat, loqueretur:  Quis putas est fidelis dispensator et sapiens, quem constituit Dominus super familiam suam, dare in tempore cibaria conseruis suis?  Et post pusillum causatus de quibusdam dispensatoribus intulit dicens: Si autem incipiat malus seruus dicere: Moratur dominus meus uenire, et ceperit cedere seruos et ancillas, et comedere, et bibere, et inebriari, uenit dominus serui illius in die qua non sperat, et hora qua nescit, et diuidit illum, et partem illius cum infidelibus ponit . Hec in eo quod scriptum est: Cleri eorum non proderunt eis. uideamus autem et reliquis necessariam correptionem, quam, ut mihi uidetur, in morali loco debemus accipere: Confundimini a gloriatione uestra, ab opprobrio in conspectu Domini . Multa sunt in quibus  gloriantes insipientiam nostram ostendimus. uerbi gratia, si qui in multis possessionibus gloriantur, dicitur eis: Confundimini a gloriatione uestra. Si qui gloriantur in generis nobilitate, dicitur ad eos: Confundimini a gloriatione uestra. Si qui iactabundi incedunt [Al. quis letabundus incedis] super pretiosissimis uestibus, super domo multis exornata diuitiis, aliena est quippe [b 33Kb] hec gloriatio a gloriatione sanctorum, dicitur ad eos: Confundimini a 811 gloriatione uestra. uerum hoc parum est. Audi quid loquatur in Ieremia sermo diuinus, iubens ut ne in sapientia quidem nostra gloriemur: Ne glorietur,  inquit, sapiens in sapientia sua, nec fortis in fortitudine sua, nec diues in diuitiis suis; sed in isto glorietur qui gloriatur, intelligere et scire quia ego sum Dominus . uis gloriari, et gloriabundus non audire? Confundimini a gloriatione uestra. Gloriare ut apostolus [Al. additur Paulus], et dic: Mihi autem absit gloriari, nisi in cruce Domini mei Iesu Christi, per [Al. propter] quem mihi mundus crucifixus est, et ego mundo . uis gloriari et non audire: Confundimini a gloriatione uestra, audi Paulum gloriantem, et disce cum loquitur: Libenter gloriabor in infirmitatibus meis, ut inhabitet in me uirtus Christi. Audi que sint glorie, in quibus se [c 1Kb] uir efferat: In laboribus abundanter. Quis hoc potest dicere: In carceribus supra modum, in mortibus  sepe, a Iudeis quinquies quadragenas una minus accepi, ter uirgis cesus sum, semel lapidatus sum, ter naufragium passus sum ? Discamus differentias gloriarum, et nonnullos esse qui super his glorientur, que rubore digna sunt, quorum gloria est in confusione. In his quippe gloriantur, que cum faciunt, latebras, et secreta perquirunt . Post hec consideremus quid de cinctorio preceptum sit. Hec dicit Dominus: uide et accipe tibi cinctorium lineum, et circumda lumbos tuos, et per [d 13Kb] aquam non transibis. Et accepi cinctorium secundum uerbum Domini ad me dicens: Accipe cinctorium, quod circa lumbos tuos est, et uade ad Euphratem, et absconde illud in cauerna petre . Post dies uenit propheta, et accepit cinctorium de loco  ubi infoderat illud, et ecce computruerat, quod nulli usui esset. Et ne quis iuxta uoluntatem animi sui de hoc loco sibi presumeret intellectum, dans Dominus interpretationi occasionem, addidit dicens: Sicut enim adheret cinctorium circa lumbos hominis, sic agglutinaui ad me domum Isrel, et omnem domum Iuda, ut fierent mihi in populum nominatum, et in exsultationem, et gloriam, et non obaudierunt me . Igitur propheta in loco pro Deo accipiatur, circumdans lumbos suos cinctorium lineum, id est populum Deus. Agglutinaui quippe, ait, ad me domum 812 Isrel, et quodammodo cinctorium  Dei homo iustus efficitur. Queres quam ob causam? Lege Ezechielem, et intellige quomodo Deus uideatur in corpore, et quamobrem a lumbis eius usque ad pedes ignis appareat, et a lumbis usque ad caput electrum : tunc poteris etiam presentis Scripture inuenire rationem, quamobrem inferiores Dei partes ignee sunt. Renes generatione, et lumbi igne censentur. Omnia quippe que ex coitu, et uoluptate sunt, indigent purgatione, et ipsa purgatio immixta est supplicio. Ea uero que a renibus in superiora consurgunt, libidinis opera sua uirtute transcendunt, quasi quedam materia purior ad electri similitudinem referuntur. Dicitur quippe electrum auro esse pretiosius. Quid igitur exemplis Scriptura utitur, ut ostendat supernum  Dei corpus esse magnificum, et inferius uilius? Idcirco nunc introduxit [a 1Kb] Dominum ex igne et electro subsistentem. Ex quo unusquisque nostrum iuxta exordium natiuitatis sue ad ignem refertur: iuxta studium uero et profectum, Dei corpus efficitur illud superius, illud ex electro, ab igne nobis, a penis, a cruciatu abscedentibus. Adiunge ergo circa lumbum tuum cinctorium lineum. Cur? ut ostendatur populus regnum esse Dei. Aduersum eos quippe qui uolunt Dei accusare prouidentiam, resistit et protegit Dei sui opera, nec sinit aliquid indecens de maiestate eius narrari. Sed cum peccauerimus, ut cinctorium illud propheta deposuit, et abiecit illud in Euphratem fluuium, ut ibidem computresceret: sic et nos abiiciet a lumbis suis Deus, et  proiectos relinquet ad Euphratem fluuium Mesopotamie, ubi Assyrii habitant inimici Isrel, ubi Babylonii, et ibi putrescemus. Cur enim tantis in toto orbe fluminibus pretermissis, de Iudea ad Euphratem propheta transmittit, nisi ut sacramentum iuxta uim nominis doceat intellectum? Post hec querimus quare cinctorium lineum dicatur. [b 1Kb] Linum ex terra nascitur; nam cum semen eius in humum fuerit abiectum, primum in gramine pullulat, deinde ut infinita preteream, demessum transfertur domum, pectitur, lauatur, teritur, tunditur, et ingenti  opera excutitur, quo tale fiat ex quo 813 possit cinctorium [c 1Kb] , aut aliud quid in usus necessarios operari. Et nos ergo uniuersi qui generationem habemus ex terra, [d 45Kb] qui in cinctorium Dei  plectimur, multa cura indigemus, ut pectamur, ut lauemur, ut colorem terre abiiciamus. Alius quippe  color generationis in lino est, alius cum fuerit opera mundatus [Al. opere mundatum]. Generationis color obscurior est, et nigrior [Al. et nigrum dicimus], operis autem lucidior. [e 23Kb] Tale nescio quid et nobis in exordio euenit: nigri enim sumus quando regeneramur, quando credimus, quando in Canticorum Cantico dicimus: Nigra sum et speciosa . Aethiopibus similem habemus animam [f 16Kb] indecorem; abluimur ut fiamus candidi, ut nitorem qui nobis insitus ex natura non fuerat, diligentia consequamur, iuxta illud, quod in eodem loco scribitur: Que est ista que ascendit dealbata? et efficiamur linum 814 candidum [g 8Kb] purumque. Atque ita cum digni fuerimus societate Dei, in cinctorium eius plicamur [Al. plectimur], neque ab eo aliquando deponimur, si  tamen candorem, quem nobis concesserat, semper habeamus. Cum itaque Iudei, et omnis domus Isrel indigni exstiterint Deo, et proiecti sint ab eo, nobis pro illis accinctus est. Neque enim putandum est, cinctorium abiicientem mansisse incinctum: statim ut illos proiecit, alios sibi contexuit. Hoc cinctorium Ecclesia est de Gentibus congregata: que scire debet, quia si prioribus non pepercit Deus, nec sibi parcet, si eum dereliquerit, si non fuerit digna lumbo eius, si non adherens Domino, unus spiritus fuerit in Christo Iesu, cui est gloria, et imperium in secula seculorum. Amen.



HOMILIA OCTAuA. De eo quod scriptum est: Notum fac mihi, Domine, et cognoscam , usque ad eum locum in quo ait: Ite, congregate omnes bestias agri .


813 Si Dei eloquia sunt in Lege et Prophetis, Euangeliis et Apostolis, oportet discipulum Dei diuinorum sermonum magistrum Deum ascribere. Qui enim docet hominem scientiam , secundum Psalmistam, Deus est. Saluator quoque perhibet testimonium, nullum debere super terras magistrum nuncupari, dicens: Et uos, nolite uocare magistrum super terram. Unus quippe est magister uester, Pater qui in celis est : Pater autem qui est in celis, erudiet [Al. erudit] homines siue per se, siue per Filium, siue per Spiritum sanctum: et ut ad minora ueniamus, erudit per Paulum, per Petrum, per alium quemlibet sanctorum: tantum  Dei [Al. Deus] spiritus, et Dei sermo descendat et doceat. Cur hec diximus? uidelicet quia propheta:  Notum fac mihi, ait, Domine, et cognoscam. Neque enim scire possum, nisi tu mihi reuelaueris. Sin autem, demonstrante te, 814 potero [Al. potuero] nosse, quod nescio, tunc uidebo cogitationes singulorum, et cognoscam quid unusquisque gerat, et cuius sit uoluntatis [Al. uoluntas]. Hec propheta. Deinde uideamus quid Saluator loquitur in propheta: Ego ut agnus innocens ductus ad immolandum, et nesciebam. Aduersum me cogitauerunt consilium dicentes: uenite, mittamus lignum in panem eius, et conteramus eum a terra uiuentium, et nomen eius non memorabitur amplius . Isaias quoque, quod Christus ut ouis ad uictimam ductus sit, et ut agnus coram tondente se sine uoce, sic non aperuit os suum, pronuntiat: et ibi quidem ille de Christo,  hic uero de se ipse Christus: Ego inquit, ut agnus innocens ductus ad immolandum, et nesciebam . Nec addit que non cognouerit. Non enim dixit: Non cognoui mala, non cognoui bona, non cognoui peccatum, siue iniustitiam; 815 uerum simpliciter, non cognoui. Tibi igitur dereliquit, ut queras, quod nescierit. Lege Apostolum: Qui cum peccatum non cognouisset, pro nobis peccatum fecit . Peccatum quippe nosse, peccare est: ut iustitiam nosse, iuste est agere. Ex quo manifestum est, eum qui iustitiam predicat, et non agit iuste, nescire iustitiam. Aduersum me cogitauerunt consilium dicentes: uenite, mittamus lignum in panem eius. Crucifixum esse a Iudeis Dominum, nulli dubium est: et cum hoc tota libertate predicamus,  quomodo aptabimus ei, quod dicitur: Aduersum me cogitauerunt consilium dicentes: hoc quod inferunt: uenite, mittamus lignum in panem eius, nimie difficultatis est. Panis Iesu quo nutrimur, sermo eius interpretatur. Quia igitur docente eo, uoluerunt quidam scandalum ponere doctrine eius, crucifigentes eum dixerunt: uenite, mittamus lignum in panem eius . Cum enim uerbo Iesu et discipline eius coniungitur magistri crucifixio, in panem lignum mittitur. Et illi quidem [a 39Kb] insidiantes dicant: uenite, mittamus lignum in panem eius. Ego uero admirabile quiddam inferam. Lignum missum in panem eius, panem fecit meliorem. Exemplum accipe de lege Moysi. Sicut lignum, quod missum est in amaram aquam, fecit dulcem: sic lignum passionis  Christi missum in doctrinam eius, fecit panem illius dulciorem. Ante enim quam immitteretur lignum in panem eius, quando tantummodo panis erat, et non erat lignum, in uniuersam terram non exierat sonus eius: postea uero quam assumpsit fortitudinem per lignum, tunc in uniuersum orbem passionis eius disseminatus est sermo. In cuius figura et aqua in  ueteri Testamento ad tactum ligni dulcis effecta est. Ego quippe aio, Legem non intellectam, amaram aquam esse. Cum autem uenerit lignum Iesu Christi, et sermo Saluatoris mei descenderit in eam, tunc dulcoratur, et fit suauissimi saporis, intellecta pariter et lecta lex Moysi. Dicentes igitur: uenite, mittamus lignum in panem eius, etiam hoc addunt, et conteramus eum 816 a terra uiuentium, et nomen eius non memorabitur amplius . Sic enim illum interfecerunt, quasi nomen eius penitus eradicarent [Al. eraderent]. Sed iehsu scit quare et quomodo moriatur. Propter quod ait: Nisi granum frumenti cadens in terram mortuum fuerit, [b 32Kb] ipsum solum manet; si uero mortuum fuerit, multum fructum affert . Ergo mors Iesu Christi,  spica frumenti facta est, septuplum et multo amplius restituens quam fuerat seminatum. Fingamus enim paulisper non fuisse eum crucifixum, neque post mortem ad inferos descendisse: sequitur ut solum granum maneat frumenti, et multi non nascuntur ex eo. Attende diligenter eloquia diuina, quid in se uelint intelligi. Granum frumenti si non cadens in terram mortuum fuerit, non multum fructum affert . Mors Iesu istos omnes fructificauit. Si autem mors tantas attulit fruges, resurrectio cuius futura est ubertatis? Domine uirtutum, iudicans iusta, probans renes, et corda, uideam que ex te est, uindictam de eis . Prophetice orat, ut uideat uindictam de eis apud Patrem; circumdata est quippe ab exercitu Ierusalem,  et appropinquauit subuersio eius, et id quod dictum ad eam fuerat: Ecce dimittetur uobis domus uestra deserta , completum est. uideam ergo que ex te est, uindictam de eis; quia ad te reuelaui iustificationem meam. Propterea hec dicit Dominus in uiros qui sunt in Anathoth, qui querunt animam meam, qui dicunt: Non prophetabis in nomine Domini, alioquin morieris in manibus nostris. Ecce uisitabo ego in eis: iuuenes eorum gladio cadent, et filii eorum et filie morientur in fame, et reliquie eorum non erunt. Quoniam inducam mala super inhabitantes in Anathoth, in anno uisitationis eorum . Figuraliter nunc [Al. nunc] nomen Anathoth assumitur. Totum autem Iudaicum sacramentum in eo est. Interpretatur quippe Anathoth,  obedientia: Quia ergo obedientia Dei in illo [c 17Kb] populo fuit, sicut regnum eius: et factum est de regno id, quod nouimus predictum: Auferetur a uobis regnum Dei, et dabitur genti facienti fructus eius : nunc quoque uiri qui sunt in Anathoth, 817 hoc est in obedientia, querunt animam, non Ieremie, neque enim hoc historia ulla  commemorat, quia uiri Anathoth quesierunt [Al. querunt] animam eius. Habemus Regnorum libros: meminit ibi Scriptura Ieremie, nichil tale conscribitur. Habemus Paralipomenon, et ipsum, quod nunc interpretatur uolumen Prophete, nichil locuti sunt uiri Anathoth: sed Christi querunt animam Domini mei, qui dicunt: Non prophetabis in nomine Domini. Legimus et hoc [Al. hic] a Iudeis prohibitum, ne doceret Christus: Alioquin morieris in manibus nostris. Ecce ego uisitabo in eis, iuuenes eorum gladio cadent, et filii eorum, et filie morientur fame . Non Ieremie temporibus gladio occubuerunt, sed post aduentum Domini: tunc et fames uenit in eos, non fames panis, neque sitis aque, sed fames audiendi sermonem Dei. Iam  quippe apud eos ultra non dicitur: Hec dicit Dominus [a 1Kb] Deus omnipotens. Ista fames est [b 1Kb] prophetie cessantis in eis. Sed quid loquar de Prophetis? Neque magistri, neque doctores in Iudea aliqui remanserunt: et licet sint innumerabiles, qui sibi sapientiam uendicent, non est iam sermo Dei in eis. Completum est enim illud uaticinium: Auferet Dominus a Iudea, et ab Ierusalem ualidum et ualidam, uirtutem panis, et uirtutem aque, gigantem et fortem, et [c 36Kb] hominem bellatorem, et iudicem, et prophetam, et arbitrum, et seniorem quinquagenarium, et admirabilem consiliatorem, et sapientem architectum, et intelligentem auditorem . Iam non est apud eos qui possit dicere: Quasi sapiens architectus fundamentum posui . Migrauerunt ab eis architecti,  uenerunt ad Ecclesiam, posuerunt fundamentum Iesum Christum. Huic superedificant quicumque post eos crediderunt. In fame ergo ille populus derelictus est: Adducam quippe mala super inhabitantes Anathoth, in anno uisitationis eorum.  Iustus es, Domine, quia excusabo me apud te. uerumtamen iudicia loquar ad te. Quid est, quod uia peccatorum prosperatur? Abundauerunt omnes, qui spreuerunt contemnentes . Queramus 818 an bonus sit Deus, qui Legem prophetasque largitus est, uidentes uiam impiorum prosperari, et nichil eos ab eo pro merito sustinere. Abundauerunt enim omnes qui [d 25Kb] spreuerunt contemnentes, ii qui aduersum conditorem rabidis faucibus latrant, qui eum blasphemis sermonibus criminantur: Abundauerunt,  plantati sunt, et radicem miserunt; procreauerunt filios et fecerunt fructus. Quantos fructus Marcion fecit procreans filios infidelitatis? quantos Basilides? quantos ualentinus? De his quippe ne, prophetat  dicens: Procreauerunt filios, et fecerunt fructum. Prope es tu ori eorum, et longe a renibus eorum . Nominant Iesum, et non habent eum, neque enim illum confitentur ut Christum. Et tu, Domine, nosti [e 9Kb] , et probasti cor meum in conspectu tuo. Sanctifica illos in die interfectionis eorum . Quid faciam ut hoc exponam? Tormenta sanctificationem uocat eorum qui torquentur. Sanctifica quippe eos, ait, in die interfectionis eorum, id est, per hoc, quod interficis eos, sanctifica eos. Quem enim diligit Dominus corripit; flagellat autem omnem filium quem recipit . Quousque lugebit terra, et fenum omne agri arescet a malitia habitantium in terra?  Quasi [f 1Kb] animal sit terra, sic nunc loquitur propheta, dicens lugere eam  quando mali sunt habitatores, qui in ea commorantur. Per unumquemque enim nostrum terra, aut letatur in uirtutibus accolarum, aut luget in uitiis. Si autem terra, consequenter et elementa cetera, ex quibus et aqua, id est, angelus qui super aquam constitutus est. Neque enim aliter possum lugentem terram exponere, seu letantem: nec sensus recipit, ut insensibile corpus sentire credamus: nisi ut intelligamus, omnibus rebus angelos presidere, tam terre et aque, quam eri et igni, id est, principari elementis, et hoc ordine peruenire ad omnia animalia, ad omne germen, ad ipsa quoque astra celestia. Alius angelus prepositus est terris: atque ita omnes ii angeli, cum quibus uersamur in terra, gaudent quando iuste agimus, quando peccauimus,  lugent. Lugebit 819 terra ab omnibus inhabitantibus in ea. Eodem nomine angelum terre appellant, quo ipsa nuncupatur. Quomodo enim hoc quod manufactum est cum maledicatur, maledicitur et ipse qui fecit illud, non quod maledictum sit, quod anima ac sensu caret, sed idem dicitur maledictus, qui assistet insensibili simulacro, eodem uocatus nomine, quo uocatur id quo manufactum est: sic et nunc terra appellatur is angelus qui prepositus est terre. Nec hoc tantum accipias in terra; et aque etiam Angelus eius uocabulo nuncupatur, iuxta illud quod in alio loco dicitur: uiderunt te aque et timuerunt, turbate sunt abyssi. Multitudo sonitus aquarum, uocem dederunt nubes, etenim sagitte tue transierunt. Dereliqui domum meam, dimisi hereditatem meam  . Dedi dilectam animam meam, in manus inimicorum eius . uide mihi eum qui in forma Dei consistebat in celis. uide domum eius, Thronos, et excelsas quasque uirtutes. Si  autem uis aliquid sublimius intelligere propter hoc quod ait: Ego in Patre, et Pater in me: uide domum eius Patrem Deum. Relinquit patrem suum, et matrem suam celestem Ierusalem, uenitque in hunc terrenum locum, et ait: Reliqui domum meam, dimisi hereditatem meam. Illa erat hereditas eius, possessiones Angelice, et sanctarum ordo uirtutum. Dedi dilectam animam meam in manus inimicorum meorum. Tradidit animam suam in manus inimicorum suorum, in manus Iudeorum interficientium eum, in manus principum congregatorum aduersum se, in manus regum, quoniam: Astiterunt Reges terre, et principes conuenerunt in unum aduersus Dominum, et aduersus Christum eius . Facta est hereditas mea mihi, sicut leo in silua . Ista  que super terram erat hereditas eius quam sibi 820 elegerat in possessionem, que pars eius fuerat, efferata est aduersus eum, et facta est hereditas eius, id est, Iudei quasi leo in silua. Nec mirandum est si tam [Al. tunc] truci bellue comparata sit: usque ad presentem diem leones sunt in silua, anathematizantes Dominum Iesum, et blasphemantes illum, et insidiantes credentibus [Al. credentes] nomini eius. Facta est hereditas mea mihi sicut leo in silua. Dedit super me uocem suam, ideo odiui eam. Numquid spelunca est hyene hereditas mea mihi ? De sua hereditate prenuntiat, quod spelunca hyene futura sit, bestie rabide et ferocis, mortuorum cadaueribus uiuentis, que semper sepulcris et ossibus incubat. Numquid spelunca hyene  hereditas mea mihi, aut spelunca in circuitu eius?  Quoniam tales sunt, impero uobis, angeli, ut eatis, et congregetis bestias, et tradatis eos ad dilacerandum. Ite, congregate omnes bestias agri, ueniant, et manducent eos. uenerunt bestie agri, deuorauerunt populum Iudeorum. uide exesa corda omnium a fortitudinibus contrariis. Si illis Deus non pepercit, sed ait: Ite, congregate bestias, quanto magis nobis non parcet? Si non fecerimus legem eius, si sermonem Euangelii neglexerimus, rursum dicet: Ite, congregate bestias, et tradite [a 16Kb] eam. Sed nos confidamus in Domino, et in oratione dicamus: Ne tradas bestiis animam confitentem tibi . Agamus penitentiam super peccatis nostris, confiteamur delicta que fecimus, et bestiis non trademur:  quin potius angeli uenient, qui nos in sinu suo gestantes, de terrenis locis ad celestia transferant, et de presenti seculo in perpetuam collocent eternitatem, in Christo Iesu, cui est gloria et imperium in secula seculorum. Amen.



HOMILIA NONA De eo quod scriptum est: Omnis uter implebitur uino , usque ad illud: Et deducent oculi uestri lacrymas, quia contritus est grex Domini .


 Quod a Deo prophete iubetur ut dicat, debet dignum esse imperio Dei. Sed non uidetur dignum, si maneamus in littera, et nichil altius requiramus, 821 intantum ut si quis rudis auditor exstiterit, dicat ineptum esse Scripturis aurem accommodare, et ea cognoscere que in eis lectitantur. Hoc est dictum animalis: Animalis quippe homo non percipit ea que sunt spiritus Dei. Stultitia enim ei est . Consideremus ergo Dei sermonem quid iubeat: Et dices ad populum sermonem istum: Hec dicit Dominus Deus Isrel. Quod dicit Dominus Deus Isrel, dignum queso sit Domino Deo Isrel. Omnis uter implebitur uino. Eritque, si dixerint ad te: Numquid  cognoscentes [Forte et] non cognoscimus [Al. cognoscemus], quia omnis uter implebitur uino? Hec respondentes, si tantum litteram sequuntur, et dicunt nosse se, quia omnis uter implebitur uino, falluntur. Non enim necessario sequitur, ut omnes utres impleantur uino. Sunt utres oleo pleni: sunt alii a qualibet liquentis nature materia uacui, aut certe non pleni. Dominus autem dicit omnem utrem implendum uino: et populus respondit: Numquid cognoscentes non cognoscimus [Al. cognoscemus] quia omnis uter implebitur uino? Que quidem iuxta paupertatem ingenii mei sic poterunt interpretari, si prius uini differentias perspexerimus [Al. prospexerimus], ut tunc consequenter [b 39Kb] tractemus, uerum esse quod dictum est, quia omnis uter implebitur uino. Siue enim quis bonus  est  inter utres, uter implebitur uino bonitatis sue: siue malus iuxta hoc, quod malus est, malo uino implebitur. Quomodo ergo possumus de Scripturis accipere differentias uini? Super malo uino ista conscripta sunt: De uinea Sodomorum, [c 28Kb] uinea eorum, et palmes eorum de Gomorrha, uua [Al. uue] eorum uua [Al. uue] fellis, botrus amaritudinis in eis, uenenum draconum uinum eorum, et uirus aspidum insanabile . De bono hec dicuntur: Calix tuus inebrians quam preclarus est ? Et sapientia conuocat ad craterem suum, dicens: uenite, manducate panes meos, 822 et bibite uinum, quod miscui uobis . Est ergo uinum de Sodomis, et est [d 1Kb] uinum, quod miscuit Sapientia. Rursumque: uinea facta est dilecto  [Al. dilectio] in cornu, in loco uberi, plantata a Deo, que uocatur uinea Sorec, electa [e 40Kb] quedam et inter omnes uineas mirabilis. Est autem alia uinea Aegyptiorum, quam percutit Deus, secundum id, quod scriptum est: Percussit in grandine uineas eorum, et ficus eorum in gelu . Consideremus ergo omnes homines figuraliter capaces esse  uini, nec aliud eis possumus nomen imponere, [a 1Kb] qui capaces uini sunt, quam utrium, et dicere quia nequam homo plenus sit uino de uinea Sodomorum et Aegyptiorum, plenus uino inimicorum Isrel: sanctus uero et is qui in uirtutibus proficit, plenus sit uino de uinea Sorec, uino de quo scriptum est: Calix tuus inebrians quam preclarus est , uino quod miscuit Sapientia. Et hec quidem intellecta [b 19Kb] mihi sint secundum nequitiam atque uirtutem, ut agnoscamus quomodo omnis uter implebitur uino. Si autem nequitia, seu uirtutibus impleantur utres, consequens est, ut suppliciis impleantur ob nequitiam, benedictionibus ob uirtutem. Exhibeant sacre littere testimonium quo pacto tormenta seu repromissiones uinum nuncupetur [Al.  nuncupantur]. Accipe calicem uini meri istius et potabis omnes gentes, ad quas ego te mitto . Ieremias autem hec loquitur: super quod infert: Et bibent, et [c 14Kb] uoment, et insanient, et cadent. Igitur supplicia in presenti loco uinum meracum nuncupauit. Quidam [d 1Kb] bibunt meraca uina, id est meracis cruciatibus digni sunt: alii autem bibunt supplicia: uina quidem non penitus meraca, sed ex parte aliqua temperata: Calix enim in manu Domini uini meri plenus mixto, et inclinauit ex hoc in illud, uerumtamen fex eius non est exinanita, bibent ex eo omnes peccatores terre . Si uis et benedictionis calicem [e 30Kb] perspicere, 823 quem bibunt iusti, licet sufficiat Sapientie testimonium, in quo ait: Bibite uinum quod miscui uobis ,  tamen uide Saluatorem ascendentem die Pasche, grande cenaculum stratum atque mundatum, et agentem diem festum cum Discipulis suis, illumque eis calicem propinantem, de quo in Euangelio , [f 27Kb] quod miscuerit eum, et ita tradiderit; iehsu enim letificans discipulos meracum eis poculum propinat, et dicit: Accipite et bibite: Hic est sanguis meus qui pro uobis effundetur in remissionem peccatorum . Hoc facite, quotiescumque bibetis, in meam commemorationem . Et: Amen dico uobis, non bibam illud amodo, donec bibam illud uobiscum nouum in regno Dei . uides calicem noui Testamenti? uides calicem suppliciorum quem supra exposuimus, uini meri plenum esse? Est et alius calix, qui pro compensatione  bonorum actuum, seu malorum tibi miscetur et traditur. Intellige [Al. Intelligis] enim mihi  eos qui penitus a pietate discedunt, et ex omni parte religioni aduersantur, [Al. religionem auersantur] in tantum ut fortuitu et pecudum more uiuant, bibentes calicem uini meri quem de Ieremie libro protulimus: eos uero qui non penitus recesserunt, sed cum sint peccatores, et indigni iudicentur calice noui Testamenti, et faciant sepe bona opera, sepe contraria, bibentes calicem mero mixtum. Inclinauit enim Deus ex hoc in illud. Quid est quod ait, ex hoc in illud? duo pocula uideo. Inclinauit ex hoc in illud, uerumtamen fex ipsius non est exinanita .

[g 5Kb] Animaduerte calicem bonorum tuorum operum in una manu Domini. Sin autem pateris aliquid me audacius dicere, sit in dextra manu eius calix uirtutum, sit in sinistra uitiorum. Cum igitur  ceperis propter peccata torqueri, quia et bona opera fecisti, calix in manu Domini est uini meri plenus mixto, et inclinauit ex hoc in illud: id est de eo qui erat in dextera, in illum qui in sinistra continebatur. Neque enim potes bonorum tantum calicem bibere, quasi bona tantummodo feceris: neque rursum peccatorum tantum, quia et bona aliquando gessisti. Idcirco inclinauit ex 824 hoc in illud, ut iuxta compensationem operum tuorum misceatur tibi supplicium aquatius, seu meracius, et secundum merita tua, aut obtundatur ire diuine aculeus, aut exacuatur. Si uero bonus fueris, et Dei mandata seruaueris, attende quid dicas: Calicem salutaris accipiam, et nomen Domini inuocabo . Omnis igitur uter, siue bonus siue malus, implebitur  uino qualitatis sue, nec oleum mittetur [Al. mittitur] in eum, aliudue quid liquens, nisi uinum Sodomorum, aut Sorec. Deinde docet, interim ut litteram sequamur, propter eos qui peccauerunt in Ierusalem, et in Iudea illo tempore morabantur, quali uino istiusmodi utres implendi sunt. Sequitur enim: Si dixerint ad te: Numquid cognoscentes non cognoscimus, quia omnis uter implebitur uino? dices ad eos: Hec dicit Dominus: Ecce ego impleo omnes inhabitantes terram istam, et reges, et filios Dauid qui sedent super sedem eius, et sacerdotes ebrietate . Nulli parcit [Al. parcet] qui puniturus est peccatores. Non quia prophetes, non quia sacerdos quis uocatus est, a suppliciis liberabitur. Hec autem de illis commemorantur, ut ait Apostolus: scripta  sunt propter nos, in quos fines seculorum deuenerunt . Si quis ergo et in his Sacerdotibus,  in nobis dico presbyteris, siue in his qui circumstant populum Leuitis, id est diaconibus [Ms. Zaconibus], peccauerit, sustinebit supplicium, quod nunc per prophetam Dominus comminatur: quomodo econtrario quedam sunt sacerdotales benedictiones, de quibus, Deo tribuente, post istius loci expositionem, cum ad Numerorum librum uentum fuerit, disputabimus: ibi quippe de sacerdotibus quedam scripta sunt: Et sacerdotes igitur, et prophetas, et Iudam, et omnes habitantes Ierusalem testatur Deus de uino inebriandos, et dispergendos uirum a fratre suo, et patres a filiis . Que quidem  sic sunt intelligenda: Iustos quidem congregat Deus, et peccatores separat. Denique idcirco quamdiu non sunt commoti ab oriente homines,  non sunt dispersi [Al. dissipati]. Quando autem sunt moti ab oriente, et ait homo ad proximum suum: uenite, edificemus ciuitatem, et 825 turrim, cuius [a 25Kb] caput pertingat usque ad celum . Deus locutus est, dicens: uenite, descendamus, et confundamus ibi linguas eorum  sermone conuerti, doloribus et tormentis ad id retrahit quod fuerunt, secundum  Scripturam dicentem: Per omnem dolorem et flagellum emendabis Ierusalem. Ut igitur crescat dolor pene corripientis, ii qui corripiuntur, ab inuicem separantur. Nam quodammodo leuius fit supplicium, si plures in eodem loco constituti, mutuis se consolentur alloquiis. Si autem necesse est aliam quoque rationem diuisionis malorum introducere, etiam hanc exhibebimus. Mali cum simul fuerint, 826 ea que mala sunt cogitant, et in pristina nequitia perseuerantes, augent peccata peccatis: quomodo econtrario boni cum simul fuerint, de honestis sermocinantur. Dissoluitur ergo, et ad nichilum deducitur nequam cogitatio, cum non habuerit allocutionem alterius nequioris. Idcirco per dispensationem Dei prouidetur, pessimos a pessimis separari,  [d 1Kb] in suum quoque commodum, ut a pristinis sceleribus ipsa solitudine et penuria consortii aliquando desistant. Hec de eo, quod dictum est: Et dispergam illos, uirum et fratem eius, et patres eorum, et filios eorum in idipsum, dicit Dominus: Non requiram, et non parcam, et non miserebor ab interitu eorum . His et istiusmodi sermonibus heretici assurgunt dicentes: uidesne qualis sit [e 10Kb] Creator, prophetarum et legis Deus quid loquatur? Non parcam, et non miserebor ab interitu eorum. Quomodo potest iste bonus esse? Accipiam ergo exemplum iudicis boni pro utilitate communi quibusdam non miserentis, ut perspicere possimus, quomodo multis parcens uni non parcet [Al parcat] Deus: accipiam et medici, ostendens eum uni membro non parcere, ut  membris omnibus parcat. uerbi quoque gratia dictum sit: Habeat iudex propositum, quietem ciuitati, et pacem genti, cui presidet, prouidere. Huic si offeratur [f 7Kb] latro honesta forma, etate satis integer, ex alio latere mater expansis crinibus deprecetur, ut senectutis sue misereatur, et ex alio uxor ne uirum suum interficiat, lacrymabili uoce deploret, circumstent et paruuli liberi cito orbi futuri: quid faciet iudex? miserebitur latronis, annon? [g 1Kb] quid in commune expedit ciuitati? Si misertus fuerit, reuertetur homicida ad pristinum scelus: sin uero in iudiciaria seueritate permanserit, unus homo interibit, et uniuerso populo prouidebitur. Sic Deus si pepercerit peccatori, et miserans eius, noluerit eum punire pro scelere, 827 quis non accipiat licentiam  [h 1Kb] malorum? Qui hunc saltem propter supplicia terretur, nonne inuadet tempus ut expleat quecumque  uoluerit, et preceps feratur in uitia? Hec autem in Ecclesia sepe accidentia possumus considerare. Peccauit quispiam, et post peccatum postulat [Al. postulet] communionem. Si ei conceditur quod rogat, in incommodum omnium uenia procedit, et laxatis frenis, sceleribus panditur uia. Sin uero cum rationabili deliberatione, non [a 9Kb] ut immisericors, nec rursum ut crudelis iudex, sed et quasi uni prouidens, et de omnium salute pertractans, considerauerit populi damnum in unius uenia, haud dubium est [b 1Kb] quin faciat eiici unum de Ecclesia, ut multos saluet incolumes. Age nunc considera mihi et medicum, si cessauerit a sectione eius uulneris, quod secandum est, si non usserit id, quod indiget cauterio, uidelicet propter dolores qui ex talibus remediis  consequuntur, quomodo crescat infirmitas, et in deterius [c 1Kb] ueternus exuberet. Si uero  temerarius ad [d 1Kb] uulnus sector accesserit, et inusserit plagam, curat eum qui secatur et uritur, quia paululum seueritatis assumpsit, licet uisus fuerit egrotantis ad horam non misereri. Ita et Deus non unum hominem, sed uniuersum curat orbem, celestia atque terrena, et omnia ubique dispensat. Et cum hoc prouideat, quod uni commodum sit, multo magis prouidet quid toti mundo conducat et hominibus uniuersis. Prouidet quidem et ea que uni expediunt, uerum ita, ne unius [Al. illius] utilitas omnium damno sit. Idcirco et ignis eternus preparatus est, et gehenna, et tenebre exteriores: que omnia non tam ob eum qui puniendus est, quam  propter uniuersos homines constituta sunt. Si autem uis huius rei testem accipere Scripturam, quod in aliorum eruditionem, licet iam desperabiles sint peccatores, et a curatione penitus alieni, torqueantur, audi Salomonem in Prouerbiis dicentem: Pestilente flagellato, imprudens callidior erit . 828 Non eum qui flagellatur dixit callidiorem futurum, et sapientiorem propter castigationem suam, sed insipientem a stultitia ad prudentiam conuerti propter supplicia pestilentis: hoc quippe ex ipso nomine calliditatis significatur, et conuerti eum a calliditate, dum alios cernit propter ea, a quibus ipse obnoxius est, peccata cruciari. Igitur prodest nobis, si [e 41Kb] tamen digni sumus salute, ut alii in utilitatem nostram torqueantur. Et quomodo utile fuit peccatum  Isrel in salutem gentium, sic utilis est quorumdam pena aliorum saluti. Et ideo bonus et clemens Deus: Non parcam, inquit, et non miserebor ab interitu eorum. Circumscripto autem hoc capitulo, uideamus  subsequens Scriptura quid doceat: Audite et auribus percipite, et nolite extolli, quoniam Dominus locutus est. Date Domino Deo uestro gloriam priusquam obscuret, et priusquam offendunt pedes uestri super montes tenebrosos: et sustinebitis lumen, et illic umbra mortis, et ponentur in tenebras. Si non audieritis occulte, plorabit anima uestra a facie contumelie, et deducent oculi uestri lacrymas, quia contritus est grex Domini . Eosdem uult audire, et auribus percipere, non contentus, neque auditione solummodo, neque aurium perceptione; propter quod ait: Audite et auribus percipite, et quod his maius est, nolite extolli, et reliqua que sequuntur. Quid est ergo audire, et quid est auribus percipere, ex ipsis sermonibus consideremus. Auribus  percipere est  auribus que dicuntur audire. Quod autem precedit, Audite, si ad distinctionem eius precepti dicitur, [f 1Kb] quod postea infertur, auribus percipite hoc imperat ut in mentem et sensum ea que dicuntur, excipiant. Neque uero hoc solum in loco, sed in omni Scriptura sunt quedam et facilia et prompta ad intelligendum, que statim ut lecta fuerint, utilitatem legentibus tribuunt. Sunt alia secretiora [g 11Kb] et ineffabilia, et  quibusdam obscuritatibus inuoluta. De his igitur 829 que latent, et expositione indigent, arbitror nunc dictum esse: Audite: de his autem que sine scrupulo interpretantis auditori commoda sunt: Auribus percipite. Percurramus uniuersas Scripturas, et probati nummularii effecti dicamus, hoc audire  debemus, hoc auribus percipere. Denique cum audierimus et perceperimus auribus que dicuntur, non eleuemur: Omnis quippe qui se humiliat exaltabitur . Et Saluator noster, dicens: Discite a me quia mitis sum, et humilis corde, et inuenietis requiem in animabus uestris : docet nos ne extollamur. Nam cum multis uitiis genus uexetur humanum, hoc peccato uel maxime premitur. Nec unus est modus superbie. Alius irrationabiliter [Al. irrationabili], et stultorum more in iis effertur, que magis pudore digna sunt, aut certe modum elationis excedunt [Al. excedit]. Alius quasi [h 15Kb] uerisimili ratione seductus super iis eleuatur, que sibi digna gloria putat, cum et in talibus periculosum sit gloriari. Exemplum assumam, quo fiat manifestius. Sunt  quidam in eo se iactantes, quia filii [i 12Kb] ducum sunt, et nobili familia nati. Istiusmodi homines ne umbram quidem et imaginem elationis sue possunt ostendere. Sunt alii qui de eo subleuantur, quia potestatem habent  occidendi homines, et, ut ipsi putant, ea fulti sunt dignitate, ut quorum uelint, capita secent. Horum gloria in confusione sua est. Alii super diuitiis sibi applaudunt, non his ueris, sed iis diuitiis que deorsum sunt. Alii superbiunt super domo splendida, super possessionibus multis: in quibus uniuersis non est penitus gloriandum. Quod autem uerisimile et dignum iudicatur [Al. uidetur], ut quidam putant, [a 1Kb] gloria, illud est, cum aliquis ob sapientiam suam eleuatur, aut conscius sibi est, quia decem iam annis [b 18Kb] res uenereas non tetigerit, siue ab infantia integer, castusque permanserit. Rursumque alius erigitur, quia uincula pro Christo portauerit. Recta quidem uidentur hec 830 omnia, et [c 52Kb] subiicientia quamdam persuasionem ad gloriandum; sed ne in  his quidem  rationabiliter quis effertur, quia et in rebus bonis [d 1Kb] gloriari, non est sine discrimine. Paulus habuit materiam elationis [Al. gloriationis], habens in se uisiones, reuelationes, signa, uirtutes, propter labores quos Christi causa perpessus est, propter Ecclesias quas constituit, contendens, ubi Christus non erat nominatus, ibi iacere fundamentum. Hec omnia materie erant gloriationum, et si sic expedit dicere, uerisimilis causa que honestam subiiceret iactationem. Sed quia ne in talibus quidem sine periculo est subleuari, benignus et prouidus Pater quomodo ei largitus est reuelationes, et gratias differentes, sic ad tuitionem donorum suorum tradidit Angelum Satane , ut eum colaphizaret  [Al. colaphizet], ne extolleretur, et propter hoc ter Dominum rogauit, scilicet ut ab eo discederet Angelus Satane, qui iuxta dispensationem ei appositus fuerat. Sed respondit ei Dominus  et dixit ad eum: Sufficit tibi gratia mea; uirtus enim in infirmitate perficitur . Super nullo igitur gloriandum est. Sequitur quippe ruina iactantiam, Scriptura dicente: Ante contritionem eleuatur cor uiri, et ante gloriam humiliatur . Et hec quidem dicta sunt de eo quod ait: Audite et auribus percipite, et nolite extolli, quoniam Dominus locutus est . uideamus autem et cetera. Date Domino Deo nostro gloriam, priusquam obscuret, et priusquam offendant pedes  uestri super montes tenebrosos, et sustinebitis in lumen. Eum qui daturus est gloriam Deo, uult dare  in lumine, quasi iam non possit gloriam predicare, cum tenebre orte fuerint. Quando tenebrescit, et quando non sunt tenebre? Operamini donec lumen est in uobis. Lumen in te est, si habes in te dicentem: Ego sum lumen mundi . Quamdiu tibi lux ista oritur, clarifica Deum, 831 sciens quia future sunt tenebre. Nec tibi expedit, ut eas opperiaris; sed antequam fiant, da gloriam Deo. Forsitan intelliges presens capitulum, si de Euangelio sumpseris exemplum, quod ita contexitur: Operamini donec dies est, uenit nox quando nullus potest operari . Diem ibi seculum istud nuncupauit, et necessario apposui ibi. Scio quippe in aliis locis dissonantia presentibus ex diei uocabulo significari. Diem itaque nuncupauit  seculum istud, tenebras uero et noctem, consummationem mundi, propter supplicia que futura [Al. uentura] sunt. Ut quid enim nobis desiderare diem Domini? Et ista est tenebre et non lux , Amos inquit prophetes. Si consideres post consummationem mundi lugubre illud, quod passurum est uniuersum pene hominum genus pro his que peccauit, uidebis quomodo tenebre occupature sint omnia, et nullus possit in illo tempore glorificare [Al. clarificare] Deum. Si quidem et iustis in Isaia iubetur: uade, populus meus, in promptuaria tua intra, claude ostium tuum, et abscondere pusillum quantulum, donec ira Dei transeat . Simul autem et in his qui potest obseruet, quare dixit pusillum quantulum: [e 1Kb] quippe hoc quantulum  quod pusillum est, non est pusillum hominibus. Et debemus inspicere quomodo singulis aut parum sit aliquid, aut magnum. Ad quod probandum etiam exemplo utimur. Unicuique animalium pro natura et modo corporis sui, aut paruus est cibus, aut magnus; et quod alii pusillum est, eque id ipsum alii multum est. Quid de animalibus loquar? in ipso quoque homine rerum differentie sunt. Quod uiro parum est, hoc infanti superfluit. Atque in hunc modum omne tempus uite humane, etiamsi centenariam excedat etatem, ad comparationem eternitatis breue est: unde pusillum Dei nobis multum est, et uicissim uniuersa secula ad Deum relata breuissima sunt. Sic ergo dicitur: uade, populus meus, intra in promptuaria tua, claude ostium, abscondere  pusillum 832 quantulum. Quantulum pusillum illud non ad illius naturam refertur, qui  in promptuaria sua iubetur intrare, sed eius qui iubet, cui pusillum est hoc omne quod grande est. Si enim donec pertranseat ira Dei, oportet quosdam intrare promptuaria sua; sunt autem alii, quibus non sunt dimittenda peccata, non solum in presenti seculo, sed etiam in futuro, manifestum est, pusillum ad ea referendum que diximus. Date itaque Domino Deo uestro gloriam . Quomodo damus Domino Deo nostro gloriam? non uerbis et uocibus tantum glorificandus est Dominus: glorifica [Al. clarifica hic et infra] eum in castitate, et iustitia, et beneficentia: glorifica eum in fortitudine, patientia, pietate, sapientia, ceterisque uirtutibus. [a 52Kb] Sic autem est glorificandus Deus, si contraria intulero, nolo me arbitremini blasphemare. Exhibeo quippe  Scripturam sensus mei testem, quomodo castus glorificet, luxuriosus inhonoret Deum [b 111Kb] : Templum enim eius, quasi Nabuchodonosor, destruit atque corrumpit, et secundum Apostolum per preuaricationem legis, Deum inhonorat . Igitur glorificat Deum iustus, contumeliis afficit quicumque peccator est. Nam et illud quod quidam dubitant, an sit prouidentia Dei, nullam aliam ob causam nisi ob uitia nascitur. Aufer ea, abstulisti pariter et causas prouidentie destruende sursum ac deorsum. Qui aduersum prouidentiam disputant, hec dicunt. Quare tanti adulteri? quare tanti molles? quare tanti sacrilegi? quare tanti irreligiosi sunt? Atque ita contumelias in prouidentiam, et offensas in Deum, et criminationes in Creatorem peccatores generant. Ex  quibus liquido apparet alios dare Deo gloriam, alios conuicium facere, dum passionibus et uitiis seruiunt. Date gloriam Domino Deo uestro antequam tenebrescat, et antequam offendant pedes uestri in montes tenebrosos . Sunt alii montes tenebrosi, alii lucentes. uerumtamen quia utrique montes 833 sunt magni, montes lucentes sunt angeli Dei et prophete: Moses famulus eius, apostoli Iesu Christi, de quibus arbitror dici: Fundamenta eius in montibus sanctis . Montes tenebrosi sunt qui eriguntur aduersus scientiam Dei . Zabulus mons tenebrosus est. Principes seculi huius qui destruuntur, montes sunt tenebrosi. Demonium lunatici, mons erat et tenebrosus: mons erat de quo Saluator ait: Si dixeris  monti huic : de lunatico quippe demonio sibi questio inciderat: et dicentibus discipulis: Non potuimus eiicere illud, respondit Saluator: Si habueritis fidem ut granum sinapis, dicetis  monti isti, de quo quesistis, de quo proposuistis: dicetis monti huic: Transmigra hinc, et transmigrabit, id est ab homine ad locum definitum sibi. Qui ergo offendunt, non offendunt super montes lucentes, sed super montes tenebrosos, si fuerint cum zabulo, et angelis eius montibus tenebrosis. Et sustinebitis in lumen. Potest quidem aptari huic quod dicitur: Date gloriam Domino Deo nostro , hoc quod modo infert: Et sustinebitis in lumen. Si dederitis Domino Deo uestro gloriam, antequam contenebrescat, et antequam offendant pedes uestri super montes tenebrosos, haud dubium, quin etiamsi contenebrescat, et sustineatis lumen, uos suscipiat. Alius uero dicat, nescio utrum recte an perperam, quia et hi qui offendunt super montes  tenebrosos, exspectant aliquando misericordie lumen. Hoc enim uidetur ostendere: Et sustinebitis in lumen. Si autem quis uenerit ad montes tenebrosos, uide quid ibi inueniat. Est illic umbra mortis, ibi tenebrosi montes, ibi umbra mortis ex ipsis montibus procreata. Et ponentur in tenebras. Et nisi audieritis occulte, gloriabit anima uestra a facie contumelie . De his qui audiunt, quidam occulte audiunt: quidam uero cum audiunt, non occulte audiunt. Quid est itaque occulte audire? nempe illud: Sed loquimur sapientiam Dei in mysterio absconsam: quam predestinauit Deus ante secula in gloriam nostram . Et rursum alibi dicitur, quia plura operum Dei sunt in absconsis . Si audio legem, aut occulte audio,  aut non occulte. Iudeus quia Legem non audit occulte, in manifesto circumciditur, nesciens 834 eum qui in manifesto circumciditur, Iudeum non esse, neque eam que in palam est in carne circumcisionem. Qui auditor est autem circumcisionis occulte, et in occulto circumciditur. Qui audit Legem occulte de mysteriis Pasche, oue uescitur Christo; Pascha quippe nostrum immolatus est Christus ; sciens carnem uerbi Dei uere cibum esse, uescitur ea. Occulte quippe de Pascha audiuit. At uero miserabilis Iudeus idcirco Dominum Iesum interfecit, et usque in presentem diem reus est mortis eius, quia non audiuit occulte Legem et prophetas. Si quando leges de azymis potes audire occulte, potes audire manifeste. Quicumque de uobis   azyma celebrauerit, id est, azyma hec [c 9Kb] corporalia, non audiuit mandatum dicens: Nisi audieritis occulte, plorabit anima uestra. Et de sabbato quedam muliercule non audientes  prophetam, non audiunt occulte, sed palam die sabbato lauantes se, et iterum reuertentes ad egena, et infirma elementa, quasi nondum descenderit Christus, et nos baptismo suo lauerit a Legalibus initiis in Euangelicam perfectionem. Idcirco diligentius attendamus, si quando Legem legimus, et prophetas, ne incidamus in maledictionem, que nunc dicitur: Nisi audieritis occulte, plorabit anima uestra a facie contumelie. Quicumque ieiunium Iudeorum, quasi ignorantes redemptionis diem post aduentum Iesu Christi obseruatis, non auditis redemptionem occulte, sed tantummodo palam. Absconsa quippe est propitiationis auditio, scire quomodo posuerit Iesum Deus propitiationem pro peccatis nostris, et quia ipse est propitiatio pro peccatis,  non solum nostris, uerum etiam totius mundi . Parabole quoque cum leguntur in Euangelio, et est auditor extraneus, non potest eas occulte audire. Si uero auditor fuerit Apostolus, et unus eorum qui ingrediuntur domum Iesu, accedit ad eum, interrogat de obscuritate parabole, et si interpretatus ei sit que audiuit, intelligens Euangelium audit ea occulte, ut non ploret anima eius. Eorum quippe, qui occulte non audiunt plorabit anima. [a 1Kb] Quam admirande non ait: Plorabitis, nisi occulte audieritis, uerum: Plorabit anima uestra: 835 est quippe solius anime fletus, et forsitan iste sit, de quo Saluator ait, Ibi erit fletus et stridor dentium . Illa quoque comminatio, qua ridentibus luctum lacrymasque denuntiat, de hoc fletu est, quem  commemorat propheta [b 1Kb] nunc, dicens: Nisi audieritis occulte, plorabit anima uestra a facie contumelie . Cum enim fueritis passi contumeliam, tunc plorabitis, et deducent oculi uestri lacrymas, quia contritus est grex Domini. Si consideremus statum, [c 22Kb] in quo modo sunt Iudei, et comparemus illum antique felicitati, uidebimus quo pacto contritus sit grex Domini. Fuit quippe aliquando hic grex Domini, et quia indignos se iudicauerunt salute, conuersus est sermo Domini ad Gentes. Si ergo grex ille contritus est, nos oleaster, qui contra naturam inserti 836 sumus in bonam oliuam Patriarcharum , nonne plus debemus uereri, ne et iste grex Domini conteratur? Futurum quippe est ut aliquando et iste grex conteratur, iuxta  illud quod a Saluatore dictum est: Cum multiplicate fuerint iniquitates, tunc refrigescet caritas multorum : de quibus enim hoc dicitur, refrigescet caritas multorum? nonne de his qui nuncupantur  Christiani? de quibus hic sermo est: uerumtamen ueniens Filius hominis, putas inueniet fidem super terram ? nonne de nobis? Idcirco prouideamus attentius, ut per singulos dies iste grex Domini melioretur, conualescat, integer perseueret, ut [Al. et] omni contritione ab animabus nostris [Al. uestris] recedente, [d 11Kb] efficiamur perfecti in Christo Iesu, cui est gloria et imperium in secula seculorum. Amen.



HOMILIA DECIMA Quis parcet super te, Ierusalem? etc. .

835 Ea que ad Ierusalem cum ingenti comminatione dicuntur, uolumus intelligere, ita se habentia.  Quis parcet super te, Ierusalem? aut quis contristabitur super te? Quis conuertetur rogare ea que in pacem sunt tibi? Auersata es a me, dicit Dominus. Retro ambulabis, et extendam manum meam super te, et disperdam te, et ultra non sinam te, et dispergam illos in dispersione. Dixi: Sine filiis effectus sum: egestas tenuit me. Exemplum accipiam: Hostis quispiam [e 1Kb] ac perduellis contra Imperatorem huius terre iudicatus [Al. adiudicatus] est: ab hoc omnis misericordia aufertur; scilicet ne dum damnato quis miseretur, incipiat offendere condemnantem. Sunt etiam [Al. autem] nonnulli qui adiiciunt ad seueritatem, ut ne [Al. non] contristentur quidem super eo, id magnopere deuitantes, ne per merorem [f 1Kb] uultus monstrentur iudicio regis offendi. Si intellexisti,  [g 1Kb] considera mihi propter peccata multa 836 a Deo condemnatum peccatorem, et uide quomodo innumerabilibus angelis humano generi presidentibus, ne ab uno quidem misericordia dignus iudicetur. Singuli [h 1Kb] quippe angelorum perspicientes, quia Deus est qui condemnauit, quia Creator est qui auersatur, et tale esse peccatum, ut misericors et clemens [i 1Kb] Deus quodammodo necessitatem passus sit super [Al. ut super] eum sententiam promere [Al. promeret], non parcunt, non contristantur, neque miserentur, non reuertuntur, ut rogent pro eo pacem. Ierusalem igitur, que [Al. quia] ad priora scelera etiam hoc adiecit, ut crucifigeret Dominum meum Iesum, et in tantum surrexit scelus, ut de ea diceret Saluator: Ierusalem, Ierusalem, que occidis Prophetas,  et lapidas missos ad te, quoties uolui congregare filios tuos, quasi gallina congregans pullos suos sub alas, et noluisti? Ecce dimittetur uobis domus uestra deserta , ideo dimissa est, et usque  837 ad presens tempus destituta. Angeli quippe qui semper auxiliabantur ei, per quos etima lex Moysi tradita est, disposita per Angelos in manu mediatoris , deseruerunt eam, et dixerunt: Multis facinoribus oppressa est, Iesum interfecit; et in Dominum nostrum misit manus. Quamdiu minora peccauit, potuimus rogare pro ea, potuimus obsecrare Dominum, potuimus parcere ei: [a 9Kb] super isto uero quis parcat? Si peccans peccauerit uir in uirum, exorabitur pro eo; si autem peccauerit in Deum, quis orabit pro eo? Grande piaculum commisit Ierusalem, grande perpetrauit nefas, ideo in commotione facta est : Et dicitur ad eam: [b 1Kb] Quis parcet super te, Ierusalem, aut quis contristabitur super te? Nos non contristamur [Al. contristabimur] super  Ierusalem, et calamitatibus eius, et omnis populi illius. Illorum quippe delicto salus nobis facta est ad emulandum eos. Et quia sic peccauerit ut uoce Domini diceretur: Quis parcet super te, Ierusalem? ego quoque dico ad interfectricem Domini mei: Quis parcet super te, Ierusalem? et quis contristabitur super te? Transcendam autem ad spiritalem intellectum ab humilitate littere, uiam mihi pandente ratione, ut [Al. et] uideam quomodo unaqueque anima, digna pace Dei Ierusalem nuncupetur. Post disciplinam quippe diuinam [c 1Kb] facta es, Ierusalem, que prius fueras Iebus. In historia refertur, quod nomen loci istius fuerit Iebus, et postea, commutato uocabulo, nuncupata sit Ierusalem. Iebus autem Hebreorum posteri tradunt interpretari, Conculcatam. Iebus  ergo [Al. autem] conculcata a fortitudinibus contrariis anima nostra transmutata est, et facta Ierusalem, uisio pacis. Si itaque post demutationem [Al. diminutionem] a Iebus in Ierusalem peccaueris, et sanguinem testamenti, sicut quidam, et tu communem existimaueris, dicetur [Al. dicitur] et de te: Quis parcet super te, Ierusalem, et quis contristabitur super te? Quis enim contristabitur, si talis fueris ut tradas Iesum? Unusquisque nostrum, [d 52Kb] quando peccat, 838 maxime quicumque peccat ingentia, in Iesum peccat. Si autem et recesserit a fide, hec facit spiritaliter Christo, que corporaliter fecit Ierusalem. Quamobrem quanto plus arbitramini deteriora mereri supplicia eum, qui Filium Dei conculcauerit, et sanguinem testamenti [Al. noui Testamenti] pollutum  duxerit in quo sanctificatur [Al. sanctificatus est], et spiritui gratie contumeliam fecerit ? Si conculcasti Iesum Filium Dei, [e 4Kb] fecisti conuicium  spiritui gratie, quis parcet super te? quis contristabitur super te? quis reuertetur rogare ea que in pacem sunt tibi? Ipsum Iesum qui rogabat pariter, et prestabat ea que erant in pacem, prodidit [f 9Kb] anima peccatrix, quis potest ultra rogare, conuersus ad ea que sunt in pacem tibi? Scientes ergo quia impossibile est eos qui semel illuminati sunt, gustauerunt etiam donum celeste, et participes sunt facti Spiritus sancti, gustauerunt nichilominus bonum Dei uerbum, uirtutesque seculi uenturi, et prolapsi sunt, renouari rursus ad penitentiam, iterum crucifigentes in semetipsis [Al. sibimetipsis] Filium Dei, et habentes ostentui , omni labore nitamur, ne et de nobis dicatur: Quis parcet super te, Ierusalem? aut quis contristabitur super te? aut quis reuertetur rogare ea que in pacem  sunt tibi? Ad reliquam autem interpretationem, quod sequitur conuenit: Tu auersata es me, dicit Dominus, retro ambulabis . Quia auersata es Filium Dei, et per hoc etiam a Deo Patre recessisti, retro ambulabis. Quid autem necesse est manifesta replicare? Ierusalem que quondam in Iudea erat, a qua figuraliter uniuersi Iudei intelliguntur, quia auersata est Christum, ideo retro ambulat. Fuit quippe tempus quando non ambulauerunt retro: nunc uero ambulant, et conuersi sunt corde in Aegyptum, ut retro ambulent [Al. ambulant]. Quid autem sit, retro ambulare, siue extendi in priora, considera. Iustus eorum que retro sunt obliuiscens, in priora extenditur . Peccator posteriorum meminit, priora non appetens. Qui autem 839  posteriorum meminit, preuaricatur in legem Iesu dicentis: Ne conuertatur retrorsum tollere uestimentum suum : Inobediens est dicto eius: Mementote uxoris Loth , [g 1Kb] contemnit imperium Saluatoris dicentis: Nemo mittens manum super aratrum, et respiciens retrorsum aptus est regno Dei . In Lege quoque scriptum esse reperimus, angelos ad Loth egredientem de Sodomis dixisse: Ne respexeris retro, et ne steteris in tota regione: in monte saluum te fac, ne forte comprehendaris . Habes et hunc intellectum dignum spiritu Dei: Ne, inquit, respexeris retro, id est in priora, extende. Dimisisti Sodomam, ne reuertaris in Sodomam. Dimisisti uitia atque peccata, ne regrediaris ad ea. Ne steteris in tota regione. Etiamsi  precedens imperium custodieris, de quo 840 dicitur: Ne respexeris retro, non tibi sufficit ad salutem, nisi et consequens obseruaueris: Ne steteris  in tota regione; non enim expedit incipienti proficere, ut stet in regionibus Sodomorum. Et si Sodomam transcendisti, et a Satane regione discedens, incipis liber esse suppliciis, expedit ut salueris in monte. Ne respexeris retro, nec steteris in tota regione: in monte saluum te fac, ne forte comprehendaris. Si uis a Sodomorum ruina non comprehendi, ne conuertaris retro, ne steteris in regione eorum, ne ad alia pergas loca, sed cum inde discesseris, ascende in montem, in quo solo salus est, nomen Iesu Christi, cui est gloria et imperium in secula seculorum. Amen.



HOMILIA UNDECIMA Ab eo loco in quo scriptum est: Heu mihi ego mater , usque ad locum in quo ait: Si conuersus fueris, restituam te .


839 Medici corporum, egrotantibus assistentes et iuxta disciplinam artis sue uolentes curare eos qui in infirmitatibus constituti sunt, [a 1Kb] uident tristia, iniucunda pertractant, et in alienis calamitatibus merore proprio conficiuntur: semper enim conuersatio eorum in gemitu, semper in curis est, numquam cum letis consortium habent: cum uulneratis, cum his quorum carnes incommodis uariis debilitantur, qui febribus estuant, qui dolore torquentur, iugi seruitio perseuerant. Et si quis eorum uult implere medicinam, non indignatur, non obliuiscitur propositi artis sue, postquam cum his fuerit quos sermo prefatus est. Hec idcirco in proemio diximus, quia et prophete medici quodammodo  sunt animarum, et illuc semper ire iubentur, ubi languentes sint: Non enim necesse habent sani medicum, sed ii qui se male habent . Quod autem a deliciosis egrotantibus medici patiuntur, hoc sustinent prophete ac magistri ab his 840 qui curari nolunt. Odio quippe habentur quasi precipientes aduersum desideria languentium, quia prohibent deliciis et cibis uariis uti eos, qui cum sint infirmi, nolunt escis infirmorum uesci. Fugiunt ergo inobedientes atque languentes medicos, et maledictis atque iniuriis repellunt, eaque prorsus iis faciunt, que feiat quis inimicis et hostibus suis. Abominantur enim eos quasi inimicos uenire, quasi id tantummodo desiderantes, quomodo dolores et uictus parcimonia, ex eorum dispositione nascantur:  quomodo acutissimo ferro corpora secent; et exsecrantur eos quasi auctores tantorum cruciatuum, et non sanitatis que ex doloribus redditur. Populus igitur egrotabat uariis languoribus, et misit illis medicos prophetas Deus. Unus ex medicis et Ieremias  fuit, corripiens peccatores, et conuertere [b 10Kb] uolens a uitiis ad uirtutes. Illi uero cum deberent ea que dicebantur audire, econtrario accusabant prophetam apud iudices 841 similes sui. Ex quo factum est ut semper in calumniis et in tristitiis fuerit Ieremias, [c 1Kb] eorum peruersitatis, quantum in se fuit, curam gerens. Iuxta propriam autem incredulitatem adhuc egrotantibus istiusmodi aliquando loquitur: Et dixi: Non loquor, neque nominabo nomen Domini. Et factum est ut ignis ardens in ossibus meis, et dissolutus sum undique, et ferre non possum. Aliquando autem uidens se maledictis semper clamoribus et iniuriis insectari: Heu mihi, inquit, mea mater, ut quid me genuisti uirum, qui iudicer et discernar omni terre? Et quia egrotantes ben consulentem, et iuxta medicine  disciplinam audire contempserunt: Non profui, inquit. Rursusque quia illo spiritales pecunias commodante, auditores accipere noluerunt, ut utilitatem consequerentur, et fructum ex his que acceperant, redderent, ait: Neque profuit mihi quisquam. uerum hec anticipans locutus sum, priusquam exponerem: Non profui, neque profuit mihi quisquam . Duplex quippe scriptura est: nam in multis exemplaribus continetur: Non profuit, neque profuit mihi quisquam. In his uero que exemplaria ueriora sunt, et cum Hebreis consonant, habetur: Non debui, neque debuit mihi quisquam. Oportet igitur et id quod in usu est, atque in Ecclesiis legitur, exponere; et hoc quod in Hebreis codicibus inuenitur, intactum non preterire. Predicauit Ieremias  mandata diuina; nemo his que predicabantur attendit. Quamobrem quasi medicus libens ac promptus medicamina languentibus tribuit, et illis non secundum artificium curantis, sed iuxta uoluntatem suam agentibus dicit: Non profui, neque profuit mihi quisquam. Quodammodo enim beneficium consequitur ipse qui curat, si fructum sui laboris in egrotante conspiciat, et per letitiam mentis etiam ipse consequitur utilitatem, secundum illud, quod alibi dicitur: Beatus qui loquitur in aures audientium. Hanc igitur utilitatem [d 1Kb] quam consequitur magister ab auditoribus suis si proficiant audiendo, dum fructus ex salute eorum consequitur, quodammodo 842 Ieremias uidens de Iudeis non habere se, dicit: Non profuit mihi quisquam. Si enim debet auditoribus  prodesse, quod loquor: auditores uero que dicuntur, abiiciunt: et ego dico: Non profui, neque profuit mihi quisquam; quia hanc utilitatem non sum consecutus, quam consequitur is qui beatus efficitur, dum in aures loquitur audientium. Potest autem  et aliter intelligi. Quicumque discipulis precipit, iste, si ingeniosos, et audientis nature habeat auditores, quanto plus precipit, tanto plus proficit, illis interrogantibus, et de eo quod dicit sepe querentibus, qui sit sensus in dicto, qui ordo, que scripti uoluntas. Unde econtrario ait: Non profui, neque profuit mihi quisquam. Quia autem et alia nobis expositio residua est, propter exemplaria certiora, in quibus continetur: Non debui, neque debuit mihi quisquam, et hunc locum consideremus. Qui omnibus omnia restituit, cui uectigal uectigal, cui timorem timorem, cui tributum tributum, cui honorem honorem , et uniuersis omnia representat, nulli debens aliquod officium, uerbi gratia, honorans parentes, fratres ut fratres, filios ut filios,  episcopos ut episcopos, presbyteros ut presbyteros, diaconos ut diaconos, fideles ut fideles, catechumenos, ut catechumenos; si omnia omnibus reddat, nulli debet officium. Si uero reddere debet, et non reddit, non potest dicere: Non debui; cum enim debuerit, non exsoluit. Quod autem sequitur: Non debuit mihi quisquam, sic intelligendum est: Ego quidem fenerari uolui: et spiritales pecunias commodare, sed illi auerterunt aures suas ab iis que dicebantur, neque uoluerunt prebere se dociles, ut mihi deberent que audiebant. Idcirco non debuit mihi quisquam. Si quis enim uoluerit sermones qui dicuntur audire, debitor fit eorum, et quasi debitor etiam usuras reddere exigitur. Ex quo magis expedit auditoribus accipere discipline uerba  cum fenore, et fieri debitores, quam non accipere, nec debere. Accusantur quippe tales, dicente propheta: Non debuit mihi quisquam. Quod ait: Heu mihi, mea mater, quare 843 me genuisti uirum, qui iudicer et discernar omni terre ? non sic existimo conuenire aliis prophetis ut Ieremie; multi siquidem prophetarum post aliquod spatium, primo mali, et iam post peccata conuersi, prophetare ceperunt: Ieremias uero a puero sumpsit uaticinationis exordium. Et huius rei possumus de Scripturis accipere testimonium. Isaias non audiuit: Antequam te plasmarem in utero, noui te, et antequam exires de uulua, sanctificaui te, et prophetam in gentibus posui te: neque ait: Nescio loqui, quia iuuenis ego sum: sed, uisione sibi reuelata, ait: ue mihi misero,  quoniam compunctus sum, quia immunda labia habens in medio populi immunda labia habentis ego habito, et regem Dominum Sabaoth uidi oculis meis, et missum est ad me unum de Seraphim, et tetigit labia mea, et dixit: Ecce abstuli iniquitates tuas, et peccata tua purgaui . [a 1Kb] Pristina igitur peccata purgata sunt, et dignus effectus Spiritu sancto Isaias prophetauit. De aliis quoque similia si queras, reperies. At non talis Ieremias; ab ipsis enim cunabulis Spiritu sancto plenus prophetare orsus est: propter quod ait : Heumihi, mater, quare me genuisti uirum, qui iudicer discernar ab omni terra? Quidam autem hunc locum interpretans, ait prophetam non ad matrem corporalem hec locutum fuisse, sed ad eam que generet [b 1Kb] prophetas: nec aliam esse matrem prophetarum, nisi sapientiam Dei, ad quam ait: Heu mihi, mater mea: quasi dicat: Cur me genuisti, o Sapientia? Filios uero Sapientie et alibi legimus, Scriptura dicente: Amittit Sapientia filios suos. Heu mihi, inquit, mater mea, Sapientia, quasi dicat: Cur me genuisti uirum qui iudicer? Quis ego sum qui in hoc natus sum, ut iudicer atque discernar propter increpationes, propter correptionem, propter magisterium, dum corrigere nitor habitantes super terram? Si Ieremias dicit: Cur me genuisti uirum  qui iudicer; et discernar terre? non possumus exponere quid sit, omni terre; neque enim ab omni terra diiudicatur Ieremias, nisi forte uiolenter Scriptura trahentes, dicamus positum esse, omni terre, 844 pro omni Iudea. Necdum quippe prophetia eius illo tempore in uniuersam terram peruenerat: nisi forte sicuti et in aliis multis locis ostendimus Ieremiam pro Domino nostro Iesu Christo positum, sic et in presenti loco interpretemur. Annotauimus in principio huius libri dictum: Prophetam in gentibus posui te, regna eradicare, et subuertere, et disperdere, et edificare, et plantare. Porro Ieremias ista non fecit, sed Dominus meus iehsu qui oradicauit regna peccati, et edificatione nequitie subuersa, fecit in animabus nostris iustitiam, ueritatemque  regnare. Quomodo igitur magis illa conueniunt Christo quam Ieremie, sic, arbitror, et alia plura, et hec que nunc dicuntur ad Dominum sunt referenda. Et primo quidem uidendum est an possit id quod incongruum, et blasphemum uidetur esse si referatur ad Dominum, id est: Heu mihi, mater, Saluator noster dicere miserans alios. Ad quod probandum exhibenda sunt testimonia, que manifeste nulli alii apta sint nisi Saluatori: quomodo uidens Ierusalem fleuerit super eam, quia dixerit: Ierusalem, Ierusalem, que occidis prophetas, et lapidas eos qui ad te missi sunt, quoties uolui congregare filios tuos , et reliqua. Nec non et illa que manifeste a Saluatore dicuntur: Heu mihi, quoniam factus sum sicut qui collegit stipulam in messe, et sicut  racemos in uindemia, cum non supersit botrus ad manducandum uue primitiua. Heu mihi, anima, quia periit reuerens a terra, et qui corrigat inter homines non est. Omnes in sanguine iudicantur . uenit enim ut meteret fructus, et quasi stipula in segete reperta propter plurimos peccatores, ait: Heu mihi, quoniam factus sum sicut qui colligit stipulam in messe. uenit uindemiare botros uue in hominibus, et in messe sceleribus inuentis, dicit: Et sicut racemos in uindemia, cum non supersit botrus uue ad manducandum primitiua. In alio quoque loco similia his  ad Patrem loquitur dicens: Que utilitas in sanguine meo, dum descendo in corruptionem? Quid tantopere nominibus profui, qui nec in sanguine meo, quem fudi pro eorum salute, profecerunt? que utilitas 845 in sanguine meo, dum descendo de celis, dum uenio in terram, dum contumeliis affector [Forte afficior], dum porto corpus humanum? quid his omnibus dignum inter homines perpetratum est? Que utilitas in sanguine meo, dum descendo in corruptionem? Numquid confitebitur tibi puluis, aut annuntiabit ueritatem tuam? Tale ergo est quod in Ieremia dicitur: Heu mihi, mater mea, quare me genuisti uirum? Non iuxta quod Deus Saluator est, dicit: Heu mihi, mater, sed iuxta id quod homo est, sicut in alio propheta: Heu mihi, inquit, anima mea, quia  reuerens periit a terra. Anima autem hominis est que conturbatur, et tristis est usque ad mortem, non uerbum quod erat a principio apud Deum, quod numquam meret, numquam turbatum est, numquam dixit: Heu mihi: neque enim uerbum [Al. Sermo] sustinet mortem, sed homo qui istos patitur affectus, ut sepe exposuimus: Quare me genuisti uirum, qui iudicer, et discernar omni terre? . Si consideres [a 9Kb] ubique martyres condemnatos, et de singulis Ecclesiis exhibitos ad tribunal, uidebis quomodo per singulos martyres iehsu Christus condemnetur. Ipse enim est qui in perhibentibus [b 11Kb] ueritati testimonium iudicatur: et hoc fideliter suscipies, [Al. suspiciens], quia non te dixerit esse in carcere, cum fueris in carcere: non te esurire, cum esurieris:  [c 13Kb] cum sitieris, non te sitire, sed semetipsum. In carcere, inquit, fui et uenistis ad me: esuriui et dedistis mihi manducare: sitiui et potastis me . Itaque si condemnatur etiam Christianus, non pro alia tamen re, neque pro sceleribus suis, sed pro hoc tantum quod Christianus est, Christus est qui condemnatur, ex quo efficitur, ut in omni terra condemnetur iehsu, quotiescumque is addicitur, qui pro eo condemnatur. Non solum autem apud iudices seculi et tribunalium potestates Christus addicitur, sed etiam si calumniam Christianos ab aliquo patiatur [Al. patitur et prouocatur], et prouocetur ad litem, tunc quoque [d 8Kb] Christus diiudicatur iniuste: Quasi quem me genuisti 846 uirum, qui iudicer  et discernar omni terre. Possumus et aliter intelligere quomodo iehsu condemnetur, et diiudicetur in omni terra. Quis improborum non condemnat Christianam  religionem? quis Gentilium saltem transitorie non excutit eam? quis Iudeorum non de Christianis loquitur? quis de philosophis? quis de imperitis? [e 9Kb] Ubique Christus condemnatur atque discernitur: et ab aliis quidem condemnatur, ab aliis non condemnatur. Si autem non condemnatur, excipitur [Al. excipietur], aperis [Al. aperies] ei ostium et ingreditur [Al. ingredietur] ad te; credis in eum, uescitur tecum. Si uero de religione audiens Christiana non susceperis [Al. ceperis] eam, nichil aliud facis [Al. facies] quam condemnas [Al. condemnabis] Iesum, ut mendacem, ut seductorem [f 23Kb] hominum, ut in errorem mundum detrahentem. Quasi quem me genuisti uirum, qui iudicer et discernar omni terre. Quicumque penitus ei non credunt, condemnant illum.  Qui autem credunt, et adhuc ambigunt, diiudicant illum. Duo igitur apud homines Christus perpetitur: ab incredulis condemnatur, ab ambigentibus discernitur. Si portas imaginem celestis, deposita imagine terreni non es terra condemnans eum, neque [g 23Kb] terra in qua iudicatur atque discernitur : uirtus mea defecit in his, qui maledicunt mihi . Apostolus loquitur de Saluatore nostro, quia crucifixus ex infirmitate sit. Cui prophetes similia testatur dicens: Domine, quis credidit auditui nostro, et brachium tuum, cui reuelatum est? Annuntiabitur coram eo sicut infans, sicut radix in terra sitienti. Non est species ei neque gloria; uidimus eum et non habebat speciem neque formam, sed species eius inhonorata et deficiens circa filios hominum.  Homo in plaga et dolore, sciens ferre infirmitatem, quia auersa est facies eius, depretiatus est nec computatus. Hic peccata nostra fert, et pro nobis dolet; et nos existimauimus in doloribus eum esse, et in plaga et in uexatione. Ipse autem uulneratus et infirmatus est propter iniquitates nostras. Doctrina pacis nostre super eum: liuore eius sanati sumus . Igitur 847 suscepit infirmitates peccatorum nostrorum, et portauit [h 5Kb] nos, et uenit ad eos qui maledicebant sibi, et uirtus eius defecit ab eis qui maledicebant e celestibus descendentem. Simul enim et assumpsit serui formam; uerbum caro factum exinaniuit se, et iuxta Apostolum dicentem: Exinaniuit seipsum formam serui accipiens , nunc  quoque loquitur: uirtus mea defecit in iis qui maledicunt mihi. uideamus autem [i 55Kb] ipso nobis tribuente sensu, et sermone, si possumus et aliud quid manifestius  ab eis que dicta sunt dicere. Erat lux uera que illuminat omnem hominem uenientem in hunc mundum . Lux uera Filius est Dei, que illuminat [Al. illuminauit] omnem hominem uenientem in hunc mundum. Quicumque rationalis est, particeps uere lucis efficitur. Rationalis [Al. Rationabilis] autem est omnis homo. Cum igitur omnes homines rationales sint, in quibusdam uirtus rationalis augetur, in quibusdam minuitur. Si uideris animam uitiis [a 1Kb] plenam, et perturbationibus seruientem, uidebis quomodo uirtus uerbi deficiat in ea: si uideris sanctam et iustam, uidebis quod [Al. ut] per singulos dies uirtus Dei proficiat et crescat in ea: et hoc quod scribitur de Iesu, aptabis ei. Neque enim tantummodo [b 25Kb] in se iehsu proficiebat sapientia, et etate, et gratia apud Deum et homines  ; uerum et in singulis profectum sapientie, et etatis, et gratie recipientibus, proficit iehsu sapientia, etate, et gratia apud Deum et homines. Sermo ergo Filius Dei qui erat Deus uerbum, qui habitat in dicente: Heu mihi, mater mea, et reliqua, iuxta naturam maiestatis sue loquitur: uirtus mea defecit in maledicentibus mihi. Si quis maledixerit uerbo, statim recipit uicem, et tormenta perpetitur. uirtus quippe Iesu defecit in eo, cum ratio minuitur. Si quis econtrario benedixerit et receperit Iesum, uirtus eius diuersa, quam est in maledicentibus ei, passa, perpetitur, ut enim in maledicentibus defecerat; sic in benedicentibus 848 crescit: Fiat, Domine, dirigentibus eis, si non astiti tibi in tempore malorum eorum . Quid est hoc quod dicitur:  Fiat, Domine, qui potest ex ipso sermone consideret. His ipsis, Domine, dirigentibus, qui maledicebant mihi, uirtus que deficiebat in eis, fiat in eis, cum ad penitentiam conuersi post maledicta quibus me persequebantur, ambulare ceperint rectam uiam. Fiat, Domine, dirigentibus eis, si non astiti tibi. Reddit rationem quare, iis qui maledicebant sibi, postulat directionem atque uirtutem dicens: Si non astiti tibi in tempore malorum eorum. Astitit Patri propitiatio pro peccatis nostris, et deprecatus est eum in tempore malorum nostrorum: neque enim astitit post tempus afflictionis nostre, sed cum adhuc peccatores essemus, iehsu Christus pro nobis mortuus est. Si non astiti tibi in tempore malorum eorum, et in tempore tribulationis eorum,  exsurgat inimicus: ego astiti tibi pro eis . Quis autem est inimicus noster, nisi zabulus, qui tribulabat nos, et iugo seruitutis premebat; aduersum quem astitit Patri Saluator, et de captiuitate nos liberans, reddidit libertati. Hec prophetice Dominus dixerit. Potest autem de [Forte et] propheta eadem dixisse pro populo, et in tempore malorum eorum. Super quem respondit Deus, et loquitur ad populum, qui a Saluatore siue propheta fuerat accusatus, dicens: Ferrum et opertorium ereum uirtus tua dura, indomabilis, que molliri non querit, que uix producatur . Ferrum et opertorium ereum uirtus tua, id est secans et diuidens, et bene composita disturbans, maledicta uirtus. Diuitias tuas et thesauros tuos in depredationem dabo gratis  . [c 120Kb] Concedit Deus, et dat eos commutationem propter omnia peccata eorum. Utrumne hos quos sibi in terra thesaurizauerint? unusquisque enim hominum thesaurizat sibi; si est peccator, in terra; si iustus, in celo, ut nos docuit [Al. docet] Euangelium. Aut [Al. an] quod dicit, 849 istiusmodi est: Ecce unus thesaurus Ieremias, alius thesaurus est Isaias; thesaurus erat et Moyses, et reliqui. Hos thesauros abstulit Deus a populo, et per Christum qui dixit: Auferetur a uobis regnum Dei, et dabitur genti facienti fructus eius, largitus est nobis. Dabo ergo propter peccata tua thesauros tuos in depredationem. Dedit nobis thesauros illius populi Dominus, quia primum illis credita sunt eloquia Dei, et nobis deinceps attributa. Idque quod scriptum est:  Auferetur a uobis regnum Dei, et dabitur genti facienti fructus eius , asseruimus [Al. asserimus] iam esse completum. Non quod Scriptura ab cis ablata sit: habent quippe Legem et Prophetas, habent uolumina diuinarum litterarum: [d 1Kb] sed quod non intelligant ea. Atque ita regnum Dei ablatum est ab eis, dum Scripture sensus aufertur. Cessauit apud eos Legis et Prophetarum interpretatio: legunt omnia, et non intelligunt. Expleta [Al. iam] est illa post aduentum Domini prophetia: Dic populo huic: Auditione audietis, et non intelligetis, et cernentes uidebitis, et non scietis, incrassatum est enim cor populi huius . Necnon et illud quod ab Isaia dicitur: Auferet Dominus a Iudea, et ab Ierusalem ualidum et ualidam, gigantem et hominem bellatorem,  et iudicem, et prophetam, et arbitrum, [a 18Kb] et prudentem architectum, et sapientem auditorem . Hec omnia abstulit ab illis Deus, et nobis qui ex gentibus sumus, si tamen accipere uoluerimus, tradidit. Et thesauros tuos in depredationem dabo, commutationem propter omnia peccata tua in omnibus finibus tuis. Quod dicit tale est: Ista omnia [b 14Kb] propter peccata tua, que in uniuersos fines tuos prouenerunt, tibi reddita sunt. Nullus quippe finis illius est populi, qui non peccatis eius repletus sit: 850 nec poterat non omnis peccatis eorum finis repleri qui, quantum in se fuit, interfecere [Al. eo interfecit] iustitiam, si est Christus iustitia, interfecere sapientiam, si est Christus sapientia; interfecere ueritatem, si est Christus ueritas. Unde propter crudeles contra Filium  Dei acclamationes hec omnia perdiderunt. Et resurgens Dominus meus iehsu Christus non apparuit ultra interfectoribus suis, sed tantum credentibus sibi ex mortuis uictor ostensus est. Et dabo te in seruitutem inimicis tuis, in terram quam nesciebas . Seruiuit populus Iudeorum inimicis suis, et dispersus est in terram quam ignorabat. Quoniam ignis accensus est in ira mea, super uos ardebit. Post ista que exposuimus, et comminationis uerba ad populum, ille qui superius orauerat, complet orationem, et prioribus que sequuntur, adiungit: Tu cognouisti, Domine, memor esto mei, et uisita me: innocentem me fac a persequentibus me non in patientia . Et Prophetes potest hoc dicere, persecutionem passus ab his quos increpabat, qui ueritatem  audire nolebant, inimicus quippe eis factus est uera dicens. Potest autem et Saluator hec dicere, usque ad crucem persecutionem passus a populo, Non in patientia. Quid est hoc quod ait: Non in patientia [c 1Kb] ? Longanimis fuisti semper huic populo delinquenti; sed super hoc [d 28Kb] quod etiam aduersum me erexit temeritatem suam, noli esse longanimis. Et  reuera non fuit patiens Deus; si enim consideres [Al. consideras] tempora passionis Dominice, et ruine Ierusalem, quando subuersa est, uidebis quomodo non in patientia abusus sit eis Deus. A quinto decimo quippe anno Tiberii Cesaris usque ad subuersionem Templi [e 181Kb] numerantur anni quadraginta duo; quia oportuerat modicum aliquid interesse temporis 851 [f 23Kb] in penitentiam derelinqui, propter eos qui per signa atque portenta apostolorum credituri erant. Scito quomodo accepi propter te opprobrium a contemnentibus sermones tuos. Potest fieri ut prophetes hoc dicat contemptus a populo peccatore super [g 1Kb] his que predicabat: ait quippe et alibi: Compleui dies meos in irrisione . Opprobrium ergo patitur ab his qui sermones Dei audire contemnunt, et deprecatur  ut Dei habeat auxilium dicens: Scito quomodo acceperim propter te opprobrium a contemnentibus sermones tuos. Consumma [Al. Consummaui] eos . Prophetes potest hoc dicere, sed magis conuenit Saluatori, cuius post passionem uenit consumptio Ierusalem et interfectio populi Iudeorum. Post hec quia multa passi sunt prophete propter [h 1Kb] legationem uerbi et increpationes Dei, quas ad populum proferebant, oportet auditores paucis commoneri de uita eorum, atque promissis, et nostra uoluntate, ut iuxta possibilitatem uirium, si uolumus requiem consequi cum prophetis, etiam opera eorum facere nitamur. Quod autem loquor istiusmodi est: frequenter in oratione dicam: Deus omnipotens, da nobis partem cum prophetis, da cum apostolis  Christi tui, tribue ut inueniamur ad uestigia Unigeniti tui. Hec loquentes non sentimus que petimus: re enim hoc dicimus: Fac nos sic odio haberi, ut odio habiti sunt prophete, et da nobis uerba talia super que persecutionem patiamur: da in istas incidere calamitates quas apostoli sustinuerunt. Dicere quippe, da mihi partem cum prophetis, nolentem  pati id quod prophete, omnium iniustissimum est: dicere, da mihi partem cum apostolis, nolentem ex affectu Pauli uere loqui: In laboribus plurimum, in plagis abundanter, in carceribus supra modum, et in mortibus sepe , et reliqua omnia est iniquissimum. Si itaque uolumus requiescere cum Prophetis, consideremus uitas prophetarum, quomodo ex eo, quod increpabant et arguebant delinquentes, iudicati condemnatique sunt [a 1Kb] : Lapidati, secti in occisione gladii occubuerunt, circumeuntes in melotis et in caprinis pellibus, in egestate, in tribulatione et miseria, in solitudinibus errantes . Eo tempore quo erant synagoge plurime in Isrel, nichilominus illi in desertis, et 852 montibus, et speluncis, et cauernis petrarum  latitabant. Quid ergo est? Si quis uult imitari uitas prophetarum, increpet, arguatque peccatores, statim odium merebitur, statim ei detrahetur, statim patietur insidias. Quod etiam nunc in Ecclesiis sepe uidemus accidere. Peccauerit quodlibet quispiam: is qui presidet populo, et regit Ecclesiasticam disciplinam, eiicit eum de congregatione sanctorum: illico ille circuit ciuitatem, lacerat eum qui, quantum in se fuit, Ecclesiam uindicauit. uerum nos non prebeamus his aurem, qui propter excommunicationem sui tam prepositos, quam omnem Ecclesie conuentum uesano ore dilacerant. Beati uero apostoli omni admiratione digni innumerabilibus propter ueritatem iniuriis affecti loquebantur: Propterea complaceo mihi in infirmitatibus, in contumeliis, in necessitatibus,  in persecutionibus et angustiis pro Christo . Hoc tantum laborare conuenit, ut pro nulla alia re nisi pro Christo sustineamus contumeliam, et necessitatis causa sit Christus. Id optemus ut maledicta perpessi, pro ueritate nos maledici sciamus, qui eam defendimus, et Scripturarum uoluntate omni cum fiducia eam predicamus. Igitur, quantum possumus, ad uitam prophetarum et apostolorum conuersationem imitandam nos extendamus, molestias et pericula non uitantes. Athleta enim si difficultatem certaminis fugerit, cum letitia non coronatur, et laudis gloriam non consequitur. Et erit sermo tuus mihi in letitiam. Non ait, Est: sed, Erit; siquidem in presenti tempore carceres, exsilia, contumelias, ac labores mihi tribuit, sed horum omnium  finis erit letitia. Et erit sermo tuus mihi in letitiam, et gaudium cordis mei, quia inuocatum est nomen tuum super me, Domine [b 1Kb] pater omnipotens . Etiamsi Christus hoc dicit, non abhorret ab intellectu: nomen quippe Patris inuocatum est super  eum. Non sedi in concilio ludentium. Si quando uidebat prophetes non sollicitorum concilium, sed ludentium, fugiebat illud. Unde oportet nosse differentias conciliorum, solliciti atque ludentis. Si hoc concilium nostrum sollicitum est, si omnia cum Ecclesiastica diligentia querit, si sermo cum disciplina, si uita sollicita est, si negotia cum 853 cautela, concilium est, non ludentium, sed sollicitorum. Si autem dereliquerit studium religionis, et uacauerit lusibus mundi istius, qui ueniunt a prauitate, fit concilium ludentium. Ait itaque prophetes: Non, sedi in concilio ludentium, sed timebam a facie manus tue. Cum duo mihi essent proposita, sedere in concilio ludentium, et offendere maiestatem tuam, aut certe surgere de eo, et ea facere que  tibi placita erant, magis elegi surgere de congregatione ludentium, [c 1Kb] ut amicus tuus essem, quam contraria faciens, inter eos, qui hostes sunt, computari. Non sedi in concilio ludentium, sed timebam a facie manus tue. Et Saluator noster non sedit in concilio ludentium, sed surrexisse se docens ait: Dimittetur uobis domus uestra deserta . Reliquit enim sermo [d 8Kb] diuinus concilium Iudeorum, et aliud sibi concilium ex gentibus congregauit. Solus sedebam. Et ipse tantum sine expositione sermo edificat audientes, quando est multitudo peccantium, nec sustinet secum iustum pie [Al. iuste pium] uiuere, [e 33Kb] non indecens est fugere congregationem eorum, et imitari prophetam loquentem: solus sedebam: imitari [f 1Kb] Eliam miserabiliter conquerentem: Domine, prophetas  tuos occiderunt, altaria tua suffoderunt, et ego relictus sum solus, et querunt animam meam accipere illam . Si autem uoluerimus sacratius aliquid accipere in eo quod dicitur: Solus sedebam, forsitan inueniemus dignam interpretationem Spiritu sancto. Quando uitam multitudinis imitamur, nec conuersatio nostra a populo melior, nec, contempto iudice Deo, ab hominum malitiis separatur, non possumus dicere: Solus sedebam; sedemus quippe cum plurimis. Quando autem uita nostra fuerit istiusmodi, ut nullus nobis [g 1Kb] sensu, sermone, gestis cequetur; tunc possumus dicere: Solus sedebam. Licet ei qui non est presbyter, aut episcopus, aut diaconus, aut alia qualibet decoratus Ecclesie dignitate, bene 854 uiuenti dicere: Solus sedebam,  quia amaritudine plenus sum . Si arcta et angusta est uia que ducit ad uitam, expedit tibi ab omni dulcedine recedenti, ut amaritudine in presenti seculo complearis. An ignoras quoniam solemnitas Dei adiunctis amaritudinibus celebratur?  Ait quippe sermo diuinus: Cum habueritis diem festum, azyma [a 20Kb] super amaritudinem manducabitis . Simul autem considerandum puto quid uelit hec iussio, que precepit agentem pascha Dei azyma cum amaritudinibus manducare. Et de azymis quid est mea interpretatio, Apostolus Paulus exposuit. De amaritudine uero quod sequitur, necesse est ut aliquid Apostolice disputationi simile [b 1Kb] reddatur. De azymis itaque Apostolus ita dicit: Festa celebremus non in fermento ueteri, neque in fermento malitie et nequitie, sed in azymis sinceritatis et ueritatis . De amaritudinibus necesse est ut talis ratio reddatur, que doceat sic eas celebrandas, quomodo azyma comedantur. Habeto sinceritatem et ueritatem, et amaritudines te sequentur,  et manducabis azyma cum sinceritate et ueritate. Quia Paulus istius modi azyma comedebat, sequebatur eum amaritudo dicentem: Inimicus uobis factus sum uera dicens . Manducabat amaritudines in dolore, in labore, in uigiliis frequenter, in fame et siti , extra cetera que pro totius mundi salute pandebat, et que eum faciebant presidem ueritatis azyma cum amaritudinibus manducare. Et Lex quidem hec dicit: Azyma cum amaritudinibus comedite et implemini, sicut et alio loco dicitur de quibusdam: Manducate et implete uos. Propheta uero non ait: Amaritudinem comedi; sed: Amaritudine repletus sum: hoc est, in me tantum seculi persecutionum pondus incubuit [Al. incumbit], ut plenus amaritudine fierem. Quare qui  me contristant, confortantur in me? Multa passus est Ieremias ab his qui ueritatem audire nolebant, et erant illo in hoc seculo fortiores, quoniam 855 non est regnum Dei de seculo isto, sed de alia quadam uiuentium regione, ut Saluator ait: Si esset de hoc mundo regnum meum, ministri mei laborarent ut non traderer Iudeis . Confortantur ergo aduersus eum in seculo isto. Et quod iustus debilior sit a persequentibus se, uide martyrum passiones. Iudex in altis tribunalibus sedet ad ructum, et ad delicias [c 45Kb] sententias promens: Christianus in quo Christus habitat, iudicatur plenus amaritudine, et ad mortem usque subiectus, confortatis inimicis suis aduersum se. Plaga mea firma est. Qui confortantur in me, uulnera inferunt mihi: et plaga mea  firma est. Siue de cruce Domini predicatum, siue de iustis, siue specialiter de Ieremia uolueris accipere, non abhorrebit a sensu. Plaga mea firma est, unde sanabor? Et Saluator potest dicere, Unde sanabor? resurrectionem suam post clauorum annuntians  uulnera: et iustus qui post plagas recipit sanitatem. Facta est mihi  sicut aqua mendax non habens fidem . Si quidem plaga mea non manet, 856 sed super me transit. Ideo hec dicit Dominus: Si conuersus fueris, restituam te. Ad omnes hec loquitur Deus, quos reuerti uult ad salutem. uidetur autem quiddam significare mysterii in eo quod ait: restituam te; nemo quippe restitui potest, nisi in eum locum unde ante discesserat, ut puta si membrum corporis mei fuerit a compage disiunctum, medicus illud in pristinum locum restituere conatur. Si aliquis separatur e patria, in exsilium mittitur, et postea per indulgentiam eorum qui possunt exsules soluere, redditur libertati: redit unde fuerat expulsus. Miles quoque  abiectus ex ordine suo, restituitur ordini, si acceperit ueniam. Ita et nunc dicitur ad mortale genus, id est ad nos homines, qui a Deo fueramus auersi: Si conuersi fueritis, restituam uos. Finis quippe repromissionis restitutio est, ut in Actibus apostolorum legimus: Usque ad tempore restitutionis omnium que locutus est Deus per os sanctorum prophetarum suorum, in Christo Iesu, cui est gloria et imperium in secula seculorum. Amen.



HOMILIA DUODECIMA De eo quod scriptum est: Ecce ego mitto piscatores multos, dicit Dominus, etc. .

855 In Euangelio quod secundum Mattheum est, scribitur Saluator noster uenisse iuxta mare Galilee,  et ibi uidisse Simonem et Andream fratrem eius mittentes retia in mare. Erant quippe piscatores. Ibique additur: uidens autem eos iehsu, dixit eis: uenite post me, et faciam uos piscatores hominum. Et relinquentes sua retia secuti sunt eum . Et fecit eos Saluator de piscatoribus piscium, piscatores hominum. Alios quoque duos fratres inuenit Dominus, Iacobum Zebedei, et Ioannem fratrem eius, in nauicula cum patre Zebedeo reficientes retia sua . Quos cum similiter ad Euangelii ministerium prouocasset, piscatores hominum reddidit. Si quis ergo iuxta hanc historiam consideret discipulos Saluatoris, ut habeant non solum gratiam sermonis, ita Scripturarum ratione contextam ut retia, que possint super  humanas animas gyro artificis superfundi, et consideret hoc ipsum cum summa ratione fidei, uidebit quomodo non tunc tantum Saluator, 856 sed et usque ad presentem diem mittat hominum piscatores, instituens eos animas liberare de mari, et ex  acerbissimis fluctibus ad auram producere liberiorem. uerum illi pisces cum sagenis, retibus atque hamis extracti de aqua fuerint, moriuntur. Apud nos uero cum aliquis fuerit sermonis rete comprehensus, et eductus de mari seculi: moritur quidem et ipse, sed peccato, sed mundo: ut consurgens Christo, uiuat Deo. Si ergo possis, ad intelligendum sensum quem conamur exponere, animo inducere, pisces de mari extractos aliam rursus uitam assumere, et aliud corpus induere, tunc scies quo nobis profecerit exemplum. Nemo blasphemet, nemo male laceret, non uocetur crimen quod ab alterius abductum est intelligentia. Et tu igitur cum de seculi istius fluctibus per discipulos Domini fueris extractus, muta corporis uitia, muta sensum anime;  non sis ille piscis qui in salsis uersabaris undis, sed 857 de profundo gurgite erutus ad meliora conuertere, secundum illud Apostolicum: Nos autem omnes, reuelata facie, gloriam [Al. claritatem hic et infra] Domini contemplantes, in eamdem imaginem transformamur de gloria in gloriam, quasi a Domini spiritu . Et cum fueris ab apostolis ac discipulis Iesu marinis fluctibus liberatus, noli querere profundum, sed in montibus sit conuersatio tua; ut iam non habeas opus piscatoribus, qui te rursus de fluctibus extrahant, sed aliis quibusdam, quos uenatores Scriptura nuncupat, qui te postea uenentur de monte, de colle, de locis altioribus: ibi sit deambulatio tua, ibi mens, gressus et statio: obliuiscere maris: obliuiscere uallium ac profundorum: ueni ad montes,  Prophetas; ueni ad colles, iustos [Al. ibi]; in ipsis sit conuersatio tua; ut cum dies mortis aduenerit, mittantur uenatores, alii quidam a piscatoribus, qui super assumptionem constituti sunt [a 38Kb] animarum, et te cum ceteris sanctis de colle et de monte, de altiori loco accipiant. uide autem si non sacrata uoce in eadem sententia Propheta consentit dicens: Ecce ego mitto piscatores multos, dicit Dominus, et piscabuntur eos: Et post hec mittam uenatores multos, ut capiant eos supra omnem montem et collem . Si uis et tu ab his uenatoribus capi, caue ne uerseris in uallibus, ne in alia humili regione consistas. Quere colles, quere montem, in quem, uiso populo, Dominus ascendit, et secuti sunt eum discipuli, ex quo aperiens os suum docuit eos, dicens: Beati pauperes spiritu,  quoniam ipsorum est regnum celorum  et  reliquas septem beatitudines. Neque uero [b 19Kb] putes licere his uenatoribus, aliunde homines, nisi de montibus ac collibus capere, et quod sequitur, de cauernis petrarum. Unde possum [Al. possumus] intelligere petras? unde cauernas petrarum? uenio ad Exodum: quero aliquam interpretationis occasionem, ibique inuenio uolentem Moysem uidere Dominum, 858 et Dominum eidem promittentem, atque dicentem: Ecce pono te in cauerna petre, et conspicies posteriora mea, faciem autem meam non uidebis . Si consideres quid [Al. qui] ibi petra dicatur, et foramen petre, [c 145Kb] in quo Moyses super petram stans, et de petre cauerna intuens, uideat Deum per foramen petre, intelliges et ceteras petras, et petrarum foramina. Que igitur est petra?  Dominus iehsu Christus: Bibebant enim de spiritali sequente eos petra . Et super petram statuit pedes meos, in trigesimo nono psalmo dicitur . Quod est foramen petre? uide Deum [Al. eum] apud Deum Patrem, uerbum Deum, uidebis integram petram: uide dispensationem assumpti corporis, uidebis foramen petre, per quod posteriora Dei iuxta possibilitatem imbecillitatis sue humanus intuetur aspectus. Hoc enim est quod ait: uidebis posteriora mea . Inueni unam cauernam unius petre, quero alias petras, et alias cauernas: uenio ad chorum Prophetarum atque Apostolorum, et transcendentium sanctorum Angelorum, et dico quia omnes imitatores Christi petre sint [Al. sunt], ut petra est ille qui docuit. Et sicut iste habet  foramen per quod uidentur posteriora Dei: eodem modo unusquisque nostrum [d 8Kb] qui per sermones suos uiam pandit ad intelligendum Deum, facit et se [Al. se fecit esse] foramen petre. Si autem aliter uis intelligere petram, et petre foramen, uide per Moysen Legem: per Isaiam prophetiam: per Ieremiam alia eloquia diuina. Sin uero Angelus fuerit et loquatur in homine, iuxta illud Propheticum: Angelus qui loquebatur in me , asto in Angelo, et per foramen eius Angelice uideo Deum. Exemplum liabeo necessarium, ut doceam quomodo possit aliquis in Angelo consistens uidere Deum. Scriptum est in Exodo: Apparuit Angelus Domini in flamma rubi Moysi, uidebat Moyses quia ardebat rubus, et non comburebatur . Et 859 non sicuti ceperat  Scriptura in eo quod dixerat: Apparuit Angelus Domini,  sic et in reliquis subsecuta est, ut diceret: Ego Angelus Domini; sed ait: Ego Deus Abraham, et Deus Isaac, et Deus Iacob . Erat ergo ibi Deus in Angelo uisibilis, et per foramen eius apparebant posteriora eius. Quia igitur nescis quo tempore mittantur uenatores, caue ne aliquando de monte descendas, ne relinquas colles, ne de cauernis petrarum exeas. Si enim foris fueris inuentus, dicentur tibi ea que ii, qui foris sunt, merentur audire: Stulte, hac nocte [a 24Kb] animam tuam repetent a te: que autem parasti cuius erunt ? Dicentur autem tibi ista, si dixeris: Destruam apothecas, et maiores edificabo, et dicam anime mee: Anima, habes bona reposita in annos multos; requiesce, comede, bibe, letare. Animaduertis de montibus et collibus  descendentem? animaduertis consistentem extra petre foramen? quomodo erret et ea putet bona esse que nulla sunt, dicens: Dicam anime mee: Anima, habes multa bona reposita: frumentum et ubertatem [Al. utilitatem] terrenorum fructuum esse arbitratus est bona, nesciens quia uera bona non nascuntur in maledicta terra, sed in celestibus regionibus: thesaurizauit sibi in terra, quia in terra esse thesauros arbitratus est. Si quis autem, sublata cruce, sequitur Dominum Iesum, et thesaurizat sibi in celo, non dicitur ei: Stulte, hac nocte animam tuam repetent a te: sed uenientes uenatores, et querentes animalia de montibus, de collibus, de cauernis petrarum, etiam illum cum eis pariter accipient de uenatione sublimi, et ad sublimiora beatitudinis regna portabunt.  Quia oculi mei super omnes uias eorum . Super omnes uias istiusmodi hominum qui in montibus conuersantur, in collibus ambulant, in cauernis habitant petrarum, habet oculos Deus. Non se absconderunt a facie mea. Qui sancti sunt, non se abscondunt a facie Dei; qui autem iniusti, absconduntur a facie eius. Adam post transgressionem celentis mandati audiuit uocem Domini Dei deambulantis in 860 paradiso post meridiem, et abscondit se . Sanctus hoc non facit, sed conscientia actuum suorum habet fiduciam ad [Al. apud] Deum: Si enim conscientia nos non reprehenderit, fiduciam habemus ad Deum, et quodcumque petierimus, accipiemus ab eo . uerum Adam, quamuis peccauerit, tamen non usque [Al. usquequaque]  ad perfectam malitiam mens eius corruit [Al. corruerat], et ideo absconsus [Al. absconditus] est a facie Dei. [b 1Kb] Cum autem peccauit impiissimus fratricida, animaduertite quid fecerit: Egressus est a facie  Dei, et habitauit in terra Naid . Si ad malorum comparationem uenias, melius est abscondi a facie Dei, quam fugere eum. In alio quippe conscientie uulnus inflictum [Al. infixum] tenebras et secreta perquirens, leuare oculos non patitur ad celum. In alio autem ex desperatione nata contumacia negligit Dominum. Non se absconderunt ergo a facie mea, neque abscondite [Al. absconderunt] sunt iniquitates eorum contra oculos meos. Iusti super quas iniustitias non se absconderunt a facie Dei? Aliquando fuerunt in peccatis, quando erant in mari, ex quo a piscatoribus extracti sunt. Ne itaque suspicentur, quia non ex misericordia Dei, sed ex proprio merito [c 1Kb] de profundo ad montes uenerint, commonens [Al. commonet] illos sermo diuinus, et in  illis nos [d 21Kb] delicti prioris, et idcirco post prospera atque felicia, tristia inferens [Al. infert] dicit: Neque abscondite sunt iniquitates eorum contra oculos meos. Que sequuntur difficultatem nobis interpretationis obiiciunt: siue enim intelligamus ea coherere superioribus, nichilominus de retribuendis suppliciis pertimescimus: siue uidetur non herere cum superioribus, que de piscatoribus et uenatoribus diximus, et sic non modicum nobis scrupulum generant. Et retribuam illis primum duplices iniustitias eorum, et peccata ipsorum in quibus contaminauerunt terram meam, in morticinis abominationum suarum, et iniquitatibus suis, quibus impleuerunt hereditatem meam . Quod ait, primum, siue non intelligentes, quidam quod scriptum est, abstulerunt:  siue Septuaginta interpretes, sicut et cetera, secundum dispensationem suam 861 auferre [e 1Kb] uoluerunt, Deus uiderit. Nos istum locum cum ceteris editionibus conferentes inuenimus positum: Et retribuam illis primum duplices iniustitias eorum: ut ostendatur quia etsi ex posterioribus factis digni effecti sunt beatitudine Dei, attamen quia aliquando peccauerunt, et humanis uitiis non carebant, primum oportet eos recipere sua delicta. Et uide si non uera sit ratio, quis peccata non recipit? nempe ille qui post credulitatem et baptismum audierit Dominum dicentem: Dimissa sunt tibi peccata , nec ultra peccaueris [Al. peccauerit]. Si autem post lauacrum et ueniam delictorum rursus ad pristinas sordes fuerimus  reuersi, et adhuc imperfecto sensu ab apostolorum uestigiis recedentes, aut iniusta gesserimus aliqua, aut certe in ipsa iustitia sint aliqua mixta [Al. nata] peccata, quid nobis fiat consideremus, utrumne  egredientes de presenti seculo, si habuerimus uitia uel uirtutes, recipiemus pro uirtutibus premia, et dimittentur nobis ea que scientes peccauimus; an plectemur pro delictis, neque recipiemus premia pro uirtutibus. Sed neutrum horum uerum est, quia et pro peccatis torquebimur, et pro iustitia recipiemus premia que meremur. Si enim post fundamentum Iesu Christi, non solum in tuo corde aurum, et argentum, et lapidem pretiosum  superedificaueris; uerum et ligna, fenum, et stipulam, quid tibi uis fieri cum anima seiuncta [Al. seducta] fuerit a corpore? utrum nam ingredi in sancta cum lignis tuis, cum feno et stipula, ut [Al. et] polluas regnum Dei: an propter lignum, fenum, et stipulam foris residere? et pro  auro, argento, et lapide pretioso nichil mercedis accipere? Sed neque hoc equum est. Quid igitur sequitur, nisi ut primum propter ligna ignis tibi detur, qui consumat lignum, fenum, uel stipulam? Deus quippe noster apud eos qui possunt intelligere diuina, ignis dicitur esse consumens. Et cum dicat propheta: Deus noster ignis consumens est , non apposuit quid consumat, tibi derelinquens de manifestioribus intellectum. Neque enim 862 id quod ad imaginem et similitudinem suam permanet, ignis iste consumit, non proprias creaturas: sed superedificata ligna, fenum, stipulam. Locus est difficilis, et ad interpretandum nimii sudoris egens, ut cum primis secunda consentiant. Repromissiones legimus, et post prospera repente  tristia predicantur: Et retribuam, inquit, illis primum duplices iniustitias eorum; necessario [a 1Kb] appositum est, primum: primum quippe propter iniustitias tormenta perpetimur, deinde propter iustitiam coronamur. Neque enim econtrario ante tribuenda sunt iusta, et sic reddenda peccata, ut cessantibus bonis uitia eterna permaneant, sed ante recipiemus mala, et deinde bona, ut, sublatis uitiis, uirtutes permaneant in eternum. Obserua omnem thesaurum Scripturarum, et inuenies semper Deum ea primum comminantem que tristia sunt; et ea deinceps inferentem que letitiam prebeant audientibus. Occidit, et uiuificat: percutit et sanat; ipse dolorem facit, et rursum restituit, percussit, et manus eius sanauerunt . Super his ergo, qui iustus  est, intellectu pio considerans que dicuntur, ingemiscat, et dicat: Domine, quis habitabit in tabernaculo tuo, aut quis requiescet in monte sancto tuo? Qui ingreditur, inquit, sine macula, et operatur iustitiam, qui loquitur ueritatem in corde suo, qui non egit dolum in lingua sua, nec fecit proximo suo malum, et opprobrium non accepit aduersus proximos suos . Nos etiam non his opprobremus qui a peccatis  ad penitentiam conuertuntur, Scriptura dicente: Ne improperes uiro conuertenti a peccatis . Opprobrium non accepit aduersus proximos suos: ad nichilum deductus est in conspectu eius malignus, timentes autem Dominum magnificat . Omnes igitur quicumque materiam illius ignis habemus in nobis, primum recipiemus nostra delicta. Sed dicet mihi aliquis de audientibus, expone et id quod sequitur: Duplices iniustitias eorum. Esto quippe, recipio mea [Al. recipere me] peccata, ut compleatur id quod ab Apostolo dictum est: Si cuius opus arserit, detrimentum patietur: ipse autem 863 saluus erit, sic tamen quasi per ignem : cur uero duplicia recipio peccata? Cui respondendum est, quia seruus qui scit uoluntatem Domini sui, et  non facit eam, plagis uapulabit multis  sunt, simplicia recipere peccata, et nos duplicia, dicente Apostolo: uoluntarie peccantibus nobis post cognitionem ueritatis iam ultra non remanet pro peccato hostia. Horribilis autem quedam exspectatio iudicii ignis, zelus comedere habens aduersarios . Prophetatum est de his qui a peccatoribus et uenatoribus de profundo in montibus sunt abstracti, quomodo recipiant primum duplicia peccata sua. Posthec de uocatione gentium prophetatum est, non eorum qui necdum cognouerunt Christum, sed qui iam uocati sunt, ut sciant laudes referre pro gratia: et in Ecclesia consistentes, confiteantur, et adorent nomen eius: Domine, fortitudo mea, et adiutorium  [Al. robur] et refugium meum in die malorum, ad te gentes uenient ab extremo terre, et dicent: Quoniam falsa possederunt patres nostri simulacra, nec est in illis utilitas . Quomodo ab extremo terre uenerunt Gentes ad Dominum, et dixerunt: Quoniam falsa possederunt patres nostri simulacra, nec est in illis utilitas? Quinam isti qui ueniunt ab extremis? Sunt alii primi terre, sunt alii nouissimi. Qui sunt primi? Sapientes seculi, nobiles, diuites, optimates. Qui sunt extremi? Stulta mundi elegit Deus, ut confundat fortia, et ea que non erant, ut destruat que sunt. uenient Gentes ab extremo terre: quasi dixerit: de his omnibus qui sunt nouissimi super terram, de fatuis, de ignobilibus, de abiectis. Et dicent: Quoniam falsa possederunt patres nostri  simulacra, nec est illis utilitas: non quia uera sint idola, ad quorum distinctionem nunc falsa dicantur, sed idola que falsa sunt per naturam, nulla est in eis utilitas. Si faciet sibi homo deos, et isti non sunt dii. Non solum de corporeis simulacris faciunt sibi homines deos, sed et de corde confingunt: qui enim possunt simulare alium creatorem extra uniuersitatis Deum, [b 1Kb] alium Spiritum sanctum, alium  Christum, alia secula extra hec que cernimus, ii homines fecerunt sibi 864 deos, et adorauerunt opera manuum suarum. Omnes philosophi qui uaria dogmata prodiderunt, omnes heretici qui auctores ad aliter credendum de Deo miseris mortalibus exstiterunt, fecerunt sibi idola, et animi [Al. anime] uoluptatem putauerunt Deum, et conuersi adorauerunt opus manuum suarum, putantes uera esse que finxerant. Omnes igitur tam de uisibili materia, quam de falsis dogmatibus fingentes sibi deos, corripit nunc sermo diuinus dicens: Si faciet sibi homo deos, et isti non sunt Dii; propterea manifestabo illis in tempore isto opus manuum mearum, ostendam illis uirtutem meam : in quo tempore, nisi in isto, quo Saluator noster assumpsit corpus humanum?  Et scient quia ego sum Dominus. Deinde alia sequitur prophetia , que plena est necessariis rebus, et tam utilibus, ut possit, si animus fuerit attentus, a uitiis reuocare Lectorem. Sic autem sequitur: Peccatum Iuda conscriptum est stylo ferreo, in ungue adamantino, sculptum super pectus cordis eorum . Quoniam difficile est aliquem se malum confiteri, ideo Iudei [a 1Kb] qui exemplaria nonnulla falsarunt, etiam in hoc loco pro peccato Iuda, peccatum eorum posuerunt. Sed si figuraliter consideres  Iudam Christum nuncupari, forsitan peccatum Iude peccatum nostrum est, qui credimus in Christum de  tribu Iuda, et ex eius secundum carnem stirpe nascentem. Si autem uolueris sacratius intelligere de proditore Iuda dictum: Peccatum Iude scriptum est in stylo ferreo, in ungue adamantino, sculptum super pectus cordis eorum, repugnabit tibi quod sequitur, Eorum. Igitur  super nos qui peccamus ista conueniunt, quorum peccata non forinsecus alicubi conscribuntur, sed in cordis conscientia, stylo exarata ferreo, sculpta ungue adamantino. Quod autem peccata nostra scribantur in pectore, ex his que sequuntur, intellige. Antequam peccatum faciam nulla in corde meo peccati imago uersatur: cum autem conscientia peccati imaginem 865 sumpserit, habeo formam illius, et semper ante oculos cordis mei delicti pompa depingitur.  Et siquidem esset peccatum meum atramento conscriptum, forsitan delerem illud; nunc autem scriptum est in stylo ferreo, et in ungue adamantino, scriptum [Al. sculptum] est super pectus cordis mei, ut mecum ad tribunal ueniat, et compleatur illud quod a Christo prophetatum est: Nihil absconsum, quod non manifestabitur, et nichil occultum quod non palam fiet . Nudabitur pectoris mei conscientia, et aperto corde, uidebuntur littere peccatorum, que in stylo ferreo, in ungue adamantino  sculpte sunt. Atque ita uniuersa spectantium [Al. peccantium] multitudo leget in pectore meo signatas imagines peccatorum 866 Nihil enim absconsum [Al. absconditum], quod non reuelabitur. Et inter se inuicem cogitationum accusantium siue defendentium . Et: Nolite ante tempus iudicare, donec ueniat Dominus, et illuminet abscondita tenebrarum et manifestet consilia cordium . Cui manifestabit [Al. manifestetur]? utique non sibi, qui antequam fiant cuncta cognoscit: sed his qui cum illo uenturi sunt, et propter puritatem mentis et corporis Agnum sequentur [Al. sequuntur], ostendet delicta in corde peccatoris expressa ut resurgant iusti in gloriam, peccatores uero in opprobrium et confusionem eternam; a quibus liberet nos Deus resurgentes cum  Christo Iesu, cui est gloria et imperium in secula seculorum, Amen.



HOMILIA DECIMA TERTIA. De eo quod scriptum est: Quomodo conuersa es in amaritudinem uitis aliena , usque ad eum locum in quo ait: Maculata es in conspectu meo in iniquitatibus tuis, dicit Dominus.

865 Deus mortem non fecit, neque delectatur in perditione uiuentium. Creauit enim ut essent omnia, et salutares [b 1Kb] generationes mundi, nec est in eis uenenum mortis, neque inferni regnum super terram . Deinde paulum ultra procedens reperio unde sit mors: Inuidia autem diaboli mors intrauit in orbem terrarum . Omnia igitur bona in nobis et propter nos condidit Deus, sed nosmetipsi [c 1Kb] malitiam  atque peccata propria in nobis attraximus uoluntate. Unde et in presenti lectione per prophetam nunc queritur Deus, et quodammodo dubius inquirit, quomodo in quibusdam amara sit anima, quam dulcem ipse condiderat, et ait: Quomodo conuersa es in amaritudinem uitis aliena? Quod dicit tale est, Ego feci pedes, quibus ingrederetur mortale genus; qua causa factum est ut claudicent plurimi? Ego feci omnia membra ualida, atque integra; quomodo uideo in multis debilia atque inutilia? Itaque non solum primi hominis anima, sed et uniuersorum ad imaginem et similitudinem Dei facta est , 866 et antiquior est hec imago que Dei est, imagine Zabuli, quam postea nobis induimus ob peccatum. Unde debemus magnopere laborare,  ut quomodo delinquentes portauimus imaginem terrestris: ita ad penitentiam conuersi portemus imaginem celestis, ad quam et uniuersa primum condita creatura est, ob cuius in malum conuersionem nunc peccantes sermo corripiens ait: Quomodo conuersa es in amaritudinem uitis aliena? Ego autem plantaui eam fructiferam, uniuersam ueram. Et ante diximus, et nunc eadem plenius ut intelligatis, repetimus, quia Deus bonam plantauit hominis animam, sed ipsa uitio suo aduersus conditoris deprauata  sit uoluntatem. Ego autem plantaui te uitem fructiferam, uniuersam ueram: non ex parte ueram et mendacem ex parte plantaui, sed uniuersam ueram. Quomodo contra plantationem meam conuersa es in amaritudinem, et facta es uitis aliena? Post hec sequitur: Si abluta fueris nitro, et multiplicaueris tibi herbam [a 124Kb] poam, maculata es in conspectu 867 meo in iniquitatibus tuis, dicit Dominus. Ergone hoc arbitrandum est, quia anima peccatrix nitro conata sit purgare maculas suas, et assumens poam, que oritur ex terra, immunditiam delictorum a se mundare contenderit? Unde nunc ad eam loquitur sermo diuinus: Si abluta fueris nitro, et multiplicaueris tibi poam, maculata es in conspectu meo, in iniquitatibus tuis, dicit Dominus. An id quidem uerius existimandum  est, quia ut sacra uolumina omni uirtute sunt plena, ita et Dei sermo omni uirtute sit plenus, et habeat istiusmodi fortitudinem, que possit purgare uitia, et, sordibus defricatis, ad colorem pristinum reuocare? uiuus est quippe sermo Dei, et efficax, et acutus super omnem gladium utrimque acutum , et reliqua. Ex quibus diximus pro passionibus anime remedia habere sermonem, esse in eo nitrum, esse poam, quibus sordes abluantur. Neque uero omne peccatum nitro sermonis et poa potest emundari, sed sunt aliqua delicta, que non indigeant facili curatione, nec ad nitrum et poam tantum abluta discedant. Sic nunc dicitur: Si ablueris te nitro, et multiplicaueris tibi poam, maculata es in conspectu meo in iniquitatibus tuis, dicit Dominus. Et  quomodo sunt quedam uulnera que malagmatibus, et oleo, et alligaturis redduntur pristine sanitati: alia uero sunt istiusmodi, de quibus dicatur: Non est malagma imponere, neque oleum, nec alligaturas, sed terra uestra deserta, ciuitates uestre igne exuste : sic sunt quedam peccata que animam sordidant, et indigent homine qui habeat poam, nitrique sermonem; alia uero talia sunt, ut non possint supradicti sermonis uirtute curari, neque enim sordibus comparantur. Idcirco sciens differentias  peccatorum, per Isaiam Dominus dicit: Lauabit Dominus sordes filiorum Sion . Emundabit 868 de medio eorum spiritu iudicii, et spiritu combustionis sordes et sanguinem . Sordes spiritu iudicii, sanguinem spiritu combustionis. Si peccasti, et peccatorum sorde pollutus es, lauabit Dominus sordes filiorum, et filiarum Sion, et sanguinem emundabit de medio eorum. Si autem mortale peccatum est, non possumus nitro poaque mundari, sed spiritu iudicii, spiritu combustionis et pene. Forsitan et iehsu baptizat Spiritu sancto [b 1Kb] et igne : non quia eumdem in Spiritu sancto atque igne baptizet; sed quo sanctus baptizetur Spiritu sancto, et is qui post fidem et [c 1Kb] magisterium Dei rursum ad scelera conuersus est, cruciatu purgetur  incendii. Beatus qui lauacrum accepit Spiritus sancti, et ignis lauacro non indiget. Miserabilis autem et omni fletu dignus, qui  baptizandus est igni. Utrumque siquidem habet baptisma iehsu: Exiit namque uirga de radice Iesse, et flos de radice eius ascendit ; uirga peccatoribus . Sic Deus et ignis consumens, et lumen in Scripturis dicitur , ignis peccatoribus, lumen sanctis: et: Beatus qui habet partem in resurrectione prima. Si quis seruauerit lauacrum Spiritus sancti, iste in resurrectionis prime parte communicat. Si quis uero in secunda resurrectione seruatur, iste peccator est, qui ignis indiget baptismo, qui combustione purgatur, ut quidquid habuerit lignorum, feni, et stipule, ignis consumat.  Quamobrem cum talia post mortem nobis residere uideamus, Scripturas diligenter simul recitantes, reponamus eas in cordibus nostris, et iuxta earum uiuere precepta nitamur, ut ante excessionis diem, si fieri potest, peccatorum sordibus emundati cum Sanctis ualeamus assumi, in Christo Iesu, cui est gloria et imperium in secula seculorum, Amen.



HOMILIA DECIMA QUARTA. De eo quod scriptum est: Et dixit Dominus ad me in diebus regis Iosie , usque ad eum locum in quo ait: Iustificauit animam suam Isrel a peccatrice Iuda .


 869 Ipsum primum lectionis sermonem, qui perobscurus est, debemus excutere, et postea, si Dominus dederit uiam intelligendi, ad altiorem sensum uenire. In Regnorum libris fertur historia, que docet post Salomonis interitum, temporibus Roboam duodecim tribus fuisse diuisas: id est in decem tribus regnasse Ieroboam, et uocatas eas esse Isrel: duabus uero prefuisse Roboam, et uocatas eas esse Iudam. Que [a 1Kb] discretio populi iuxta fidem libri, usque ad presentem diem permanet. Neque enim in aliquibus uoluminibus inuenitur ubi Isrel et Iuda sub uno rursus imperio redigantur. Primus itaque peccauit Isrel sub Ieroboam, et ceteris  successoribus eius; et tanta peccauit, ut a Deo traderetur captiuitati, et seruiret apud Assyrios usque ad presentem diem. Et Iuda peccauit, traditusque est Babyloniis, non usque ad hodiernam diem, sed  septuaginta annis, de quibus Ieremias prophetauit, et Daniel. Si intellexisti historiam que in Regnorum libris scripta est, considera uerba prophete, et uidebis eumdem exprimi sensum. Accusatur Isrel et dicitur: Audiens congregatio Iuda, quod ob peccata sua Isrel traditus sit captiuitati, non egit penitentiam, nec conuersa est ad me: sed intantum peccata peccatis cumulauit, ut ad comparationem uitiorum eius iustior inueniatur Isrel. Deinde propheta predicare iubetur ad Isrel, ut quia Iuda peior illo factus sit,  conuertatur ad Dominum, et Isrel, et Iuda sub uno imperio futuros esse, et ad pristinam redituros concordiam. Quod ut planius fiat, ipsius Scripture uerba ponenda sunt: Et dixit Dominus ad me in diebus Regis Iosie: uidisti quid fecit mihi habitatio domus Isrel ? Non dixit Iuda, sed prius Isrel. Abiit subtus omnem montem excelsum, et subtus omne lignum 870 nemorosum, et fornicata est illic et dixi, postquam fornicata est hec omnia: Conuertere ad me, et non est conuersa. Et audiuit preuaricationem eius, id est populi Isrel, preuaricatrix Iuda. Et uiderunt, id est, ii qui erant de Iuda, quoniam de omnibus comprehensa est in quibus mechabatur habitatio Isrel. Dimisi eam et dedi ei libellum repudii. Dimisi enim populum Isrel, et eieci eos in Assyrios: Et  dedi ei libellum repudii in manu eius, et non timuit preuaricatrix Iuda . Post tanta que passa est Isrel, dimissa a Deo, accipiens libellum repudii in manus suas, debuerat a uitiis Iuda conuerti, et per aliena peccata correpta, sibi similia precauere: que non solum peccare non desiit, sed pristina scelera duplicauit, intantum ut ad comparationem eius congregatio Isrel, que prius fuerat ipsa damnata,  sit iustior. Et dedi ei libellum repudii in manus eius, et non timuit preuaricatrix Iuda soror eius, sed abiit, et fornicata est et ipsa, et facta est fornicatio eius in nichilum, et mechabatur in lignum et lapidem: et in his omnibus non est conuersa ad me preuaricatrix Iuda, ex toto corde suo, sed in mendacium : nec timuit ex his que fecerat Isrel, ut toto corde conuerteretur ad me, et deposito mendacio, in quo perseuerabat, uere ageret penitentiam. Et dixit Dominus ad me, iustificauit animam suam Isrel a preuaricatrice Iuda : Peccata Isrel cum Iude uitiis comparata iustificant quodammodo animam eius. uade et lege sermones istos ad Aquilonem . Si intellexisti historiam, uideamus quid in his sermo mysticus significet. uocatio gentium,  exspectatio Isrel, habuit exordium, ut testantur apostoli, post annuntiationem quam Iudeorum predicauerunt Synagogis: Ad uos, dicentes, erat missus sermo; sed quia indignos uos 871 iudicatis eterne uite, ecce conuertimur ad gentes . Paulus quoque sacra uoce loquitur: Illorum peccato salus gentibus facta est ad zelandum eos . Igitur multa peccata illius populi fecerunt eum a Domino derelinqui, et nos ad spem salutis uenire, qui alieni eramus testamentorum, et repromissionis. Unde etenim mihi nescio ubi extra sanctam terram nato, nunc de repromissionibus disputare, et credere in Deum patriarcharum Abraham, Isaac, et Iacob, et in Iesum Christum qui omnium prophetarum uocibus predicatus est? [b 213Kb] Si intellexisti duos  populos, Isrel et Gentium, intellige transmigrationem Isrel de [Al. in] populo Iudeorum, et de eo scriptum esse: Dimisi eam, et dedi ei libellum repudii. Dimisit enim uere Deus populum Isrel, et dedit ei libellum repudii, ut [c 1Kb] sequens firmat exemplum. Iubet lex Moysi mulieri displicenti uiro suo dari libellum repudii, et dimitti eam, et tunc uiro licere, ut alteram ducat. Iuxta hunc sensum intellige accipientes Iudeos libellum repudii, et omnino derelictos a Domino. Ubi enim iam apud eos prophete? ubi signa uirtutum? ubi manifestatio Dei? Non templum, non uictime, non alius quilibet cultus uoluminibus Legis expressus. Eiecti sunt de regionibus suis, atque ita dedit Dominus libellum repudii Isrel. Post eos nos qui in Scripturis Iudei uocamur  conuersi sumus [Al. simus] ad Dominum, et nouissima nostra, que utinam saltem in hoc tempore non complerentur, similia futura sunt peccatis Iuda, immo peiora. Et ut credas in consummatione seculi deteriora nobis euentura quam euenerunt Iudeis, audi Saluatorem in Euangelio predicantem: Cum multiplicate fuerint iniquitates,  refrigescet caritas multorum. Qui autem perseuerauerit usque in finem, hic saluus erit . Et in alio loco: Fient [Al. faciet] signa et prodigia in celo et in terra, ad decipiendos, si fieri potest [Al. posset], etiam electos : 872 tantaque incredulitas in uniuerso humano genere futura est, ut Saluator noster  loqueretur: Putas ueniens Filius hominis inueniet fidem super terram ? uere quippe si iudicemus fidem [a 1Kb] et ueritatem, non multitudinem, et respiciamus uoluntatem hominum, non congregationem, uidemus in tanto numero Ecclesiarum [b 9Kb] fidelem difficile reperiri. Tunc erant uere fideles, quando martyrum uictime feriebantur, quando cruentas exsequias prosecuti, tristes ad Ecclesiam  [c 9Kb] reuertebamur, omnis erat multitudo lugentium, quando catechumeni in prima statim [d 10Kb] fide pro ferendo martyrio docebantur, quando muliercule et infirmior [Al. infirmus] sexus usque ad mortem manebat [Al. permanebat] intrepidus. Tunc uere signa de celo, tunc fiebant portenta de terra. Tunc erant pauci quidem, sed uere fideles, angustam et arctam ingredientes uiam, que ducit ad uitam. Nunc uero quando facti sumus plures (quia difficile est plures esse bonos, neque enim mentitur iehsu dicens: Multi uocati, pauci autem electi ; ex tantis Christianam fidem pollicentibus pauci sane [Al. satis] reperiuntur qui habeant fidem, et [e 1Kb] ueritatem, et beatitudine digni sint. Si itaque dicit: Primum propter peccata dimisi Isrel, et reliqui  eum in commigrationem [Al. comminationem]: Iudas autem audiens ea que acciderant Isrel, noluit ad me conuerti: de nostris loquitur peccatis, qui legentes ea que passus est populus Iudeorum, non timemus, neque dicimus: Si naturalibus ramis non pepercit, quanto magis nec nobis parcet Deus? Si illos gloriantes esse se oliuam bonam, et de radice [Al. radicem] patriarcharum, Abraham, Isaac, et Iacob, Christus [f 1Kb] clementissimus Deus pro suo merito eradicauit, quanto magis neque nobis parcet, si similia fecerimus? uide benignitatem et seueritatem Dei. Neque enim benignus tantum est, et non seuerus: neque seuerus tantum, et non etiam benignus. Si benignus 873 esset tantummodo, bonitatem eius contemneremus: si seuerus tantum, desperatio nos salutis,  propter peccata que fecimus, precipitaret in uitia. Nunc uero quasi [g 52Kb] Deus, necessariam quippe habemus homines bonitatem eius ob penitentiam, et seueritatem  ob delicta: sicque benignus est, et seuerus, et loquitur ad nos per Prophetam dicens: uidisti quid fecit mihi habitatio domus Isrel  abiit super omnem montem excelsum, et subiit usque ad omnem lignum nemorosum. Si consideres Phariseum ascendentem templum cum superbia, et non percutientem pectus suum, neque mala propria sentientem, quomodo dicat: Gratias tibi ago, quia non sum ut ceteri homines, raptores, iniusti, adulteri, et sicut iste publicanus: ieiuno bis in sabbato, decimas do de substantia mea . uides quomodo ascendit super omnem montem excelsum, et inflammatus arrogantia ista presumat. Sunt autem alii qui ascendunt super colles, et fiunt subtus omne lignum non fructiferum,  sed nemorosum: siquidem alterius nature est lignum, quod ubertate fertile est, alterius quod tantum abundat fronde foliorum. In nemoribus et lucis nemo plantat ficum, nemo uineam, nemo arbores fertiles, sed oblectationi uisus tantum ligna frondentia. Tales sunt heretici, qui orationem suam uerborum decore componunt, non ut conuertant audientes a uitiis, sed ut delectent. Igitur qui istiusmodi seductione persuasus est, abiit subtus omne lignum. Simulque attende quare non dixerit, omne lignum, et tacuerit, neque rursum addiderit omne lignum fructiferum, sed significanter adiecerit: subtus omne lignum frondosum. Quamobrem si intelligas cur precipiatur in Lege: Non plantabis omne lignum iuxta altare Domini Dei tui, nec facies nemus : nominatim quippe interdicitur ne lucus plantetur in templo, si obserua ueris quare dictum sit: Fornicata est illic, et dixi postquam fornicata est hec omnia: Ad me conuertere, et non est conuersa, et uidit preuaricationem eius preuaricatrix Iuda, de nobis dici intellige, qui derelinquentes 874 pactum, quod cum Deo fecimus, non seruamus, neque respicimus priorem populum, testamentum, et repromissiones, et nobilitatem generis per peccatum simile perdidisse. Si essetis filii Abraham, opera patris uestri faceretis : dicit eis Dominus. Et in alio loco Ioannes Baptista: Ne incipiatis, inquit, dicere in uobis, quia patrem habemus Abraham: dico enim uobis, quia potens est Dominus ex lapidibus istis suscitare filios Abrahe : lapides esse nos significans, quia  ad similitudinem lapidum obdurantes corda nostra renuimus ueritatem. Et uere omnipotens Deus suscitabit filios Abrahe de lapidibus, si permaneamus in  adoptione eius, et spiritum per quem adoptati sumus, custodiamus in nobis. uidit ergo preuaricationem Isrel preuaricatrix Iuda, que non seruauit pactum quod cum Deo fecerat: Et uidit quoniam de omnibus, in quibus mechabatur, comprehensa est illa generatio. Omnia quippe que passus est Isrel, nos qui sumus Iuda, legentes in sacris uoluminibus, inuenimus quoniam de omnibus [a 50Kb] quibus comprehensa est, in quibus mechabatur habitatio Isrel, dimisit eam Dominus, et dedit ei libellum repudii. Et cum deberemus ex his que illi passi sunt, nos ad meliora conuerti, et inspicere quod [Al. quia] illi propter peccata traditi sunt captiuitati, et interfecti ab inimicis, et ciuitates eorum igni exuste sunt: cum itaque, ut diximus, hec nobiscum deberemus [Al. debuerimus]  reputare, quia si Deus naturalibus ramis non pepercit, quantum magis nec nobis parcet? si illos qui de patriarcharum genere descendebant, sic propter peccata dimisit, quid nos necesse sit uocatos exgentibus pati? nichil horum reputamus, et ideo nos uocatos ut illi incitentur ad zelum, uidentes seruos aliquando [Al. quondam], liberos, ignobiles aliquando, nunc Dei filios. Si autem illi tanta passi sunt, quanto magis nos, si peccauerimus, peiora patiemur? In quibus mechabatur habitatio domus Isrel, dimisi eam, et dedi ei libellum repudii in manus eius, et non timuit preuaricatrix Iuda hec, que fecit habitatio Isrel, quia dimisi eam, 875 et dedi ei libellum repudii. Nec timuit preuaricatrix Iuda, ut ne ipsa propter peccata sua, similia sustineret. Si quis  nuper emptus domum emptoris et domini fuerit ingressus, sciscitatur ab aliquo conseruo, quis de prioribus seruis offenderit dominum, quid promeruerit: et si uoluerit in domo domini perseuerare, cauet ea facere, que eos fecisse audit [Al. audiuit], qui uerberibus et tormentis, et relegatione digni exstiterunt. Deinde diligentissime inquirens quid fecerunt illi qui libertatem a domino meruerunt, omni labore nititur, ut ea faciat, que eos fecisse cognouit. Et nos itaque qui non eramus serui Dei, sed idolorum, et demonum, et postea ex gentibus congregati  credidimus in Christum, legamus Scripturas, uideamus quis iustificatus sit, quis offenderit Deum, et cum omni obseruatione nitamur ea facere que iustos legimus fecisse, et caueamus in hoc incidere in que inciderunt hi qui traditi sunt captiuitati, et eiecti de hereditate Dei. Et non timuit preuaricatrix Iuda, sed [Al. et] abiit, et fornicata est et ipsa. Post fornicationem, in qua prius [Al. primus] corruit Isrel, fornicata est etiam Iuda. Et facta est fornicatio eius in nichilum, et mechabatur in ligno [Al. lignum] et lapide [Al. lapidem]. Quando peccamus duro contra Deum corde, nichil aliud facimus, nisi cum lapide fornicamur. Quando in [b 15Kb] uoluptate peccamus, mechamur subtus omne lignum nemorosum. Et in his 876 omnibus non est conuersa ad me preuaricatrix Iuda ex toto  corde suo, sed in mendacio. Et nos conuersi sumus ad Dominum; sed quia non ex toto corde conuersi, dicitur: Non est conuersa ad me preuaricatrix Iuda ex toto corde suo, sed in mendacio. Neque uero ait: Non est conuersa ad me preuaricatrix Iuda et tacuit: sed, Non est, inquit, conuersa ad me preuaricatrix Iuda ex toto corde suo, uerum in mendacio: ut ostenderet eos qui conuertuntur, si non ex toto corde conuertuntur, in mendacio, non in ueritate conuerti. Quapropter legamus ueteris Testamenti historias, et prophetas, et si quos iustificatos inuenerimus, imitemur ea, per que illi iustificati sunt. Legamus Euangelia, et omne nouum Testamentum. Legamus apostoli Pauli Epistolas uniuersas, et scribamus in cordibus nostris, uiuentes iuxta precepta celestia, ut non tradatur  et nobis libellus repudii, sed coheredes [Al. heredes] efficiamur cum Christo Iesu, [c 1Kb] et uidebimus quod plenitudine gentium Ecclesiam Dei intreunte, in nouissimis saluetur Isrel, secundum illud eloquium: Cum autem plenitudo gentium introierit, tunc omnis Isrel saluus erit, et fiet unus grex, et unus pastor , docens in commune populum suum magnificare omnipotentem [d 1Kb] Dominum cum Christo Iesu, cui est gloria et imperium in secula seculorum, Amen.



INCIPIUNT HOMILIAE XIu IN EZECHIELEM.



HOMILIA PRIMA. De prima uisione Ezechielis .


877. Non omnis qui captiuus est propter peccata sustinet captiuitatem. Nam cum omnis multitudo Iudeorum causa peccati derelicta fuerit a Deo, et captiuitatem sustinens comprehensa sit a Nabuchodonosor,  atque eiecta de terra sancta, in Babyloniam usque perducta sit: pauci tamen iusti, qui erant in populo non ob culpam suam sustinuerunt captiuitatem, sed ob id ne peccatores, qui fuerant iugo captiuitatis oppressi, omnino subsidium non haberent. Fingamus quippe, peccatoribus in Babyloniam abductis, iustos in antiquis finibus resedisse: fiebat  ut numquam peccatores remedium consequerentur. Disposuit igitur clemens et benignus, et hominum amator Deus inter supplicia quibus peccatores punit, etiam uisitationis sue miscere pietatem, nec immoderata pena miseros premere. Semper talis est Deus noster, excruciat nocentes, sed quasi pius pater tormentis clementiam sociat. Si autem uis agnoscere uera esse, que dicimus, uide quid acciderit in Aegypto a fame. Si uoluisset interficere tantum Aegyptios, et punire cruciatos in septennali fame, fecisset utique quod uoluerat, et neque Ioseph in Aegyptum descendisset, neque Pharao uidisset somnium de his, que Aegypto fuerant euentura, nec regi fuisset ostensum a principe uinariorum, esse quemdam, qui possit regi somnium interpretari.  Nunc uero, ut cernis, Deus flagellat quasi pater, parcit autem 878 non solum Isrel, uerum et Aegyptiis, cum alieni sint ab eo, propter propriam mansuetudinem. Et manifestum est quia boni Dei opus super eos exerceatur, dum Ioseph descendit in Aegyptum, dum Pharao somniis admonetur, dum princeps uini interpretem indicat, dum interpres disserit uasa, atque ita ubertatis tempore, frugibus congregatis, posterioris famis penuria uincitur. E quibus omnibus perspicuum est non esse immoderatam iram, que ab hereticis in Creatore reprehenditur. Poteramus quidem multas historias retexere ad hec probanda que dixi, sed ne uidear a proposito recedere, compendium facio sermonis. Propositum quippe mihi est explanare de eo, quod propter peccata  sua captiuus abductus sit populus Isrel. Et ne forte aliquis arbitretur peccatores a Deo traditos, ab eo ulterius non gubernari, et semel in captiuitatem redactos, ultra dispensationem eius, et misericordiam non mereri, presentem locum diligentius consideremus. Daniel non peccauit, Ananias, Azarias, Misel a peccato immunes fuerunt, et tamen captiui effecti sunt, ut ibi positi captiuum populum consolarentur, et per exhortationem uocis sue penitentes in Ierusalem restituerent castigatos pro tempore. Septuaginta quippe annis seruitutis supplicia pependerunt, ac sic deinde in sedes proprias reuersi sunt, quia sanctus prophetarum sermo deiectos animos subleuauerat. uerum non solum ii quatuor 879 in captiuitate prophete exstiterunt,  sed et Ezechiel unus ex eis fuit, et Zacarias filius Barachie captiuitatis tempore sub Dario rege cecinit. Inuenimus etiam Aggeum multosque alios prophetarum iisdem prophetasse temporibus, ex quibus indicatur, Deum non tantummodo punire peccantes, uerum et misericordiam miscere suppliciis. Quod si dubitas, audi uoces tormenta patientium, quomodo sacratim, et in cruciatibus suis clementiam Dei eloquantur: Cibabis nos pane lacrymarum, et potabis nos in lacrymis et in mensura. Non ait indifferenter, in lacrymis; sed, in lacrymis et in mensura. Misericordia quippe Dei in pondere. Si non esset utile conuersioni peccantium  adhibere tormenta peccantibus, nunquam misericors et benignus Deus penis scelera puniret: sed quasi indulgentissimus pater ob hoc corripit filium, ut erudiat: quasi prouidentissimus magister ita seueritate frontis lasciuum discipulum castigat, ne amari se sentiens pereat. uide Salomonem sapientissimum omnium, quid de Dei correptionibus suspicetur: Fili, noli esse pusillanimis in disciplina Dei, neque deficias correptus ab eo . Quem enim diligit Dominus, corripit: flagellat autem omnem filium quem recipit. Nullus est enim, inquit Apostolus, filius, qui cum peccauerit, non flagelletur a patre. Et ad hoc mirabiliter addidit dicens: In disciplina perseuerate. Tamquam filiis uobis offert se Deus . Quis enim filius, quem non corripit pater? Quod si extra  disciplinam estis, cuius participes facti sunt omnes [a 1Kb] , adulterini, et non filii estis. Sed sit [Al. si] forsitan aliquis, qui ipso nomine ire offensus criminetur eam in Deo. Cui respondebimus, non tam iram esse iram Dei, quam necessariam dispensationem. Audi quod sit opus ire Dei, ut arguat, ut corrigat, ut emendet: Domine, ne in ira tua arguas me, neque in furore tuo corripias me . Qui hec loquitur scit Dei furorem non esse inutilem ad sanitatem, sed ad hoc adhiberi ut curet egrotantes, ut emendet eos, qui sermonem eius audire contempserunt. Idcirco nec deprecatur ne talibus remediis emendetur, ne cum penali medela recipiat pristinam sanitatem, quasi si seruus iam inter flagella positus, 880 Dominum precetur, repromittens ei se imperata facturum,  et dicat: Domine, ne in ira tua arguas me, neque in furore tuo corripias me. Omnia que Dei sunt, bona sunt, et meremur corripi. Ausculta quid dicat: Arguam eos in auditu angustie eorum. Ideo audiuimus ea, que de tribulatione sunt, ut emendemur. In maledictis quoque Leuitici scriptum est: Si post ista non obedierint, neque conuersi fuerint ad me, apponam eis plagas septem super peccata eorum. Si autem post hec conuersi non fuerint, emendabo eos . Omnia Dei, que uidentur amara esse, in eruditionem et remedia proficiunt. Medicus est Deus, pater est Deus, dominus est, non asper, sed lenis est dominus. Si ueneris ad eos, qui puniti sunt secundum eloquia Scripturarum, compone Scripturas Scripturis, ut et te Apostolus docet, et uidebis ibi dulcissima  esse, ubi amarissima existimantur. Scriptum est in propheta: Non uindicat bis in idipsum in iudicio . uindicauit semel in iudicio per diluuium , uindicauit semel in iudicio super Sodomam et Gomorrham, uindicauit semel in iudicio super Aegyptum, et sexcenta millia Isrelitarum . Noli existimare quod hec ultio pena tantum fuerit peccatoribus, quasi post mortem, et supplicia iterum a supplicio excipiendi sint. Puniti sunt in presenti, ne in futuro iugiter punirentur. Cerne pauperem in Euangelio, squalore et penuria premitur, et postea in Abrahe sinu requiescit.  Recepit mala sua in uita sua . Unde scis an receperint, qui in diluuio sunt necati, mala sua in uita? Unde nosti utrumne restituta sint Sodome et Gomorrhe mala sua in uita sua? Audi testimonium Scripturarum. uis Testamenti ueteris testimonium discere? uis noui edocere? Restituetur Sodoma in antiquum: et adhuc dubitas an bonus sit Dominus puniens Sodomitas? Tolerabilius erit terre Sodomorum et Gomorrheorum in die iudicii, dicit Dominus miserans Sodomitas . Benignus ergo est Deus, clemens est Deus. Solem suum uere oriri facit super bonos et malos: et pluit uere super iustos et iniustos: non solum hunc, quem oculis cernimus solem, sed et illum solem, qui oculis mentis aspicitur. Ego malus eram, et ortus est  881 mihi sol iustitie. Ego malus eram et uenit super me pluuia iustitie . Bonitas Dei est etiam in his, que amara existimantur. Igitur in ciuitate constitutus est Prophetes, et cerne que uideat, ne dolores sentiat captiuitatis . Deorsum uidet labores, sed sursum eleuans oculos, apertos suspicit celos, cernit sibi reserata celestia, uidet similitudinem glorie Dei, uidet quatuor animalia, de quibus multus sermo, et difficilis interpretatio est. Cernit aurigam quatuor animalium. Cernit rotas se inuicem continentes. Auriga quatuor animalia non totus est igneus, sed pubetenus a pedibus, et exinde usque ad summum electri fulgore rutilat. Non enim solum tormenta habet Deus; sunt in eo etiam refrigeria. Punit peccatores; sed per ea mysteria,  que deorsum sunt. Neque enim Propheta ignem uidit in capite, aut in his membris, que a lumborum confinio ad summa consurgunt. Igneus est Dominus; sed a renibus usque ad pedes, ut demonstret eos, qui in generatione uersantur, igne indigere. Renis quippe coitus significatio est. Adhuc in lumbis Abraham patris erat Leui, quando ei occurrit Melchisedec  Et in psalmo dicitur: De fructu lumbi tui ponam super sedem meam . Igneus est a renibus usque ad deorsum Dominus. Generationis enim et libidinis opera gehenne suppliciis corripiuntur. Igneus est Deus; sed non totus est igneus: superiora eius electrum sunt. Electrum non solum argento, uerum et auro pretiosius est. Electrum autem pro exemplo fulgoris Scriptura posuit,  non quod Deus uere electrum sit. Et quomodo non est tale electrum Deus, quale uidebatur: sic non est talis ignis, qualis a renibus usque ad pedum finem apparuit. Ignis iste consumit, et non est appositum quid consumat, ut tu querens reperias, quid sit illud, quod a Dei igne consumitur. 882 Deus noster ignis consumens est . Quid consumit [a 2Kb] ignis iste? Non ligna, que cernimus, non sensibile fenum, non stipulam, que uidetur: sed si superedificaueris fundamento Iesu Christi opera peccati ligna, opera peccati fenum, opera peccati inferiora stipulam, uenit ignis, et uniuersa ista examinat . Quis est iste ignis, quem Lex predicat, et Euangelium non tacet? Uniuscuiusque opus quale sit, ignis probabit. Quis est, Apostole, ignis iste, qui  probat opera nostra? Quis est ignis iste sic sapiens, ut custodiat aurum meum ut argentum meum splendidius ostendat, ut illesum relinquat eum, qui in me est lapidem pretiosum, ut mala tantum consumat que feci, que superedificaui ligna, fenum, stipulam? Quis est iste ignis? Ignem ueni mittere super terram, et [b 1Kb] quam uolo ut accendatur . iehsu Christus dicit, quam uolo ut iam accendatur. Bonus enim est, et nouit quia si ignis iste fuerit accensus, malitia consumetur. Scriptum est in Prophetis: sanctificauit eum in igne ardenti, et uorauit tanquam fenum siluam . Et rursum: Emittit Dominus Sabaoth in tuum honorem contumeliam, et in tuam gloriam ignis ardens accenditur, id est, ut tu glorificeris emittitur ignis in opera peccatorum tuorum. uis  adhuc a Propheta discere, quia tormenta boni Dei sint ad utilitatem eorum, qui ea sustinent, constituta? Ausculta eumdem prophetam dicentem: Habes carbones ignis, sedebis super eos: ii erunt tibi adiutorio . Hec oportebat abscondere, et in medium non proferre, sed [c 1Kb] heretici nos impellunt, ut celanda efferamus in publicum, quia tecta sunt utiliter apud eos, qui adhuc paruuli iuxta anime etatem sunt, qui metu indigent magistrorum, minis et terroribus corripiendi sunt, et possint consequi bonitatem, ut per amara remedia a uulneribus peccatorum aliquando desistant. 883 Semper enim sacramenta Dei propter paruulos auditores uelaminibus quibusdam operiuntur. Quam magna multitudo dulcedinis tue, Domine, quam abscondisti  timentibus te. Legis et Prophetarum Deus abscondit multitudinem bonitatis sue non diligentibus, sed timentibus se. Paruuli quippe sunt, nec possunt cum emolumento suo discere quod amentur a Patre, ne dissoluantur, ne despiciant bonitatem Dei. Quapropter cum audieris de populi captiuitate, credere quidem uere accidisse eam iuxta historie fidem, sed in signum rei alterius precessisse, et subsequens significasse mysterium. Nam et tu, qui uocaris fidelis, qui conspicis pacem, Christus quippe pax nostra est, in Ierusalem commoraris. Si autem peccaueris derelinquet te uisitatio Dei, et traderis captiuus Nabuchodonosor, et traditus duceris in Babylonem. Cum enim confusa fuerit anima tua a uitiis, et perturbationibus, abduceris in Babylonem, quoniam  Babylon confusio interpretatur. Etsi rursum penitentiam egeris, et per conuersionem ueri cordis misericordiam Dei impetraueris, mittitur tibi Esdras, qui te reducat, et edificare faciat Ierusalem. Esdras quippe interpretatur adiutor, et mittitur tibi uerbum iuuans, ut reuertaris in patriam tuam. Sacramentum est et id quod in enigmate et a Daniele dicitur, et ab Apostolo abscondente pariter et reuelante narratur: In Adam omnes morimur, et in Christo omnes uiuificamur . Fuit quippe Adam in paradiso, sed serpens captiuitatis eius causa exstitit, et fecit, ut eiiceretur siue de Ierusalem, siue de paradiso, et ueniret in locum hunc lacrymarum. Serpens hostis est contrarius ueritati. Contrarius autem non a principio creatus est, neque  statim super pectus, et uentrem suum ambulauit, neque fuit ab initio maledictus. Sicuti Adam et Eua non statim ut facti sunt, [a 1Kb] non peccauerunt: ita et serpens fuit aliquando non serpens, cum in paradiso deliciarum moraretur. Unde postea corruens ob peccata meruit audire: Tu signaculum similitudinis, corona decoris in paradiso Dei natus es, donec inuenta est iniquitas in te, ambulasti immaculatus in omnibus 884 uiis tuis . De quo etiam Iob memorat, quia in conspectu omnipotentis Dei superbierit: Cecidit quippe de celo lucifer, qui mane oriebatur, contritus est super terram . uide consonantiam prophetici Euangelicique sermonis. Prophetes dicit: Cecidit de celo lucifer,  qui mane oriebatur, contritus est super terram . iehsu loquitur: uidebam Satanam, quasi fulgur de celo cadentem . In quo differt dicere fulgur aut luciferum de celo ruentem? Quod ad rem pertinet, omnis consonantia de cadente est. Deus quippe mortem non fecit, nec malitiam operatus est. Liberum arbitrium et homini, et Angelo ad uniuersa permisit. Hic iam intelligendum est, quomodo per arbitrii libertatem, alii ad bonorum conscenderint summitatem, alii corruerint in malitie profundum. Tu uero, homo, quare non uis arbitrio te tuo derelictum? Quare egre fers niti, laborare, contendere, et per bona opera teipsum causam [b 1Kb] tue fieri salutis? An magis te delectabit dormientem, et in otio constitutum eterna prosperitate  requiescere? Pater meus, inquit Dominus iehsu Christus, usquemodo operatur, et ego operor ; et tibi displicet operari qui ad opera natus es? Non uis opus tuum fieri iustitiam, sapientiam, castitatem? Non uis tuum opus esse fortitudinem, aliasque uirtutes? Igitur in captiuitatem ducuntur, qui propter peccata sua seruitutis meruere supplicia. Et uenit iehsu Christus predicare captiuis remissionem, et cecis uisum . Iste clamat eis, qui sunt in uinculis: Egredimini, et iis, qui uersantur in tenebris: uidete. Et nos fuimus in uinculis peccatorum, et nos aliquando uersabamur in tenebris, aduersum rectores tenebrarum mundi istius concertantes: uenit iehsu omnium prophetarum uocibus predicatus, dicens ligatis: Exite: et constitutis in  tenebris: Aspicite. Si autem uis audire Ezechielem filium hominis in captiuitate predicantem, et iste typus erat Christi: Ideo factum est, ait, in trigesimo anno in quarto mense, in quinta mensis, et ego eram in medio captiuitatis secus flumen Chobar, et aperti sunt celi. Secus fluuium ergo Chobar Ezechiel cum triginta esset annorum apertos uidit celos. Et Dominus 885 iehsu Christus incipiens erat quasi triginta annorum secus fluuium Iordanem, et aperti sunt celi . Et per omnem prophetiam Ezechieli dicitur: Fili hominis. Quis autem [c 38Kb] filius hominis, ut Dominus meus iehsu Christus. Respondeant mihi heretici, [d 9Kb] qui natiuitatem illius ut phantasma eludunt, quare Christus filius hominis appellatur?  Ego affirmo filium hominis eum fuisse. Nam qui passiones assumpsit humanas, necesse est ut ante passionem susceperit natiuitatem. Neque enim potuit humanos affectus, uerba, consuetudines, crucem, mortem recipere, si non reciperet humanitatis exordium. Et consequens erat, natiuitatem eius auferentes, auferrent etiam passionem, et simpliciter dicere: Non est crucifixus iehsu. Nunc uero crucem confiteris, et non erubescis. Iudeis scandalum predicas crucifixum, et gentibus stultitiam , et minus scandalum passione uel morte, erubescis natiuitatem eius confiteri. Nimirum minus scandali est, Iesum natum fuisse, quam mortuum, aut si scandalum Christiana fides non ueretur, cur times dicere minora, qui [Al. quia] maiora ausus es confiteri?  Presertim cum natiuitas illius non ex semine uiri, et mulieris somno conuenienti esse credatur, sed iuxta prophete eloquium dicentis: Ecce uirgo in utero concipiet et pariet filium, et uocabitur nomen eius Emmanuel . Hoc quod dicitur, Emmanuel, non unum nomen sonat, sed rem significat. Adueniente quippe Iesu, dicimus, nobiscum Dominus. Non frustra ergo in trigesimo anno prophetat Ezechiel. Nam et nomen eius figura Christi est. Interpretatur quippe Ezechiel, imperium Dei: imperium autem Dei nullus est nisi Christus iehsu. 886 Filius quoque Buzi scribitur, quod interpretatur, contemptus. Si uenias ad hereticos, et audias eos spernentes, et pro nichilo ducentes Creatorem, et insuper etiam criminantes, uidebis iuxta illos contemptissimi  Creatoris Filium Dominum nostrum Iesum Christum. Quod si quis reluctatur, et non uult hec, que exposuimus, quasi prophetiam recipere, queram ab eo cur scriptum est, in trigesimo anno uite Ezechielis apertos fuisse celos, et uidisse eum eas uisiones, que in libro eius continentur. Quid mihi prodest annorum numerus, nisi hoc ut discam, trigesimo anno et Saluatori, et prophete celos fuisse reseratos, et spiritalibus spiritalia comparans, cognoscam uniuersa, que scripta sunt, eiusdem esse Dei sermones? Quippe uerba sapientium ut stimuli, et quasi claui in altum confixi quia compugentibus dati sunt a pastore uno . Ego et hoc quod dicitur, in quarto mense, quinta mensis, iuxta possibilitatem sensus mei inuestigans, precor a Deo, ut  idipsum possim intelligere, quod Scripturarum eius congruit uoluntati. Nouus annus imminet iam Iudeis, et primus mensis apud eos a noui anni numeratur exordio. Agitur autem pascha de numero noui anni. Principium mensium iste uobis erit in mensibus anni . Ab hoc anno numera mihi quartum mensem, et intellige baptizatum Iesum in quarto mense noui anni. Eo enim mense, qui apud Romanos  Ianuarius nuncupatur, baptismum Domini factum esse cognoscimus, qui est mensis quartus ab anno nouo iuxta supputationem Hebreorum. Et quia de quatuor elementis mundi subsistens corpus assumpserat, recipiens etiam sensus humanos, ideo forsitan et in quarto mense, et 887 in quinto die mensis est intuitus uisionem. Et ego eram in medio captiuitatis. uidetur mihi ironics dictum: Et ego eram in medio captiuitatis. Et ego, quasi si dicat iuxta historiam quidem propheta, et ego qui non tenebar in peccatis populi, eram in medio captiuitatis: iuxta allegoriam autem Christus, et ego ueni in locum captiuitatis, ueni ad eos fines, ubi serui, ubi captiui detinebantur. Habes istiusmodi Saluatoris nostri uoces in Prophetis, indignantis, quia non faciamus homines  digna dispensatione eius, et maxime nos, qui in eum putamur credere. Dicit quippe ad Patrem suum: Que utilitas in sanguine meo, dum descendo in corruptionem? Numquid confitebitur tibi puluis, aut annuntiabit ueritatem tuam . Inuenio quoque et aliam istiusmodi uocem, que ex Saluatoris nostri persona dicitur per prophetam querentem animas plenas iustitie, plenas sensuum diuinorum, plenas sanctorum fructuum, et querentem ueritatis ueros botros, sed inuenientem plurimos peccatores, et inferaces bonorum, et idcirco dicentem: Heu mihi, quia factus sum sicut qui colligit stipulam in messe, et sicut racemos in uindemia, ad quam non supersit botrus ad manducandum primitiua. Heu mihi . Quod dicitur, heu mihi, non est primogeniti  totius creature, non est diuinitatis uox, sed humane anime, quam suscepit, unde infert: Heu mihi, anima mea, quia periit reuertens a terra: et qui corrigat inter homines non est. Omnes in sanguine iudicantur, unusquisque proximum suum tribulat. Hec idcirco memorata sunt, quia ait prophetes: Et ego eram in medio captiuitatis iuxta flumen Chobar: quod interpretatur grauitudo. Grauis autem est huius seculi fluuius, sicut et alibi sacrate dicitur. Et iuxta simplices quoque historiam explicat: iuxta eos uero, qui spiritaliter Scripturas audiunt, de anima significat, que in uite istius inciderit turbines. Super flumina Babylonis ibi sedimus, et fleuimus, dum recordaremur Sion: in salicibus, in medio eius suspendimus organa nostra, quia illic interrogauerunt  nos, qui captiuos duxerunt 888 nos, uerba canticorum . Ista sunt flumina Babylonis, iuxta que sedentes, et reminiscentes patrie celestis, lugent atque deplorant, ubi suspendunt organa sua, in salicibus Legis et mysteriorum Dei. Scriptum est in quodam libro, quia salignam omnes credentes accipiant coronam. Et in Isaia dicitur: Orietur quasi in medio aque fenum, et salix super aquam  fluentem . Et in solemnitate Dei, quando tabernacula eius componuntur, salignos ramos in tabernaculorum fixione constituunt. Secus fluuium Chobar. Secus flumen istud grauissimum seculi. Et aperti sunt celi. Clausi erant celi, et ad aduentum Christi aperti sunt, ut reseratis illis, ueniret super eum Spiritus sanctus in specie columbe. Neque enim poterat ad nos commeare, nisi primum ad sue nature consortem descendisset. Ascendit iehsu in altum, captiuam duxit captiuitatem, accepit dona in hominibus. Qui descendit, ipse est, qui ascendit super omnes celos, ut impleret omnia. Et ipse dedit alios apostolos, alios prophetas, alios euangelistas, alios pastores et magistros in perfectionem sanctorum . Aperti sunt celi. Non sufficit unum celum aperiri,  aperiuntur plurimi, ut descendant non ab uno, sed ab [a 1Kb] omnibus celis Angeli ad eos, qui saluandi sunt. Angeli qui ascendebant et descendebant super filium hominis, et accesserunt ad eum, et ministrabant ei. Descenderunt autem Angeli, quia prior descenderat Christus, metuentes descendere priusquam Dominus uirtutum omnium rerumque preciperet; quando autem uiderunt principem militie celestis in terrestribus locis commorari, tunc per apertam uiam ingressi sunt sequentes Dominum suum, et parentes uoluntati eius. Qui distribuit eos custodes credentium nomini suo. Tu heri sub demonio eras, hodie sub Angelo. Nolite, inquit Dominus, contemnere unum de minimis istis, qui sunt in Ecclesia. Amen enim dico uobis, quia Angeli eorum per omnia  uident faciem Patris, qui est in celis . Obsequuntur saluti tue Angeli, concessi sunt ad 889 ministerium filii Dei, et dicunt inter se: Si ille descendit, et descendit in corpus, si mortali indutus est carne, et sustinuit crucem, et pro hominibus mortuus est, quid nos quiescimus? quid parcimus nobis? Eia omnes Angeli descendamus e celo. Ideo et multitudo militie celestis erat laudantium, et glorificantium Deum, quando natus est Christus. Omnia Angelis plena sunt: ueni, Angele, suscipe sermone conuersum ab errore pristino, a doctrina demoniorum, ab iniquitate in altum loquente, et suscipiens eum quasi medicus bonus, confoue atque institue: paruulus est, hodie nascitur senex repuerascens; et suscipe tribuens ei baptismum secunde  regenerationis, et aduoca tibi alios socios ministerii tui ut cuncti pariter eos, qui aliquando decepti sunt, erudiatis ad fidem. Gaudium enim est maius in celis super unum peccatorem penitentiam agentem, quam supra nonaginta nouem iustos, quibus non est opus penitentia . Exsultat omnis creatura, colletatur, et applaudit his qui saluandi sunt. Nam exspectatio creature reuelationem filiorum Dei exspectat . Et licet nolint ii, qui Scripturas  Apostolicas interpolauerunt, istiusmodi sermones inesse libris eorum, quibus possit Creator Christus approbari, exspectat tamen omnis creatura filios Dei, quando liberentur a delicto, quando auferantur [Al. auferentur] de Zabuli manu, quando regenerentur a Christo. uerum iam tempus est, ut de presenti loco aliqua tangamus. uidit Propheta non uisionem, sed uisiones Dei. Quare non uidit unam, sed plurimas uisiones? Audi Dominum pollicentem atque dicentem: Ego uisiones multiplicaui . Quinta mensis Hic annus quintus captiuitatis regis Ioachim: trigesimo anno etatis Ezechielis, et quinto captiuitatis Ioachim, Propheta mittitur ad Iudeos. Non despexit clementissimus pater, nec longo tempore incommonitum populum dereliquit.  Quintus est annus. Quantum temporis intercessit? Quinque anni interfluxerunt ex quo captiui seruiunt. Statim descendit Spiritus sanctus, aperuit celos, ut hi qui captiuitatis iugo premebantur uiderent ea que uidebantur a propheta. Dicente quippe eo; et aperti sunt celi, quodammodo et ipsi intuebantur oculis cordis, que ille etiam oculis carnis aspexerat: 890 Et factus est sermo Domini ad Ezechielem filium Buzii sacerdotem. Sermo Domini, qui in principio erat apud Deum Patrem, Deus uerbum, sermo qui credentes efficit Deos. Si enim dixit illos deos, ad quos sermo dei factus est, et non potest solui Scriptura, ad quoscumque sermo Dei factus est, facti sunt dii. Ezechiel quoque Deus fuit, quia factus est sermo Dei ad eum: Ego dixi: Dii estis, et  filii altissimi omnes. uos uero ut homines moriemini, et quasi unus ex principibus cadetis . Ubi habetis in nouo Testamento istiusmodi repromissionem? Si oportet instrumenta distinguere, et dicere inter se dissidentes deos, quod quidem nefas est etiam suspicari, sed iuxta abusionem dicimus, audacter profecto dicam, multo maiorem in ueteri Testamento ostendi humanitatem, quam in nouo: Ego dixi, Dii estis et filii altissimi omnes. Non ait, quidam dii estis, et quidam non estis: uerum omnes dii estis. Si autem peccaueritis, ausculta quid sequitur: uos uero ut homines moriemini. Non est hec culpa uocantis ad salutem, non ipse causa mortis, qui inuitat ad diuinitatem, et ad celestis nature adoptionem, sed in nostro peccato, et in nostro scelere consistit  quod dicitur: uos autem ut homines moriemini, et quasi unus de principibus cadetis. Multi principes erant et unus ex eis corruit, de quo et in Genesi scribitur: Ecce Adam factus est, non, quasi nos, sed quasi unus ex nobis . Ergo quando peccauit Adam, tunc factus est quasi unus. Et factus est sermo Domini ad Ezechielem filium Buzi. Etiamsi de Saluatore hec dicta uolueris intelligere, ne timeas, habet et sic allegoria intellectum suum: uenit sermo Domini ad  eum, qui de uirgine nascebatur, id est, hominem, sermo semper in Patre manens, ut fierent utraque unum, et consociaretur homo, quem ob sacramentum et salutem uniuerse humanitatis indueret, diuinitati eius et nature unigeniti Dei. Factus est sermo Domini ad Ezechielem filium Buzi sacerdotem in terra Chaldeorum. Chaldei de celestibus disputant: Chaldei natiuitates hominum ratiocinantur. In terra Chaldeorum, quasi si dicat, eorum qui asserunt fatum, eorum qui causas uniuersitatis astrorum circuitu uendicant. Iste ergo nunc error, et 891 ista mentis peruersitas figuraliter in Chaldeorum terra significatur. In terra Chaldeorum secus flumen Chobar. Et facta est illic super me manus Domini. Et sermo Domini factus est ad prophetam et  manus, ut et factis ornaretur et uerbis. Et uidi uisiones. Aliqua perstringam, et licet pro angustia temporis ea, que dixi, possint sufficere, tamen etiam de toto corpore uisionis summa queque libabo. Et uidi, et ecce spiritus surgens ueniebat ab Aquilone. Diligenter considera rerum numerum que dicuntur: Spiritus surgens, siue auferens ueniebat ab Aquilone, ecce una res. Et nubes magna erat in eo: ecce due. Et splendor in circuitu eius: ecce tres. Et ignis refulgens: ecce quatuor. Et in medio eius sicut uisio electri in medio ignis: ecce quinque. Et lumen in eo: ecce sex. Post hec similitudo quatuor animalium, et uisio eorum, et narratio uisionis: ecce septem. Et in medio animalium, quasi carbones ignis: ecce octo. Quis potest ista minutatim exponere? Quis ita est  capax spiritus Dei, ut hec Sacramenta dilucidet? Oportebat accusatores Creatoris, et Dei prophetarum primum intelligere que dicuntur a prophetis, et postea criminari. Qui enim uere accusat, ea debet accusare, que nouit. Si uero heretici ne prope quidem sunt intellectui diuino, quomodo rationabiliter accusant, quos eos nescire conuincimus? Discant, quis in hac uisione sit sensus. Primum apparet spiritus auferens; secundo nubes magna in spiritu auferente; tertio splendor in circuitu spiritus auferentis; quarto ignis refulgens; quinto in medio eius sicut uisio electri, haud dubium quin in medio ignis; sexto splendor in eodem electro. Confiteor libenter a sapiente, et fideli uiro dictam sententiam, quam sepe suscipio. De Deo et uera dicere periculum  est. Neque enim ea tantum periculosa sunt que falsa de eo dicuntur: sed etiam que uera sunt, et non opportune proferuntur, dicenti periculum generant. Margarita uera est, sed si peruerse, discrimen eius est, quod [a 1Kb] dicit pedibus eorum. Et ut iuxta nos aliquod ponamus exemplum, collectiones iste non solum in Aelia, non tantum Rome, non in Alexandria, sed in omni semel orbe 892 similitudinem referunt sagene, que ex omni genere piscium capit. Non possunt uniuersa bona esse que incidunt in eam. Ait quippe Saluator: Cum extraxerint, et secus littus sederint, eligent bona quidem in uasa sua,  mala uero foras proiicient. Oportet ergo in sagena totius Ecclesie esse et bona et mala. Si iam uniuersa munda sunt, quid derelinquimus iudicio Dei? Et iuxta aliam parabolam, et frumentum et palee in area continentur, cum frumentum tantum in Christi horrea congregandum sit, et discernantur palee ab eo, cuius uentilabrum in manu eius, et mundabit aream suam, et congregabit frumentum in horreum, paleas uero consumet in igne inextinguibili . Neque enim assero aream totum esse mundum, sed aream intelligo esse cetum populi Christiani. Quomodo unaqueque area circumscribitur, et est plena frumento, uel paleis, nec totum frumentum est, nec totum rursum palea: sic in Ecclesiis terrestribus alius est frumentum, alius est palea. uerum ubi  non sua causa, nec per uoluntatem palee sunt  hic uero in tua potestate positum est ut sis palea, uel frumentum. Hec nos docere debent, ut si aliquando aliquis in congregationibus nostris uiderit peccatorem, non scandalizetur, neque dicat: Ecce peccator in cetu sancto est. Si hoc licet, si hoc conceditur, quare et ego non peccem? Dum in presenti seculo sumus, id est in area et in sagena, et boni et mali in ea continentur. Quando autem uenerit Christus fiet discretio, et implebitur illud quod ab Apostolo dicitur: Omnes nos oportet assistere ante tribunal Christi, ut reportet unusquisque propria corporis sui, que gessit siue bona siue mala . Hec in proemio de interpretationibus uisionum estuans animus est  locutus, et ambigens que sileat, que proferat, que leuiter tacta dimittat, que ex iis manifestius, que obscurius exponenda sint, si tamen poterimus implere quod cupimus. Primum ergo uidetur spiritus auferens: id quod paulo ante diximus, quia Dominus noster ignis consumens sit, etiam nunc repetimus, et dicimus huic testimonio congruere. 893 Quomodo ponitur spiritus auferens? Deus spiritus est , et spiritus auferens cernitur. Quid a me aufert, et ab anima mea, ut merito auferens predicetur? Utique mala: et tunc sentio bonitatem eius, si a me pessima queque sustulerit. Neque uero putandum est finem esse beatitudinis, si a malis liberemur, initium felicitatis est carere peccato; et in Ieremia scribitur : Ecce dedi sermones meos in os tuum, ecce constitui te super gentes et regna eradicare, et suffodere, et disperdere, et edificare, et plantare . Benignus est Deus, dans sermones ad eradicandum. uerum quid est quod eradicari debeat, et subuerti? Si qua plantatio in animo mala est: si qua secta nequam, hanc eradicat, hanc subuertit sermo propheticus. Utinam autem contingat ut mihi talis sermo donetur, qui eradicet hereticorum semina, et doctrinam ex Zabuli fonte manantem, qui de eius anima, qui nunc primum Ecclesiam ingreditur, idololatrie auferat plantationem.  Dedi sermones meos in os tuum. Ecce constitui te eradicare, et suffodere: scilicet ut si qua edificatio pessima est, destruatur. Quam uellem et ego suffodere, quidquid Marcion in auribus deceptorum edificauit, eradicare, et subuertere, et disperdere, ut Iacob disperdidit idola. Usque ad hodiernum diem est disperdere et edificare. Heretici disperdere et subuertere tantum audierunt, in edificationis autem plantationisque sermone surdas aures auerterunt. Neque enim uolunt inspicere, quia tristia queque prima dicuntur, et secunda que leta sunt. Quare nunc ista memoramus? uidelicet ut manifestetur Dei sermo subuertere mala, et edificare optima, eradicare uitia, quasi agricola bonus, ut in purgato campo uberrima uirtutum messis oriatur. Hec propter spiritum  auferentem. uidit enim primum spiritum auferentem, deinde nebulam magnam in eo. Quando purgatus fueris ab auferente spiritu, tantum ut auferatur omne malum a te, et omne quod in tua anima nequitie uersatur, tunc incipies etiam magna nebula frui, que in spiritu auferente consistit. Que nebula proxima est ei nebule, quam in Euangelio legimus, de qua uenit uox: Hic est filius meus dilectus, in quo bene complacui . 894 Spiritus uero auferens, deinde nebula magna in eo, postea splendidissimum lumen in circuitu eius. Ablatum est a te malum. Data est tibi nebula magna, ut pluat imbrem super uineam tuam. Secundum illud, quod alibi dicitur: Mandabo nubibus, ne pluant super eam imbrem , super pessimam uidelicet uineam. Si autem hoc de mala  iubetur, haud dubium est quin econtrario si bona uinea fueris, pluat super te nebula. Et splendor in circuitu eius. Deinde: Ignis fulgens, et in medio eius quasi uisio electri. Dupliciter aufert a nobis mala Deus, spiritu et igni. Si boni et intenti ad precepta Dei simus, et sermonibus illius erudiamur, spiritu mala nostra aufert, secundum illud, quod scriptum est: Si autem spiritu opera carnis mortificaueritis, uiuetis. Si uero spiritus mala non abstulerit a nobis, purgatione ignis indigemus . Idcirco diligenter obserua coniunctiones singulas. Prima coniunctio est spiritus et nebule, secunda ignis et luminis, tertia electri et splendoris, ac singula, que quasi tristitia uidentur, iucundiorum uicinitate pensantur. Siue enim spiritus oritur, statim sequitur nebula: siue  ignis apparet, adiunctum est ei lumen: siue electrum precedit, splendor in circuitu eius est. Oportet quippe nos quasi aurum in fornace, et electrum uehementissimo igne conflari. Et in hoc propheta, quem nunc exponimus, habes sedentem Dominum in medio Ierusalem, et conflantem eos, qui mixti sunt argento et stanno, et eramento, et plumbo, querula uoce causantem de his, qui habent in se commixtionem materie uilioris. Argentum, inquit, commixtum facti estis, et tamquam granumde uua reprobum argentum facti estis . Quando enim creature Dei, que ab initio bona est, superinducimus de malis nostris uitia ac passiones: tunc argento et auro es, stannum plumbumque miscemus, et necessarius est  ignis ad purgandum. Ideoque sollicite prouidendum est, ut cum uenerimus ad ignem istum, securi transeamus per eum, ad instar auri argentique, et lapidis pretiosi, que sine foco adultera sunt, uel qui sine foco adulteri sunt: non tam uramur incendio, quam probemur. Ecce spiritus auferens ueniebat ab Aquilone. Et hoc quod ab Aquilone ueniebat spiritus auferens, et postea redit, habet 895 rationem. Ab Aquilone quippe exardescunt mala super habitantes terram. Aquilo uiolentissimus uentus, quem alio nomine Dextrum uocamus, qui in quatuor cardinibus celi, de quibus uenti spirare dicuntur, frigidior est atque uehementior. Nec non et illud quod de ordine castrorum apud Isrel in Numeris scribitur , huius rei obtinet figuram. Nouissima enim castra ad Aquilonem  ponuntur Dan; prima castra Iuda ad Orientem, deinde pone eum Ruben, postea secundum mare Effrem, in extremo, ut diximus, ad Aquilonem Dan. Et olla, que succensa describitur, a facie Aquilonis accenditur. Aquilo quippe figuraliter dicitur contraria fortitudo, id est, Zabulus, qui est uere durissimus uentus. uenit enim ab Aquilone spiritus auferens, et nubes magna in eo: uitia ab eo esse exposuimus. Et splendor in circuitu eius, et ignis fulgens. Potuit dicere, ignis exurens, uerum piguit Scripturam tristitiam nominare, et opus eius ascribere, ideoque pro penali ui splendorem tantum apposuit. Et in medio eius, quasi similitudo quatuor animalium. Ista uisio eorum. Similitudo hominis in illis. Et quatuor facies uni, et quatuor penne uni, et crura eorum recta,  et pennati pedes eorum. uides qualia sint que regantur a Deo, ut ibi: Qui sedes super Cherubim appare. Cherubim interpretatur, plenitudo scientie, et quicumque scientia plenus est, efficitur Cherubim, quem regit Deus. Quid sibi autem uolunt quatuor facies? Que saluanda sunt genuflectunt Domino Iesu, et ab Apostolo tripliciter nominantur, ut in nomine Iesu omne genuflectatur celestium terrestrium et infernorum . Que autem genuflectunt Domino Iesu, subiecta sunt ei. Et que subiecta sunt dicunt: Nonne Deo subiecta est anima mea? Apud ipsum enim salutare meum . Et: Oportet eum regnare donec ponat omnes inimicos suos sub pedibus eius . Quid est ergo quartum? Celestia, terrestria, et inferna tria tantum sunt. 896 Nempe illud: Laudate Dominum,  celi celorum, et aqua, que super celos est, laudet nomen Domini . Omnia ista reguntur a Deo, et ducuntur a maiestate eius. Quocumque spiritus ibat, ibant et animalia. Hec ipsa animalia habent similitudinem super se hominis, cum sint quatuor facierum. Nec dictum est in principio, quia facierum quatuor sint, sed quia inter quatuor facies eminet, et principatum tenet facies humana, describitur, et que dicitur facies humana, et facies leonis a dextris quatuor partium, et facies uituli a sinistris quatuor, et facies aquile a quatuor partibus. uideamus ergo an tripartitam animam significet, de qua etiam aliorum opinionibus disputandum est, ut anime tripartite alia quarta fortitudo presideat. Que est  tripartitio anime? Per hominem rationale eius indicatur, per leonem iracundia, per uitulum concupiscentia. Spiritus uero qui presidet ad auxiliandum, non est a dextris, ut homo, uel leo: non est a sinistris, ut uitulus; sed super omnes tres facies consistit. Aquila quippe in alio loco nuncupatur, ut per aquilam, spiritum presidentem anime significet. Spiritum autem hominis dico, qui in eo est. Atque ita omnia ducuntur nutu Dei, celestia, terrestria et inferna, et ea que super celos sunt: et efficimur nos omnes Cherubim, que sub pedibus Dei sunt, quibus coniuncte sunt rote, et subsequimur ea. Non sub rota, neque sub seculi ditione rebusque uersamur, cum iam per passionem Christi sumus a mundi negotiis liberati. Et rota in medio rote. Si consideres  quomodo per contrarios euentus saluatur uniuersitas rerum, siue in his, qui putantur errare, siue in his, qui ab errore dicuntur alieni, uidebis quomodo rota in medio rote sit. Hec autem regit omnia, et quocumque uult torquet totius uniuersitatis Deus in Christo Iesu, cui est gloria et imperium in secula seculorum, Amen.



HOMILIA SECUNDA. De eo quod dicitur: Fili hominis, propheta super prophetas Isrel, qui prophetant de corde suo, usque: Extendam manum meam ad prophetas, qui uident uana, et diuinant mendacia .

897 Nullam speciem peccatorum Scriptura reticet, de qua non doceat legentes. Oportuit enim uerbum Dei missum ad sanandos eos, qui audiebant,  omnem spiritum peccatorum perstringere, et uniuersis hominibus loqui, ut nemo fraudaretur remediis salutaribus, et his medelis, que uulneribus possint prodesse curandis. Quomodo ergo dicuntur alia de populo, alia de sacerdotibus magnis, et quedam de presbyteris, ac nonnulla de dispensatoribus, et quidem bonis dispensatoribus laus, malis uero culpa ascribitur: ut alii exhortationem accipiant ad meliora, alii uero ut in peiora non corruant: sic oportet de falsis ac ueris prophetis diuinam edoceri disciplinam, ut prophete quidem accipiantur in eam demum partem, qui uerbis Dei ministrant: per pseudoprophetas uero designentur Ecclesiarum magistri, qui non recte, seu sermone, seu uita congruunt ei, quam predicant, discipline. Leti quapropter simus, si nos  Scriptura commoneat, docens ut recedamus a uitiis, magis autem si ordinis nostri aliquos Dei sermo perstringat, uolentes sanari, et conuerti a peccatis nostris. Factus est sermo Domini ad prophetam Ezechielem dicens ei, Fili hominis, propheta mihi super prophetas Isrel. Fuerunt quidem et prophete Isrel nomine potius quam ueritate. Sunt autem et hodie in uero Isrel, id est, Ecclesia, quidam pseudoprophete, et falsi magistri, quibus hic sermo prenuntiat.  Si me arguat Dei sermo, tentabo conuerti, nec quia aduersum me aliqua dicuntur, qui uideor doctor esse Ecclesie, debeo tacere: uerum mihimetipsi non parcens, cuncta reuelabo, que dicta sunt, ut conuertar a uitiis, ut fiam non ex his quos Scriptura nunc corripit, sed ex his qui sermonem Dei uerissime predicantes, in Ecclesia exstiterunt magistri. Propheta super prophetas Isrel, qui prophetant, et dices prophetis. Quomodo 898 [a 1Kb] opus prophetarum erat hec spiritu predicere que uidebantur: sic eodem spiritu opus est ei, qui exponere cupit ea, que sunt latenter significata, ut monstret [b 1Kb] , non ad eum fieri prophetiam, qui contra Dei docet uoluntatem, qui prophetat de corde suo. Iuxta simplicem quidem intellectum, quidam prophetarum de diuino spiritu,  loquentes, non de corde suo locuti sunt, sed de sensu Dei: quidam uero simulantes se prophetas, atque dicentes: Hec dicit Dominus, Domino non loquente in eis, pseudoprophete exstiterunt. Potest autem et super eos, qui docent in Ecclesiis, si aliter quam poscit ueritas, docent, presens sermo congruere. Si quis enim ea, que iehsu Christus Dominus locutus est, [c 1Kb] ipsa eque doceat, non de corde suo, sed de Spiritu sancto loquitur sermones Filii Dei Iesu. Si consentit Sanctus spiritus uoluntati eius, qui in Apostolis locutus est, non de corde proprio loquitur, sed de corde Spiritus sancti, qui est locutus in Paulo, qui est locutus in Petro, et in ceteris apostolis est locutus. Si quis uero legens Euangelium, proprium sensum aptat Euangelio, non ita  intelligens, ut Dominus locutus est, iste falsus propheta est, loquens de corde proprio in Euangelio. Et de hereticis quidem nichil absurdum est hec dicta intelligere. Disserunt quippe quasi in Euangeliis, et quasi de Apostolis, suorum fabulas proprio corde exponentes, non in corde Spiritus sancti. Neque enim possunt dicere: Nos autem sensum Christi habeamus, ut uideamus ea, que a Deo donata sunt nobis . Cum autem et super me uenerit, qui dicor ecclesiasticus, qui accipio librum sanctum, et nitor eum interpretari, hoc quod de hereticis intelligi potest, queso audientes, ut diligenter attendant, et accipiant gratiam spiritus de qua dictum est: Discretio spirituum, ut probati trapezite facti, diligenter 899 obseruent  quando falsus sim magister, quando uero predicem que sunt pietatis ac ueritatis. Si itaque inuenio in Moyse, et in Prophetis sensum Christi, non de corde proprio, sed de spiritu sancto loquor. Si autem nichil congruum inueniens, mihimetipsi confingor que loquar, fluctuans in sermonibus, qui sunt alieni a Deo, de meo potius corde, quam de Dei sensibus loquor: Propheta, et dices prophetis, qui prophetant de corde suo. Non ait simpliciter de corde;  sed de corde suo. Et prophetabis, et dices ad eos: Audite uerbum Domini. Hec ad me, hec ad eum dicuntur, qui doctorem se esse promittit, ut timor Dei maior oriatur in nobis, ne periclitemur quasi sub commentario scripto non ab hominibus, sed ab Angelis Dei, sic proferre sermonem. Noui quippe quia cum in iudicio illo ordo consederit, de quo prophetauit Daniel : et libri fuerint aperti, omnes mei conatus, omnes mee expositiones proferentur in medium, siue in iustificationem, siue in condemnationem meam. In iustificationem quidem mihi erunt, que benedicta sunt: in condemnationem uero, ea que secus quam ueritas poscit explanata. Ex sermonibus, inquit, tuis iustificaberis et ex sermonibus tuis condemnaberis : quasi habenti non  omnes sermones, de quibus iustificaretur, neque rursum omnes sermones, de quibus condemnaretur. Si aliquis a sermonibus purus est alienis, et eis qui possint reprehendi, ex sermonibus suis iustificabitur, et non condemnabitur. Si autem numquam recte locutus est, sed semper protulit praua, ex sermonibus suis condemnabitur, et non iustificabitur. uerum quia nos, qui non sumus ex omni parte perfecti, neque sic dicimus ut semper iustificemur, neque sic econtrario sumus peccatores, ut semper condemnemur, et habemus alia uerba ex quibus iustificemur, et alia ex quibus condemnemur: Deus super stateram suam utraque ponens, expendit diligenter, et iudicat in quibus iustus sim, et in quibus sermonibus condemnandus. Quod autem in sermonibus facit,  hoc idem facit et in gestis. Necesse est enim, ut sint alia facta in quibus iustificemur, et alia in quibus condemnemur. Neque enim sic perfectus sum, ut omnia facta habeam, in quibus iustus existam: neque sic peccator, ut talia cuncta fecerim, que me omni ex parte condemnent. Esse autem et alia facta istiusmodi, 900 et alia istiusmodi, ex hoc manifestum est quod dicitur: Quorumdam hominum peccata manifesta sunt, precedentia ad iudicium: quorumdam autem et subsequuntur . Similiter autem et bona facta manifesta sunt, et que aliter habentur, latere non possunt. Aeque de intellectibus. Propter quod et inter se inuicem cogitationum accusantium, siue satisfacientium iudicium me exspectat de omnibus, que facio, que intelligo, que loquor, et incertus  opperior, quidnam mihi in illo iudicio futurum sit. Quantoque magis timor Dei mihi incutitur ad recipienda cuncta que feci, tanto magis custodire me debeo: utinam quidem ab omnibus peccatis, sin autem hoc non possum, saltem queam a maximis. Hec de eo, quod proposuimus de prophetis, qui prophetant de corde suo, ad quos dicitur: Audite sermonem Domini, hec dicit Adonai Dominus, ue iis, qui prophetant de corde suo, qui ambulant post spiritum suum. Duo peccata sunt, unum cordis, aliud spiritus. Primum de meliori parte uideamus, ut possimus  etiam ea, que contraria sunt, considerare. Apostolus loquitur: Orabo spiritu, orabo et sensu. Qui sensus in corde habet habitaculum: Psallam spiritu, psallam sensu . Igitur et spiritus est et sensus in nobis. Et quomodo sanctus orat spiritu, orat et sensu: psallit spiritu, psallit et sensu: sic iste qui est falsus prophetes de corde proprio prophetat, et ambulat non post spiritum Dei, sed post spiritum suum. Est quippe quidam spiritus hominis, qui uersatur in eo, post quem procul absit ut ego ambulem; sed intelligens sanctum Spiritum Dei post Dominum Iesum meum ambulem. Itaque prophete, qui prophetant de corde, et ambulant post spiritum non tam Dei, quam suum, omnino, quod Grece dicitur . . . . . . non uident, et est ambigua ex  sermone sententia. Siue enim ea, que sunt generalia . . . . . . id est, generalia non uident, licet quadam ex parte conspiciant, siue  omnino non uident, licet sibi ex parte quadam uideantur uidere. Alii quippe in nobis oculi sunt meliores his, quos habemus in corpore. Qui oculi aut Iesum Dominum uident, qui eos ad se intuendum creauit, aut certe ceci sunt. Si peccator sum, nichil uideo, nec possum ueritatis lumen aspicere. In iudicium quippe, ait, 901 in mundum istum ueni, ut non uidentes uideant, et uidentes ceci fiant . Si autem iustus, accipio gratiam a Deo, et de me quoque dicitur uidens. Prophete enim uocabantur ante uidentes. Et: Qui uides, ait, uade, descende in terram Iuda, et ibi commorare, et ibi prophetabis. In Bethel autem, iam non  adiicies ut prophetes . Et rursum alibi: uisio quam uidit Isaias filius Amos . Beatus cui reuelabit Dominus oculos ad uidenda mirabilia de lege Dei, iuxta obsecrationem prophete dicentis: Reuela oculos meos, et considerabo mirabilia de lege tua . uideamus autem et alium sermonem, per quem pseudoprophete, et falsi magistri corripiuntur, a quo queso ut, orantibus uobis, ego purus inueniar. Que est ergo igitur [F. ista] correptio? Sicut uulpes in deserto prophete tui, Isrel. Animal uulpes nequam est, uersutum, indomabile est, ferum est. Dicite, ait Saluator, uulpi isti: Ecce sanationes perficio hodie, et cras, et tertia die consumor . Has uulpes necessarias habuit aduersum alienigenas Samson, quarum caudis cum [a 1Kb] igne uinctis   in perditionem eas frugum misit hostilium. Istiusmodi sunt falsi magistri, uersuti, maligni, et bestiis similes. Si talis sum, uulpes sum, sed non simpliciter uulpes, uerum uulpes in desertis, uulpes in parietinis, uulpes in rupibus, hec enim in diuersis [b 1Kb] sensibus continentur. uersipelles isti et nequam semper in desertis, semper in solitudinibus morantur. Ubicumque enim anima habitatur a Deo, et Spiritu sancto plena est, ibi non potest hereticorum doctrina penetrare, nec ualet eorum sermo perrumpere. Ubi autem solitudo Christi,  ubi desertum iustitie, ibi nequissime discipline uenena uersantur. Idcirco: Sicut uulpes, ait, in desertis prophete tui, Isrel. Non steterunt in firmamento. Si considerare uolueris [a 1Kb] magistros, uidebis eos infirmos, instabiles, et non ualentes dicere: Statuit supra petram pedes meos, et direxit gressus meos : et quia non sunt tales ut steterint, robusta radice fundati: ideo non steterunt in firmamento, sed dilexerunt mouere pedes suos. Est autem et hoc grande peccatum saltem paululum 902 pedes mouere, ut Dauid psalmista canit: Quam bonus Isrel Deus rectis corde: mei uero pene moti sunt pedes. Beatus ille multumque felix, cui robustissime consistenti firmos anime pedes habere concessum est, qui audire a Deo dignus est: Tu uero sta mecum.  uerum non tales pseudoprophete, non tales falsi magistri; neque enim sic steterunt in firmamento. Et congregabant greges filiorum Isrel, quos docent, quos instituunt siue heretici dogma impium predicantes, siue falsi magistri decipientes eos, quorum aures pruriunt, colligunt greges schismatum aduersum Ecclesiam Dei, aduersum domum Isrel. Non surrexerunt qui dicerent, In die Domini: falsa uidentes hi non surrexerunt. Isti uero surgentes dicunt: Consepulti sumus Christo per baptisma, et consurreximus ei . Habemus quippe ut pignus Spiritus sancti, quem accipiemus ad plenum postquam uenerit quod perfectum est: sic pignus resurrectionis, quia in resurrectione perfecta nemo adhuc resurrexit de nobis. uerumtamen resurreximus,  Paulo dicente: Consepulti sumus Christo per baptisma, et consurreximus ei. Nondum ergo resurrexerunt, hoc est, necdum resurrectionis baptisma consecuti sunt falsi prophete, et falsi magistri, qui dicerent, [b 1Kb] In die Domini, uidentes que falsa sunt, neque aliquando possunt conspicere ueritatem. Accipe exemplum. Qui Scripturam legit, et aliter quam scripta est accipit, Scripturam mendaciter uidet. Qui uero audit Scripturam, ut [c 1Kb] se ueritatis intellectus habet, et sic eam interpretatur, uidet ueritatem. Et sancti quidem non diuinant. Non enim diuinatio in Iacob. Peccatores uero diuinant falsa, dicentes: Hec dicit Dominus: et Dominus non misit eos. Audi hereticos, quomodo traditionem apostolorum habere se dicant. Audi falsos magistros, quomodo  affirmant doctrinam suam Domini esse doctrinam, sensum [d 1Kb] suum congruere prophetarum, et dicunt: Hec dicit Dominus, et Dominus non misit eos. Et ceperunt suscitare sermonem. Non uisionem falsam uidistis . Et hi enim uolunt in defensionem sui quemdam pro se suscitare sermonem; sed arguit eos Dominus, et 903 dicit: Non uisionem falsam uidistis, et diuinationes uanas locuti estis, et dixistis, dicit Dominus, et ego non sum locutus? Propterea  dic: Hec dicit Dominus pro eo quod sermones uestri mendaces sunt. Orate pro nobis, ut sermones nostri non sint falsi. Licet quidam homines ignorantia iudicii eos asserant falsos, Dominus non dicat, et recte nobiscum agetur. Si uero mille hominum eos dixerint ueros, iudicio porro Dei fuerint falsi, quid mihi proderit? Dicunt et Marcionite magistri sui ueros esse sermones, dicunt et ualentini robustissimam sectam, qui fabularum eius commenta suscipiunt. Que utilitas? Quia plurimi Ecclesie heretica prauitate decepti in eorum conspirauere sententiam, hoc est quod queritur, ut Dominus sermonum meorum testis assistat, ut ipse comprobet que dicuntur sanctarum testimonio Scripturarum. Propter hec ergo ad nos dicit Adonai Dominus: Extendam  manum meam ad prophetas, qui uident mendacia. He comminationes sunt aduersum falsos magistros, et eos, qui loquuntur mendacia. uideamus autem quid de his comminetur: In disciplina 904 populi mei non erunt. Non uno modo a Domino peccatores corripiuntur. Aliter arguitur populus Domini, aliter alienus ab eo: Fili, ne neglexeris disciplinam Domini, neque fatigeris, dum argueris ab eo. Quem enim diligit Dominus castigat: flagellat autem omnem filium, quem recipit . Argue nos, Domine, uerum in iudicio, et non in furore: ista correptio populi est. Correptio peccatoris et alieni illa est, quam iustus renuit dicens: Domine, ne in ira tua arguas me neque in furore tuo corripias me . De falsis itaque magistris, et de pseudoprophetis  dicitur: In disciplina populi mei non erunt, neque in scriptura Domus Isrel scribentur. Sicut et alibi: Deleantur de libro uiuentium, et cum iustis non scribantur. Et nunc Scriptura ait: In domum Isrel non scribentur, et in terram Isrel non intrabunt. Extra repromissionis terram heretici morabuntur, que est terra ualde bona, et in quam, ut introducamur, oramus, in libro uiuentium ante conscripti a Iesu Christo, cui est gloria et imperium in secula seculorum, Amen.



HOMILIA TERTIA. De eo quod scriptum est: Fili hominis, obfirma faciem tuam super filias populi tui, que prophetant de corde suo, usque: Obfirma faciem meam super hominem illum, et ponam illum desertum .


903 Primum de eo, quod dicitur: Obfirma faciem tuam, requirendum. Deinde si Dominus dederit, inuestigare debemus filias populi prophetantes de corde suo, et facientes ea, in quibus eas Dei sermo corripiat. Et quod sit alia facies preter hanc corporis nostri faciem, licet ex multis manifestum sit, attamen et ex his, que Apostolus memorat, indicatur: Nos uero omnes reuelata facie gloriam Domini  speculantes, in eamdem imaginem transformamur a gloria in gloriam, quasi a Domini spiritu . Hanc faciem corporalem omnes homines habemus reuelatam, nisi forte calamitatibus et angustiis premimur. uultus autem ille, de quo sermo Apostoli est, in multis tectus est, et in paucis reuelatus. Qui enim fiduciam habet in uita immaculata, in sensu sano, in fide uera, iste tantummodo non habet confessionis, fraudulentie, peccatique uelamen; sed propter puram conscientiam, 904 reuelata facie gloriam Domini contemplatur. Procul autem absit a nobis, ut uelatam habeamus hanc faciem. Hec pauca de facie, ut possimus intelligere quid sit, quod sequitur: Obfirma faciem tuam super filias populi tui. Ista facies, id est, principale ()  cordis nostri, nisi obfirmata fuerit super eo, quod intelligendum est, ut quomodo uidet, sic annuntiet gentibus, illud quod aspicitur, non uidetur. Impossibile quippe est, ut aliquis sine obfirmatione uultus, uagus, fluctuabundus, circumlatus omni uento doctrine, uideat quod debet, uideat ut debet. Oportet enim uolentem intelligere habere faciem, in eo quod intelligere nititur, obfirmatam: ob hanc semper causam prophetaturis primum iubetur, ut faciem suam obfirment; ut nostram autem et nos possimus obfirmare faciem in Euangelio, in Lege, in Prophetis, in apostolis, obfirma eam super 905 Christo, et non super seculi negotiis. Sed cum in mundialibus curis anima nostra uersetur, cum semper ardeat habendi fame, non obfirmamus  faciem nostram super ea, que imperauit Deus, sed super ea, que Dei sunt aduersa preceptis. Quis, putas, in nobis immundus est ob obfirmationem faciei super his, que interdicta sunt? Quis intantum sollicitus et cautus, ut diebus ac noctibus in ea obfirmet cordis sui faciem, que iubentur? Nunc quoque si intellecturi fuimus presentem scripturam quomodo prophete dicatur: Obfirma faciem tuam super filias populi tui, ut uideat ea que dicturus est, debemus obfirmare intelligentiam, plenum in intentatione cordis habere tractatum, quod sit hoc, quod significetur, ut tandem ratione superati, recedamus a littera. Ac secundum communem quidem intellectum, uidentur quedam filie populi prophetantes hoc quod sequitur admisisse peccatum. Assumentes ceruicalia  consuebant; consuentes non ponebant ea sub capite, sed sub cubito audientium, et uelaminibus quibusdam tegebant capita uniuerse etatis. Hec sunt, que prophetantibus filiabus populi reputantur quasi magna peccata. Quis autem potest in uerbo consistens dicere, quia si quis ceruicalia consuat, et consuta sub cubito ponat alterius, delinquat, et a Deo corripiatur? Quis potest asserere, quia si quis uelamina faciat ad tegendum caput uniuerse etatis, impie agat? Inuitis nobis ab ipsa Scriptura necessitas imponitur, ut ab apicibus littere recedentes, uerbum, et sapientiam, et uoluntatem eius requiramus ad aperienda peccata, que clausa sunt, ad illuminanda que caligant, ut possimus a maledicto extranei  fieri, omni cubito manuum, siue manus. Qui in uictu corporis occupati sunt, et ne per somnium quidem spirituales uidere delicias, quas nos habere uult sermo diuinus dicens: Delectare in Domino, et dabit tibi petitiones cordis tui; qui non nouerunt uoluntatem beatorum, de qua scribitur: Torrente uoluptatis tue potabis eos: requirunt quasi amatores luxurie, et non amatores Dei, semper in corporalibus esse deliciis. Signum autem mihi uidetur uoluptatis carnee, sub cubito manuum ceruical assutum. Quia enim in tempore discumbendi ad beneficia corporalia uidemur uti consutis quibusdam, et acu pictis sub cubito 906 manuum nostrarum, forsitan sermo diuinus per istius modi figuram et argumentum eos culpat magistros, qui per uaniloquentiam,  et beatas quasque repromissiones, multitudinem audientium libidini, uitiis, uoluptatique permittunt. Debet enim Dei uerbum, et Deus homo ea proferre, que saluti sunt audienti, que illum hortentur ad continentiam, ad conuersationem sanorum actuum, ad cuncta, que homo studiosus laborum, et non libidinum, debet incumbere, ut possit ea consequi, que a Deo sunt repromissa. Cum ergo aliquis aptus moribus populi, ut placeat eis, quibus aures pruriunt, loquitur que gratanter accipiant, loquitur que uicina sunt uoluptati, talis magister consuit ceruicalia sub omni cubito manus. Sequitur hoc peccatum habentem, ut faciat etiam amictus ad uelandum caput omnis etatis. Cuius autem rei figura sit etiam uelamen, cautius consideremus.  Qui fiduciam habet, et uere uir est, uelamen non habet super caput suum, sed intecto capite orat Dominum, intecto capite prophetat: per signum corporalis rei etiam spiritalem latenter ostendens, ut quomodo non habet uelamen super caput carnis sue, ita non habeat uelamen super principale cordis sui. Si quis uero confusionis uelamen gerit, et peccati, iste quasi muliebria uelamina habet super caput suum. Itaque cum aliquis docuerit ea, que aurem populi mulceant, et strepitum potius laudatorum, quam gemitum moueant, si blandus inimicus palpauerit potius quam secuerit uulnera, talis homo amictus contexit in capite. Cum autem in luxuriosam orationem dicentis se sermo fuderit, et in lasciuum persultauerit eloquium, contexit uelamen  super caput omnis etatis; non modo puerorum et iuuenum, uerum et senum. Quomodo enim faciat signa et portenta ad decipiendos  etiam electos falsus Christus, et falsus propheta: similiter et hi, qui ad uoluptatem meditata deportant, et ista semper inquirunt, que delectent potius audientes, quam conuertant a uitiis, faciunt uelamina super caput non modo puerorum et iuuenum, sed  senum quoque et patrum, intantum ut etiam eos decipiant, qui iuxta laborem anime in spiritali etate et senio processerunt. Et 907 potuit quidem dicere propheta super filios populi tui, qui prophetant, sed quasi homines, qui uelamina contexant, et ceruicalia consuant sub  omni cubito manus, mulieres sint, et nullus inter eos uiri nomine dignus habeatur, ait propheta: In filias populi tui, que prophetant de corde suo, et ea faciunt, que sequuntur. Effeminate quippe sunt eorum magistrorum et anime, et uoluntates, qui semper sonantia, semper canora componunt, et  nichil uirile, nichil forte, nichil Deo dignum est in his, qui iuxta gratiam et uoluntatem audientium predicant: idcirco omnes filias potius, quam filios dixit assuentes ceruicalia. Et obserua proprietatem uerbi, assuentes, ait, non contexentes. An ignoras quod tunica Domini tui Iesu nichil in se habeat consutile, sed ex omni parte contexta sit? Iste ergo consuunt dicta dictis fraudulenter et callide, assuentes potius quam contexentes:  et faciunt ceruicalia, non in quibus capita reclinent, sed in quibus cubitum: id est, ut manus eorum non sint in labore, non in opere lassescant, sed sint in requie, sint in otio, sint in his gestis, que uoluptatibus seruiunt. Hec autem que diximus, ita se habere ut a nobis intellecta sunt, sequens sermo prophete lucidius ostendit, dicens: Hec dicit Adonai Dominus: Ecce ego ad ceruicalia uestra, in quibus uos conuertitis illic animas in dissolutionem. Aperuit enigma quod latebat, perspicue ostendens consuta ceruicalia in dissolutionem animarum fieri. Quis autem potest super sermonem qui legitur, audiens Deum comminantem, quia ipse disrumpat talem subtelam, et talia ceruicalia? Ait enim: Ecce ego, non iubeo, sed ipse disrumpo ceruicalia  consuta sub omni cubito manus. Dei opus est, omnem arguere texturam et dissoluere uniuersam fictionem pessimam, que nocet his, qui nolunt manibus operari, sed otiosus eis uti. Et disrumpam ea a brachiis uestris, id est, ceruicalia, ne ulterius ea cubitis uestris subiecta habeatis. Et emittam 908 animas, quas uos subuertitis, animas eorum. Que ergo subuersio est consuere ceruicalia, et subiicere cubitis? Sed ut sermonis sacramentum intelligas, uidebis grandem subuersionem esse, delicatum hominem iuxta corpus efficere. Talia autem sunt uerba hereticorum, ubi non est conuersatio rigida. Inuenies discipulos ualentini moribus dissolutos ad nichil forte, ad nichil uirile tendentes, similiter et sectatores Basilidis. Docent insuper et  negare inuerecunde, quasi precepto [a 1Kb] quod de eorum martyrio est. Non id docent quod ostendunt Ecclesiastici, parati tollere crucem, et sequi Saluatorem. Disrumpit ergo, qui hec comminatur sermo Filius Dei, consutiones nequissimas. Presta mihi, Christe, ut disrumpam ceruicalia in animarum consuta luxuriam. Sed quid aliud sequitur? Et uelamina  disrumpam. Que se disrupturum esse testatur? non solum ceruicalia, uerum et uelamina. Ideo autem disrupturum, ut caput nudum fiat, ut accepta fiducia, et reuelata non solum facie, sed etiam capite, constanter uir ecclesiasticus possit orare. Disrumpam uelamina uestra, et liberabo populum meum de manu uestra. Licet uos subuertatis animas per ceruicalia, et uelamina, ego ista disrumpens liberabo populum meum. Liberat autem populum Deus per conuersationem austeram, et a uoluptatibus recedentem. Et ultra non erunt in manibus uestris in subuersionem: in manibus uestris, qui decipitis audientes, iam non erunt ista ceruicalia: Et cognoscetis quia ego Dominus. Si non conscissa fuerint ceruicalia, si non uelamina disrumpo, non cognoscetis  quia ego Dominus. Delicie quippe et otium, et resolutio non sinunt cognosci eum, qui dicit: Ego sum Dominus. Pro eo quo euertisti cor iusti inique. Quomodo in loco signorum dictum est, quia decipiant etiam electos Dei: sic euenit sepe ut iustos quoque heretici supplantent. Amant enim homines uoluptatem: quia statim ut apparuerit, tranquilla est, et 909 lasciua, et delectans sensum, et prouocans nos ad usum sui. Fugimus amara, licet salutaria sint, et nolumus laborare uoluptatibus deliniti, nescientes quia impossibile est, eumdem amatorem esse Dei. Propter quod Apostolus ait de pessimis, quia sint amatores uoluptatis magis, quam amatores Dei . Et ego non auertebam ad confortandas manus iniquorum. Ego non auertebam, sed  omnia que erant edificationis dispensabam. Iste uero prophetisse effeminate anime auertebant ad con fortandas manus iniqui, hoc est, ut fortior manus iniquitate fieret, ne omnino auerteretur de uia sua mala, et uiuificaretur, id est, nullus penitus conuerteretur a uia sua pessima, et uiuificaretur. Propterea falsa non uidebitis, qui docetis falsa. Iam uos non faciam ultra conatu prospero pergere, ut possitis insinuare que dicitis: et diuinationes non diuinabitis amplius: Et liberabo populum meum de manu uestra. Oremus, ut et nos liberet Deus de manu talium magistrorum, qui ubicumque fuerint, ad uoluptates audientium loquentes, scindunt ac diuidunt Ecclesiam, quia plures sunt magis amatores uoluptatum, quam amatores Dei. Et scietis, quia  ego Dominus. Si conuertero diuinationes uestras, si fecero silere mendacia, tunc scietis quia ego Dominus. Hec prior prophetia: sequitur et alia, que ita contexitur: Et uenerunt ad me uiri seniorum Isrel, et sederunt ante faciem meam . Omnia Dei sermo perstringit, et nullam speciem ordinum, qui in Ecclesia constituti sunt, dimittit  intactam; uerum uniuersa percurrens, omnes sanare desiderat, ueluti nunc quedam ad presbyteros loquitur. Ea enim que precesserunt dicta sunt de magistris. Idcirco consideremus et de presbyteris quid dicatur, excutientes nosmetipsos, ne quis nostrum presbyter talis sit, qualis infra exponitur. Et uenerunt ad me uiri seniorum Isrel, et sederunt ante faciem meam. Et factus est sermo Domini ad me dicens: Fili hominis. uideamus 910 accusationem, ut scire possimus, utrumne eam in nobis deprehendamus. An non uiri isti posuerunt cogitationes suas in cordibus suis, et penam iniquitatum suarum posuerunt ante faciem suam? Numquid respondens respondebo eis: Beati qui mundo sunt corde . Qui enim mundum habent cor, cogitationes  suas non ponunt in cordibus suis, sed magis habent in sermone Dei. Qui autem laborant in secularibus curis, et nichil aliud requirunt nisi quomodo presentem transigant uitam, hi cogitationes suas ponunt in cordibus suis, ut puta si uideris hominem nichil aliud cogitantem nisi mundi negotia, lucra corporalia, et ciborum abundantiam: ex his que indiguerit, in quibus sollicitus est, in quibus suspirat, futuram tantum alimoniam cum dolore conquirens, penam cogitationum suarum posuit in corde suo. Arguens igitur quosdam presbyteros istius modi ait ad prophetam sermo diuinus: uiri isti, id est, supradicti presbyteri, posuerunt cogitationes suas in cordibus suis, et penam iniquitatum suarum posuerunt ante faciem suam. Nemo uestrum existimet  cruciatus nobis ab alio, quam a nobis irrogari. Deus non facit penas, sed ea que patimur ipsi nobis preparamus. Itaque testimonio, quo frequenter usi sumus, etiam nunc opportune utamur. Ambulate in lumine ignis uestri, et in flamma quam accendistis. Non est ignis alterius nisi uester, qui ligna, qui stipulam, qui materiam futuro incendio coaceruastis. Dicit ergo de presbyteris, procul autem absit a nobis. uiri isti posuerunt cogitationes suas in cordibus suis, et penam iniquitatum suarum posuerunt ante faciem suam. Sed respondens respondebo eis: Numquidnam dignum est istis me respondere, qui uenerunt ad te prophetam uolentes discere sermones meos? Propter hoc loquere ad eos, et dic eis: Hec dicit Adonai Dominus. Homo, homo ex domo Isrel. Omnes  [a 2Kb] homines nati sumus homines, sed non omnes homines homines sumus, 911 sicut sepissime notaui, id quod in Leuitico scriptum est: Homo, homo filiorum Isrel, aut aduenarum, qui appositi sunt in nobis. Estote homines, homines scilicet, quia non omnes homines homines sunt. Ostendamus de  Scripturis quomodo quidam homines non sint homines. Homo in honore positus non intellexit, comparatus est iumentis insipientibus, assimilatus est eis . Iste non est homo homo, sed homo iumentum. Generatio uiperarum, quis ostendit uobis fugere ab ira uentura ? Talis non est homo homo, sed serpens homo. Equi in feminas insanientes facti sunt, unusquisque super uxorem proximi sui hinniebat. Et iste non est homo homo, sed homo equus. Absit igitur a nobis, ut tales simus, qui mereamur audire, non esse nos homines homines; sed aliud quid preter homines. Si enim boni et mansueti sumus, duplicamus hominis nomen: ut sit in nobis non simpliciter homo, sed homo homo. Considera an inuenire ualeamus, quid  sit illud quod nomen hominis duplicet. Quando iste homo, qui est exterior, homo fuerit, eo qui est interior homo, serpente existente, non est in nobis homo homo, sed tantum homo. Quando uero interior homo iuxta imaginem perseuerauerit conditoris, tunc nascitur homo, et fit istiusmodi secundum exteriorem, et interiorem hominem, bis homo homo. Porro si quis in hoc uocatus, ut fiat homo homo, posuerit cogitationes suas in corde suo et penam suam ante faciem suam, et uenerit ad prophetam: Ego, inquit Dominus, respondebo ei in his quibus detinetur mens eius. Docet nos sermo presens, quomodo poterat singulis respondere, nec importuna admouere medicamina, sed pro qualitate morborum congrua queque proferre. Animaduerte  quod dicimus. Ad medicum decem uadunt decem habentes species infirmitatum. Non omnes eodem modo curat, sed alium isto, et alium illo, ut puta, sanat emplastro, alii aliud tribuit medicamentum, nonnullis quod cauterium nuncupatur imponit, alium amara, alium dulci temperat potione, cuiusdam uero uulnera crassiore unguine delinit. Sic et sermo Dei pro qualitatibus hominum loquitur, nec passim sapientie sue ingerit sacramenta. Ait itaque: Ego respondebo ei in his, quibus detinetur mens eius. Ut ista uidelicet curet, in quibus 912 mens eius detinetur, ut non faciat declinare domum Isrel. Quicumque se ipsum exemplum non prebet bone uite, sed peruersus incedit, iste per suam prauitatem, dum ad hec que non debet, inclinatur,  facit quodammodo etiam Dei populum declinare secundum corda eorum, que abalienata sunt a me. Et qui hoc facit, secundum alienatum cor a Deo, in cogitationibus suis facit. Propter quod respondetur eis, in iis, in quibus detinetur cor eorum, et dicitur: Dic ad domum Isrel: Hec dicit Adonai Dominus,  Conuertimini, et auertite uos a studiis uestris. Quia pollicitus est locuturum se eis ea, in quibus detinetur cor eorum: ideo nunc quasi peccatoribus loquitur dicens: Conuertimini, et auertite uos a studiis uestris, et auertite facies uestras. Nonne tibi uidetur hoc facere? Facies uestre obfirmate sunt super ea, que non debent; conuertite eas, et obfirmate in hec, que uestro sunt emolumento. Propter quod homo homo de domo Isrel, et de proselytis qui adueniunt in Isrel, quicumque abalienatus fuerit. Potest fieri et hominem hominem, siue creatum hominem hominem: seu perfectum sui hominem hominem effectum abalienari contingit: siquidem et iustus secundum eumdem Ezechielem conuertitur aliquando a iustitiis suis, et peccat. Si  ergo istius modi homo posuerit cogitationes suas in corde suo, et penam iniquitatis sue ante faciem suam, et uenerit ad prophetam, ut interroget eum in me: Ego, inquit Dominus, respondebo ei in ipso, in quo detinetur: et obfirmabo faciem meam in hominem illum. Considera quomodo in principio spoponderit clementer se responsurum, ac deinde quomodo, si rursus uenerit, necdum curatus, prioribus uerbis, obfirmabo, dixit, faciem meam super hominem illum, et ponam illum in desertum. Si enim non obedierit sermonibus commonitionis, sed in delicto perseuerauerit, ponam eum in desertum, et in exterminium, et tollam eum de medio populi mei. Ne auferas nos, Deus omnipotens, de medio populi tui, uerum conserua nos in populo tuo. Iuste  autem proiicitur, qui digna facit abiectione, ut auferatur a populo Dei, et eradicetur ab eo, et tradatur Satane. Et in presenti quidem potest quis egrediens de populo Dei, rursum per 913 penitentiam reuerti; si uero eradicatus fuerit illo ex populo, de quo in quadam parabola dicitur uenisse et recubuisse, et introisse quemdam, qui non habebat uestimentum nuptiale, dicente ad eum patrefamilias: Amice, quomodo huc intrasti, non habens uestem nuptialem ? atque ita precipiente ministris, ut uincientes eum manibus et pedibus, 914 mitterent in tenebras exteriores, difficillime in locum pristinum reuertetur. Sed nos non eradicabimur; uerum et in presenti, et in futuro seculo in Domino nostro Iesu Christo plantabimur, et in eo fructus  uberrimos afferemus, cui est gloria et imperium in secula seculorum. Amen.



HOMILIA QUARTA. De eo, quod scriptum est: Terra cum peccauerit mihi, ut preuaricetur preuaricans, extendens manum meam super eam, usque ad id, quod dicitur: Et si fuerint tres uiri in medio eius, Ne, Daniel, et Iob, ipsi iustitia sua liberabunt animas suas .

913 Sermo Domini, qui factus est ad prophetam, de peccatrice terra loquitur, quomodo propter delicta sua uariis sit excruciata suppliciis, fame, bestiis malis, gladio, morte, morte autem repentina, que aut ex corrupti eris uitio sit creata, aut ex quocumque acciderit euentu, et dicitur: Quod si etiam  quatuor ultiones meas misero in terram peccatricem, fuerint autem isti tres uiri Ne, Daniel, et Iob in terra peccatrice, ipsi soli salui erunt. In comminatione prima, in qua penam famis a penis ceteris aperuit, filiorum et filiarum nomina tacuit. In eo uero sermone, in quo bestias malas minatus est terre, ait: Si filii et filie eorum salui fient, sed ipsi soli saluabuntur. Terra autem, et cum paululum reticuisset, adiecit: Et erit in introitu. Rursum in comminatione gladii: Non liberabunt, ait, filios, aut filias. Et in morte similiter est locutus: Non derelinquentur filii aut filie eorum, sed ipsi soli Ne, et Daniel, et Iob liberabunt animas suas. Ingens igitur nobis cura expositionis incumbit, et ob id diligenter debemus attendere, et obsecramus auditores, ut quasi ad aliquod  grande spectaculum confluentes faciem mentis intendant, ne obscuritas, relaxatis sensibus, elabatur. Non dixit in presenti, si peccauerint ciuitatis aut loci alicuius accole, sed si terra peccauerit. Et scio, quia simplicior quisque cum audierit, si terra peccauerit, statim ad procliuem feratur intelligentiam, ut terram dicat nominatam pro his, qui morantur in terra: uerum sequentia Scripture istam statim eximent expositionem. 914 Cum enim peccauerit terra, et in sua peccata corruerit, extenditur manus non super habitantes terram, sed super ipsam terram: prima correptione conteritur, ut uidelicet ab ea firmamentum panis auferatur, quasi pena sit terre si fames in ea obtineat, ut fruges semini denegentur. Nam quomodo homo peccator sine  prole, et sterilis inter maledictos punitur, iuxta id quod in quodam loco scriptum est  et de iusto dicitur, non erit sine prole, neque sterilis in uobis, et peccatores sine liberis, et posteritate sui eterna infertilitate damnantur, ut in domo Abimelech factum est , et earum quarum clausit Deus uuluam propter peccatum, quod in Isaac commissum est: sic et terra quodammodo sine prole et sterilis relinquitur, fame missa in eam. Putas, uerum est, quod asserere sermo preludit non de habitatoribus terre, sed de ipsa terra dicitur? Possum paulisper ad altiora conscendens Scripturarum testimoniis approbare quomodo peccator terra dicatur. Dicitur enim ad Adam: Terra es, et in terram ibis . Possumus  dicere, quia et nunc delinquens terra peccator sit. Sed econtrario latissimam Scripture siluam recensens, coarctor ad suspicandum, quia animalis sit terra ista quam cernimus. Si enim hoc, quod scriptum est: Qui aspicit super terra, et facit eam tremere , iuxta id quod scriptum est uolumus accipere, intelligimus ad aspectum Dei terre motus concitari: non quos Iudei suspicantur. Nam illi asserunt tremorem terre commotionem 915 eius esse, quod longe a ueritate diuersum est. Et nos quippe solliciti et trementes propter peccata nostra in terra sumus, nec tamen tremor noster corpus concutit ad tremendum: sicuti et in alio loco dicitur: Super quem respiciam, ait Dominus, nisi super  humilem et quietum, et trementem sermones meos ? Ex quo manifestum est mansuete et humiliter Deo seruientem ad sermones eius mente potius tremere, quam corpore. Et hec quidem in medio dicta sunt satisfactione eius testimonii, quod intulimus: Qui aspicit terram, et facit eam tremere. Accipe autem alia dicta de terra: Offenditur terra ab his, qui insident in ea. Quomodo offenditur terra, et quando auersatur ab his, qui in se commorantur? Quando fuerint peccatores. Accipe aliud exemplum: Complacebit sibi terra in sabbatis suis. Econtrario enim quedam terre sabbata nuncupantur, in quibus sibi complaceat et letetur. Necdum dico: Attende, celum, et loquar, et audiat terra uerba oris mei . Neque aliud: Audi, celum, et auribus percipe,  terra. Sed nec Ieremie prophetiam: Terra, terra, audi uerbum Domini, scribe uirum istum abdicatum . Multa nos latent propter paupertatem memorie, propter ingenii tarditatem. Multa sunt que condidit Deus rationabilia, et sunt capacia, non solum principatus et potestates, et rectores tenebrarum istarum, uerum etiam et in meliore parte thronos, dominationes, et cetera, que in nostro intellectu Apostolus reliquit dicens: Et super omne nomen, quod nominatur non solum in seculo isto, uerum et in futuro . Aer quoque animalibus plenus est, secundum eiusdem Apostoli testimonium predicantis: In quibus aliquando ambulastis secundum seculum mundi huius, secundum principem potestatis et eris spiritus, qui nunc operatur  in filiis diffidentie. Est ergo terra, et uniuersa 916 animalia, et per partes animalium uarietates. Quando enim offenditur terra, et rursum complacet sibi in sabbatis suis, non omnis offenditur, non omnis exsultat. Quodammodo enim erudita est cum habitatoribus suis, et didicit sabbata siue in umbra, siue in ueritate iuxta nature sue agere qualitatem. Unde sacratiore quadam intelligentia sabbatismus exercetur post septem annos terre sancte, donec complaceat Deo in ea habitare. Si uero peccatores in ea fuerint, iam non ultra per septimanas annorum, sed per septuaginta terra sabbatum gerit. Habemus sermonem de septuaginta annis tam apud Ieremiam , quam apud Danielem  sanctis litteris consignatum, et futurum est ut in die  iudicii non solum homo, sed etiam [a 1Kb] uniuersa conditio iudicetur. Omnis quippe creatura congemiscit,  et condolet . Si omnis creatura congemiscit et condolet, est autem creaturarum pars terra, et celum, et cetera queque, que sub celo sunt, et que super celos, et liberabitur omnis creatura a seruitute corruptionis in libertatem glorie filiorum Dei; quis scit et de terra, an secundum naturam suam in aliquo peccato teneatur obnoxia? Si enim animal est, si rationabilis est, si indiget auditione sermonis prophetici dicentis: Attende, celum, et loquar, et audiat terra uerba oris mei: Et: Audi, celum, et auribus percipe, terra: cur non dicamus, ut inter homines est homo audiens et faciens uerba, que iussus est facere, et alius est qui audit, et non implet, quod precipitur, sicut et Angelus preuaricator? Angelos enim non custodientes principatum  suum, sed deserentes proprium habitaculum suum in iudicio magne diei uinculis sempiternis sub tenebris seruabit . Quando ergo Angeli [b 2Kb] preuaricantur, et alii sunt, qui Dei precepta custodiunt, et iudicium prestolantur non solum hominum, uerum etiam Dei, 917 ut frequenter diximus tam de his, que in Apocalypsi conscripta sunt, quam et ex aliis innumerabilibus; quare, inquam, non terre et eris iudicium sit futurum? Si autem non putas huic disputationi consentiendum, per quam asserimus omnem creaturam iudicandam, audi et aliud testimonium de terra. Interrogat Deus Cain, qui occiderit Abel fratrem suum: et post multos sermones quos in Genesi legimus, ad extremum de terra dicit: Maledicta terra que aperuit os suum ad excipiendum sanguinem fratris  tui de manu tua . Ego nec illud pretereo: Maledicta terra in operibus tuis: et econtrario si quando benedicitur. Legimus et maledictam, et benedictam Dei uocibus terram. uides ergo, quia merito dicitur: Congemiscit omnis creatura. Et ut ad precedens reuertar exemplum, offenditur terra in insidentibus sibi. Puto quia terra nos ut mater sustinens, et letetur super bonis filiis, et doleat super peccatoribus. Ita quippe patri filius insipiens dolor est, et ei matri, que genuit eum. Et non solum huic patri et matri, de quorum semine orimur, sed et illi matri, que uere mater nostra est. Accepitque Deus humum de terra, et plasmauit hominem. Igitur terra mater nostra est: letatur quando filium iustum sustinet. Letabatur terra ferens Abraham, Isaac et Iacob.  Letabatur terra in aduentu Domini nostri Iesu Christi, dignam se cernens filii Dei sustentatu. Quid  necesse est dicere de Apostolis, et prophetis, cum de Domini aduentu scriptum sit: Omnis terra clamat cum letitia? Confitentur et miserabiles Iudei hec de Christi presentia predicari, sed stulte ignorant personam cui uideant impleta que dicta sunt. Quando enim terra Britannie ante aduentum Christi unius Dei consensit religionem? Quando terra Maurorum, quando totus semel orbis? Nunc uero propter Ecclesias, que mundi limites tenent, uniuersa terra cum letitia clamat ad Dominum Isrel, et capax est bonorum secundum fines suos. Statuitque fines gentium iuxta numerum filiorum Isrel, et facta est pax Domini populus eius Iacob, funiculus hereditatis eius Isrel . Capax est, inquam, ut animal iuxta partium qualitates, et bonorum actuum, et  malorum in quibus 918 aut laudem mereatur, aut penam. Cum igitur dicitur: Terra, que peccauerit mihi, ut delinquant delictum, mysterium quoddam significatur. Aliter quippe de habitatoribus, aliter de ea dicitur, que inhabitatur: Celum et terra pertransibunt . Cur celum pretergreditur, cur terra pertransit, nisi quia transitus sui quedam digna fecerunt? Et alio loco: Corrupta est, ait, omnis terra . Quando corrupta est? ante diluuium, non quod per inundationem diluuii sit corrupta. Ait ergo: Terra que peccauerit mihi, ut delinquat delictum, extendam manum meam, et conteram eius firmamentum panis. Extendens Deus manum suam super peccatricem terram, famem immittit in eam. Possum et aliter interpretari, quia terra aliquando  delinquat. Terra quippe est anima nostra, ut in parabola Euangelii significatur . Anima petra, anima terra bona et fertilis per multam patientiam. Ista igitur terra sepe peccat, sepe non peccat. Et siquidem peccauerit, extendit manum super eam, et conterit omne firmamentum panis eius. Ne conteras, Omnipotens Deus, firmamentum panis ab ista terra nostra, quin potius largire nobis semen tuum, ut faciat in nobis fructum centuplum. Et emittam in eam famem, et tollam de ea hominem et pecus. Quomodo possum tam reconditas res in publicum proferre? unde mihi ut exponere ualeam, cur fames, cur fertilitas, cur abundantia, cur egestas terre accidant? O profundum diuitiarum sapientie et scientie Dei! Utrum propter homines et animarum malitiam immittatur  fames? an propter Angelos, quibus sunt commissa terrena, si peccauerint, accidant ea que uidemus accidere? Si autem sunt quidam celestis dispensationis ministri, qui fructibus presunt, forte et propter illos infertilitas terre eueniet. Plurima enim operum eius in absconsis sunt. Non possumus magnitudinem sapientie effari. Arenam maris et pluuie stillas, et dies seculi quis dinumerabit? Altitudinem celi, et latitudinem terre, et profundum sapientie quis inuestigabit ? uarie ergo mittitur fames super peccatricem terram. Et auferam, inquit, ex ea hominem et pecus. Aliud est terra, aliud homo.  Non habitatores terre, ut quidam putant, nunc pro terra 919 [a 1Kb] nominat. Si enim habitatores terre per terram accipi uelit, superfluum fuerat dicere: Auferam ex ea hominem et pecus. Gaudet enim terra quando plena est accolis: meret cum id quod dicitur, acciderit: Auferam ab ea hominem et pecus. De quibus si Dominus, uobis orantibus, ministrauerit sensum , uolumus pauca disserere. Quomodo pena matris est in exsilium destinate priuari filiis, aut certe filios suos ad aliam uidere prouinciam destinari: sic quodammodo mater nostra terra flagellatur pro peccatis suis a Deo, quando aufertur ab ea homo et pecus: letatur quando homines habet, magis autem quando habet homines optimos, et in Dei studiis uiuentes,  sicut supra exposuimus. Dicitur ergo, quando terra peccauerit, quasi dicatur, si quando peccauerit mater, auferam de domo eius filium: sic et nunc auferam de ea hominem. Letatur quippe terra non super bestiis et feris rabidis, sed super pecudibus, quia placida et mansueta animalia diligit. Et auferam de ea hominem et pecus. Et si fuerint isti tres uiri, de medio eius. Quomodo potest in terra peccatrice trium istorum pariter numerus commorari? Quomodo tam diuersis temporibus, uiuentium potest inter se uita coniungi? In presenti legimus in peccatrice terra eos pariter consistere, id est, Ne, qui in diluuio fuit, et Danielem, qui in captiuitate Babylonis commoratus est, et Iob, qui temporibus patriarcharum et Moysi uixisse perhibetur.  Hoc enim tempus inuenimus uite Iob. Quid ergo possumus dicere? Meminisse debemus  quia ut homo hominem generat, et Isrel generat Isrel. Isrel quippe cum esset Iacob, generauit Isrel populum. Et inuenimus in Scripturis, Isrel nomen tam in uno homine quam in uniuerso populo dici. Sic non solum Isrel Isrel, uerum et Ruben generat Ruben, et Simeon generat Simeonem, et Leui Leui, et Iudas Iudam, et reliqui omnes, qui in tribu Iuda sunt ab illius stirpe uenientes, Iudas nuncupantur: et replicate sunt Scripture in tribu Iuda hominibus Iuda. Ea que in 920 benedictionibus Iacob, per Moysen de Ruben et Simeon et Leui et Iuda dicuntur , et ceteris non sic conueniunt patriarchis, ut his qui cognomines eorum propter familie  radicem exstiterunt. Beniamin lupus rapax ad matutinum comedit, et ad uesperam dabit escam. Beniamin ille numquam fuit lupus rapax. Beniamin ille numquam in uesperam dedit escam; sed is, qui natus est ex tribu Beniamin, Hebreus ex Hebreis iuxta legem Phariseus, circumcisus octauo die, Beniamin predicabatur lupus rapax ad matutinum comedens, quando iuuenis fuit, et in uesperam dans escam, quando credens spiritalem prebuit cibum a se Ecclesiis institutis. Igitur Beniamin Beniamin generat. Quomodo ergo homo ex homine, Beniamin ex Beniamin, sic Iuda ex Iuda, Ruben ex Ruben nascitur, Ruben quippe uiuat et  non moriatur, et sit multus in numero. Intantum non erat de patriarcha sermo, sed de populo, qui de patriarcha descensurus erat. Cur hec dicta sunt? uidelicet ut presentem locum exponerem de Ne, et Daniele, et Iob. Quomodo enim Isrel Isrel genenerat, et Iob Iob, et Ruben Ruben, reliqui reliquos; sic Ne Ne. Et dicam quia de filiis Ne, Sem Ne fuerit. Cham uero non fuerit Ne: neque enim habuit similitudinem patris sui. Et ut non omnes, qui ex Abraham filii Abraham, licet sint de semine eius, non sunt filii ipsius, quoniam peccatores sunt: sic hi qui habent similitudinem factorum Danielis, Daniel sunt; qui imitantur patientiam Iob, Iob fiunt. Noli ergo dicere: Beatus Ne, quoniam dignus effectus est, ut in diluuio solus eligeretur a Domino, et  ceteris inundatione pereuntibus, cum suis seruaretur incolumis: sed considera, quia si et tu feceris ea, que fecit Ne, eris Ne. Audi Saluatorem dicentem: Si essetis filii Abrahe, opera Abrahe faceretis . Igitur si quis filius est Abraham, facit gesta Abraham: si quis filius est Ne, facit opus Ne: si quis filius est Danielis, facit id quod fecit Daniel. Si quis sequitur per quod gloriosus effectus est, ut puta omnis qui substantiam suam perdit; et sustinens patienter tam iacturas rerum 921 familiarium, quam mortes filiorum, dicit: Dominus dedit, Dominus abstulit; ut Domino uisum est, ita factum est: sit nomen Domini benedictum in secula : qui incenditur corporis malis, et flagellatur uario malorum suorum dolore, et nichilominus in  ipsis suppliciis glorificat Dominum; qui potest respondere diuina, et inter cruciatus propheticam uocem emittere, qualem emisit Iob, imitator est Iob. Atque ita in hunc modum et Ne, et Daniel, et Iob in eodem possunt tempore reperiri. Quia autem nunc Ezechiel non de his dixerit, quos in Scripturis lectitamus, uidelicet quos aut translatio, aut mors de presenti uita subtraxerit, de alio quoque loco approbare conabimur. Daniel qui traditus est Eunuchorum principi cum Anania, Azaria, Misele, [a 3Kb] eunuchus fuit, et est in presenti dictum: Ne et Daniel et Iob, filios et filias non liberabunt , et reliqua. Fingamus  quippe filios habuerit Ne, quomodo filii Danielis, docebuntur, quem eunuchum fuisse Iudei tradunt? uerum quia fertilis et sancta fuit anima illius, et propheticis diuinisque sermonibus multos liberos procreauit, idcirco dicitur: Si fuerint in tempore illo, uel isto, ut Ne et Daniel et Iob, et ipsi soli saluabuntur. Et nos ergo possumus fieri Daniel, et ut non enumerem omnes sanctos, possum esse Paulus, si fuero imitator eius dicentis: Imitatores mei estote ; si cauterium, quo signatus est Paulus, habuero; si eamdem figuram, qua ille figuratus est in Christo, possedero, per quam, ut bonus pater, aiebat: Filioli mei, quos iterum parturio, donec Christus formetur in uobis . Si uero ex dissimilitudine signaculi 922 coarguor, quia aliam formam habuerit Paulus  quam ego in anima habeam, me ipsum decipio dicens: Filius meus es tu, semen Pauli. Noli mirari quod filius Apostoli fias. Habeto uirtutes, et eris filius Christi. Filioli, inquit, adhuc pusillum uobiscum sum . Cum autem fueris Christi, eris et omnipotentis Patris, quia unum sunt, uniteque nature. Ad hoc laborat iustus, in hoc studium suum omne conuertit, ut Danielis et Iob, et Ne, et Abrahe filius ostendatur ad adoptionem Dei, et iam non uocetur hominum nominibus, sed uocabulis filiorum Dei. Si ergo fuerint tres uiri isti. Non indiget Spiritus sanctus, ut etiam nunc Ne et Danielem, et Iob ostendat: Tres uiri isti in medio eius. Dicit mihi eruditus auditor: Tres in presenti nominantur, sermo uero tuus plurimos affirmat, et Daniel et Iob, et Ne. Cui  sic respondebimus: Omnis multitudo similium unus est, et non plures, qui similes sunt. Non plura corpora, sed unum corpus omnes sumus, iuxta id quod scriptum est: uos autem estis corpus Christi, et membra ex parte. Et Saluator noster uenit querere et saluare quod perierat , in sacramento nonaginta nouem ouium non errantium, et unius perdite. uenit quippe filius hominis querere et saluare quod perierat. Quomodo enim unum corpus plura sunt corpora, et una ouis plures sunt oues, que perierant, hoc pacto omnes Ne, Daniel, et Iob in unum Ne, Iob et Danielem rediguntur. Ipsi in iustitia sua saluabuntur, dicit Dominus  Adonai. Prius [a 2Kb] nomen Dei quatuor litterarum est, quod interpretatur naturaliter Deus. 923 Ergo emittitur propter peccata terre fames. Terra uero secundum omnes sensus quos supra diximus, et quoscumque intelligentie auditorum relinquimus, ut ex nostris dictis ipsi sibi alias intelligentias reperirent. uideamus autem et aliud opus ire diuine emittentis in terram peccatricem bestias pessimas. Aiunt etiam Iudei, si quando lupi homines deuorauerint, impetum facientes in domos, et cetere bestie, ut historia refert, leones quondam in humanum genus immissos, et alio tempore ursos, istiusmodi deuorationes ex Dei indignatione descendere. Et hunc interim sensum, ut sequamur litteram ab altiori intellectu recedentes, nunc sequi uidemus prophetam. Qui  autem spiritalis est, iudicans omnia, et a nullo diiudicatur, confidenter dicit multas esse bestias, quas emittit Deus in peccatricem terram, si tamen terra nostra peccauerit: Aduersarius noster diabolus ut leo rugiens ambulat querens quem deuoret . Illa quoque historia, que Scripturas diligenter obseruantibus in planum se prebet intellectum, istiusmodi habet significationem: quando duo ursi ad paruulos missi sunt, qui contumelias faciebant prophete, dicentes: Ascende, calue; ascende, calue. Ursi namque illi in signum erant aliarum bestiarum, que uere fere, uere sunt rabide, que mittuntur in hanc peccatricem terram. Procul autem absit a nobis, ut bestie ad nos pro Dei ultione mittantur, quin potius in oratione dicamus: Ne tradideris bestiis animam  confitentem tibi. Ego noui perseuerantes in fide iustos feris traditos, et laceratos ab eis consummasse martyrium, nec tamen beatos esse desisse. Non enim bestiis fuerant traditi spiritalibus et inuisibilibus, que lacerant animas peccatorum, et dentes suos in impiorum corda defigunt. Quemadmodum enim si pastor ex ore leonum euellat duo crura ouis, uel extremum auricule, ita euellentur filii Isrel. Traditur ergo aliquando terra bestiis, ad euersionem, ut auferatur ab ea homo et pecus . Et obserua diligenter differentias comminationum. In prima comminatione famis ait: Ipsi soli saluabuntur, 924 Ne, Daniel et Iob. In secunda uero, ubi bestias immissurum se esse testatur, filii et filie nuncupate sunt: uerumtamen ipsi soli salui erunt, dicit Adonai  Dominus. Qui locus dupliciter intelligitur. Ac primum secundum communem sensum exponamus ob nonnullorum insipientiam, qui sensum animi sui,  Dei esse asserunt ueritatem, et frequenter dicunt: Futurum est ut unusquisque nostrum precibus suis eripiat quoscumque uoluerit de gehenna: et iniquitatem introducunt ad Dominum, non uidentes, quod iustitia iusti super eum erit, et iniquitas iniqui super eum, et unusquisque in proprio peccato morietur, et in propria iustitia uiuet. Nihil mihi conducit martyr Pater, si non bene uixero, et ornauero generis mei nobilitatem, hoc est testimonium eius, et confessionem, qua illustratus est in Christo. Nihil prodest Iudeis dicentibus: Nos de fornicatione nati non sumus, unum patrem habemus Dominum , et post modicum: Abraham pater noster est. Quecumque dixerint, quecumque sibi assumere uoluerint, si non habuerint fidem Abraham, incassum gloriantur. Neque  enim ideo saluabuntur, quia sunt filii Abraham. Quoniam ergo quidam non recte opinantur, necessario interposuimus etiam sensum littere dicentis: Filios et filias non liberabunt Ne, Daniel et Iob, sed ipsi soli salui erunt. Nemo nostrum confidat in iusto patre, in matre sancta, in fratribus castis. Beatus homo, qui spem habet in semetipso, et in uia recta. Ad eos autem qui in sanctis fiduciam habent, non incongrue proferimus exemplum: Maledictus homo, qui spem habet in homine . Et illud: Nolite confidere in hominibus. Sed et aliud: Bonum est confidere in Domino, quam confidere in principibus . Quod si necesse est in aliquo sperare, omnibus derelictis, speremus in Domino dicentes: Si constiterint aduersum me castra, nontimebit cor meum.  Cum hec se ita habeant, etiam alia nobis questio oboritur, quam diligenter debemus excutere, ut Scripturarum ueritas elucescat: Quare cum tanti sint iusti, nunc tantummodo tres nominantur, Ne, Daniel et Iob? 925 Audiui quondam a quodam Hebreo hunc locum exponente atque dicente, ideo hos nominatos, quia unusquisque eorum tria tempora uiderit, letum, triste, et rursum letum. uide Ne ante diluuium, considera mundum integrum, et eumdem, post, Ne in totius orbis naufragio solum cum filiis suis et animalibus in arca seruatum: considera quomodo post diluuium egressus sit, et plantauerit uineam, quodammodo secundi rursus orbis creator existens. Talis est iustus: uidit [b 13Kb] mundum ante diluuium, id est ante consummationem: uidit mundum in diluuio,  in corruptione et in interitu peccatorum, que in die sunt euentura iudicii: rursum uidebit mundum in resurrectione omnium peccatorum. Dicit  mihi aliquis: Concedo de Ne, ut tria tempora uiderit, quid respondebis mihi de Daniele? Et hic ante captiuitatem in patrie floruit nobilitate, et deinceps, in Babylonem translatus, eunuchus effectus est, ut manifeste ex libro ipsius intelligi potest: uidit et reuersionem in Ierusalem. Ut autem probetur, quod ante captiuitatem in Ierusalem fuerit, et post captiuitatem eunuchus effectus sit, assumamus id quod ad Ezechiam dictum est: Accipient de filiis tuis, et facient spadones in domo regis . Deinde post septuaginta annos inuenitur deprecans Deum, ut completo iam tempore captiuitatis, rursum ingrediatur Ierusalem. Habemus orationem eius in uolumine proprio conscriptam , nec tamen 926 possumus inuenire ubi sit  mortuus. uidit ergo tria tempora, ante captiuitatem, in captiuitate, et post captiuitatem. Talis iustus est. uideamus autem, an et Iob tria tempora habuerit. Fuit quidem locuples: erant quippe ei oues septem millia, cameli tria millia, iuga boum quingenta, et supellex multa ualde, filii septem, et filie tres. Deinde accepit potestatem diabolus aduersus eum. uide tempora commutata. Diues in liberis pater, repente orbus efficitur: diues in censu Dominus, ad ultimam deducitur egestatem: ecce duo tempora. Post hec apparet ei Dominus, et loquitur ei de nube, et ipse Iob ea, que sunt in libro eius scripta, respondit . Igitur in primo tempore Dei laudibus predicatur; in secundo tentationi traditur, et seuissimo ulcere percussus a pedibus usque ad caput  tristia et dura perpetitur. Ad extremum facte sunt ei oues quatuordecim millia, cameli sex millia, iuga boum mille, asine pascentes mille, et nascuntur ei filii septem et filie . Atque ita et in Iob tria tempora deprehendimus, que in iustis hominibus reperimus. Tria uident iusti tempora; presens, et commutationis, quando iudicaturus est Deus, et futurum post resurrectionem mortuorum, id est, uite celestis perpetuitatem in Christo Iesu, cui est gloria et imperium in secula seculorum. Amen.



HOMILIA QUINTA. De eo quod quatuor ultiones pessime, id est, gladius, fames, bestie male, et pestilentia inducuntur super terram peccatricem: et de parabola qua dicitur: Fili hominis, quid fiet ligno uitis ?


925 Fames, que propter peccatricem inducitur terram, iuxta possibilitatem nostrarum uirium discussa est, et post famem de bestiis pessimis diximus, quas immittet Deus super peccatores. Quatuor enim ultiones in principio proposuimus, e quibus relique due sunt de romphea, et de morte. Et in prima quidem filiorum et 926 filiarum nomen  tantum est: in secunda uero et tertia, quam nunc conamur exponere, filiorum et filiarum nomen annexum est, id est, in romphea, qua corruunt, qui cede eius digna fecerunt. Quis est ergo iste gladius, id est, romphea, quam nos formidare debemus, nequando mittatur super terram nostram, super terram 927 quam figuraliter exposuimus, ut et nobis necesse sit transire per gladium duplex aliquid habentem in pena? Habitus quippe ipsius gladii diuidit et secat eum, in quem infertur: si uero ad acumen aciei eius etiam tactus ipse penalis est, dupliciter torquetur, qui hoc gladio puniendus est. Scriptum est enim: Statuit igneam rompheam, et Cherubim custodire uiam ligni uite . Et quomodo si gladius acutus et cedens inferatur in corpus,  duplicem tribuit cruciatum adustionis et cedis: sic et romphea, que ad custodiam Paradisi statuta memoratur, quam nunc ob expositionem gladii presentis assumpsimus, duplicia infert tormenta, dum adurit et diuidit. Ut autem necessarium aliquid, ex quibus Deus sensum nostrum illuminat, in loco presenti interponamus, accipe exemplum. Aiunt studiosi medicinalis discipline, ad quasdam corporum curationes necessariam esse non solum sectionem ferri, uerum etiam adustionem. Nam ad eos, qui canceris ueterno computrescunt, candentem siue nouacule laminam, siue quodcumque acutissimi ferri genus adhibent, ut per ignem radices canceris euellantur, per incisionem autem putrida caro truncetur, et uia pateat medicaminibus iniiciendis.  Quis, putas, nostrum canceris, ut ita dicam, habet simile peccatum, ut non ei sufficiat, aut simplex acumen ferri, aut sola ignis adustio, sed utraque adhibeantur, quo uratur, et secetur? Audi Saluatorem rationem ignis et ferri in duobus locis significantem. In alio loco ait: Non ueni mittere pacem super terram, sed gladium . In alio uero: Ignem ueni mittere super terram, et [a 74Kb] utinam iam ardeat . Igitur defert utrumque Saluator, gladium et ignem, et baptizat, que non potuerunt Spiritus sancti purificatione purgari. Sacramenta diuina sunt ineffabilia, et soli Deo cognita: plus tamen in gratiarum donatione, quam in tormentorum uarietatibus constituta. Neque enim medici ex disciplina artis sue rationabiliter eos, quibus  medentur, secant, urunt, dantque poculum amarissimi temperamenti, 928 multaque alia, prout causa postulat, faciunt: Deus autem uniuersitatis Dominus, sine rationabili quadam sapientia, et sine dispensatione digna maiestatis sue penas tantum infert peccatoribus. Neque enim, ut existimant, ad hoc tantum adhibet supplicia, ut torqueat, sed quasi pater scit uulnera omnium nostrum: scit qua  ex causa, quod ulcus natum sit, que putredo infelicis anime, ex quo ducatur exordio, qualis species doloris, ex quo peccato ueniat: scit et formas, modos, et numeros peccatorum; qui semel, bis, terque peccauerit; qui in una specie delictorum sepe ruit, qui in diuersis uitiorum speciebus singulis tantum uocibus errauerit. Hec omnia nos iuxta sapientiam Dei querere [Sup. debemus], secundum illud, quod scriptum est: Scrutans corda et renes Deus, et supplicia, que ab eo irrogantur, sic intelligere, quasi digna Deo, et conuenientia dispensationi eius, nos uult non tantummodo cruciari. Omnia quippe ad hoc condidit, ut essent; et salutares fecit generationes mundi, et non est in eis medicamentum perditionis; sed quia quod ille uoluit nos  contemnendo non fecimus, et ille quod cupierat, non exercuit in nobis, disputatio nos cegit, ut aliquid de penarum specie diceremus, que inferuntur ad terram. Debemus autem nosse, quia non statim ubi fames fuerit, sequatur et mors. Potest quippe fieri, ut aliquis famem sustinens perseueret in uita, licet inedia, et squalore, et macie discrucietur. Potest fieri, ut, immissis bestiis malis, statim non omnes pereant, fuge auxilio reseruati. Potest euenire ut, cedente romphea, cesset interitus. Modo uulnerantur quidam, et secantur, et, ut ita dicam, crebris ictibus [a 1Kb] confunduntur, nec tamen pereunt. Idcirco nunc pena nouissima in enumeratione penarum mortis infertur. Istiusmodi quiddam et sacratissimus Apostolus sentiens loquebatur: Nouissimus  inimicus destruetur mors . Audebo dicere, sed nouissimus inimicus destruetur mors. Fuit quidam ante mortem inimicus, id est 929 romphea: fuit quidam ante mortem inimicus, bestie pessime: fuit quidam ante bestias pessimas inimicus, fames. Hec omnia inimica sunt religionis inimicis. Si enim non uis amicus fieri Deo inuitanti te ad reconciliationem, et dicenti per Apostolum: Obsecro uos per Christum reconciliari Deo , quid de Deo causaris, cum in causis sub inimicorum imperio esse uoluisti? An ignoras idcirco Deum in Aegypto immisisse furorem et iram, et angustiam, immissionem per Angelos pessimos, quia inimici illius erant, et ab eius aduersario regebantur? Procul autem absint a nobis quatuor istarum supplicia  penarum, fames, bestie pessime, gladius, mors. Quidquid enim horum fuerit illatum, ad eos uenit qui inimici Dei sunt: amicos eius preterit, neque ausum est eos contingere, qui de eius necessitudine gloriantur. Et quomodo de igne bene creditum est, Scripturis testantibus, quia transeant per eum iusti, et non comburantur: Uniuscuiusque enim opus quale sit, ignis probabit: sic et in his suppliciis inueniatur aliquis Daniel, Ne, et Iob, et nichil penarum sustinebit. Hec specialiter per singula supplicia exposuimus, que in extrema parte in unum propheta consocians ait: Hec dicit Adonai Dominus: Si autem  quatuor uindictas meas pessimas, rompheam, et famem, et bestias pessimas, et mortem immisero. Quo? non super terram, sed super Ierusalem. Terra enim si puniatur, sufficit ei una correptio. Si autem corripiatur Ierusalem, super quam inuocatum est nomen Dei , quatuor ei cruciatus pariter inferuntur. Multo nobis utilius fuerat diuino non credidisse sermoni, quam post credulitatem adhuc rursum ad peccata conuerti, que ante commisimus. Considera enim quomodo Scriptura super terram singillatim supplicia dicat inferri, et non apponat quam terram: quando uero ad Ierusalem ueniat: Si autem et quatuor uindictas meas pessimas, rompheam, et famem, et bestias pessimas, et mortem immisero in Ierusalem; nos indicans Ierusalem, qui peccantes quidem  nos Ierusalem sumus, que destruitur; in preceptis uero permanentes, Ierusalem dicitur, que saluatur. Omnes lamentationes, quas legimus in Ierusalem. omnes querimonie, quibus eam plangit Deus, 930 ad nos pertinent, qui gustauimus sermonem Dei, et postea mandatis eius contraria fecimus. Non plectitur Salomonis iura contemnens, non sic punitur Lycurgi scita destituens. Aliud supplicium est eius, qui legem Dei per Moysem traditam conculcat, et despicit: maxima omnium est eius pena, qui precepta filii Dei pro nichilo duxerit. Irritam enim quis faciens legem Moysi sine ulla miseratione duobus uel tribus testibus moritur ; quanto magis putatis deteriora supplicia mereri illum, qui Filium Dei conculcauerit! Ait ergo, quos enumerauimus, Filium  Dei non conculuerunt, sed tantum legem Dei ingressi sunt: maximeque hi, qui ante aduentum Domini fuerunt. Sed neque hi, qui crucifixerunt Saluatorem meum, rei sunt ingentis pene, sicut hi, quibus ait Apostolus: Filium Dei conculcans, spiritui gratie contumeliam faciens : et si quid aliud significat in eo loco in quo eorum peccata replicat, qui post fidem in Deum peccauerunt. Hec propter quatuor ultiones pessimas, que inducuntur super Ierusalem. Et omnes quidem, qui didicimus diuinas Scripturas, siue bene, siue male uiuamus, Ierusalem sumus. Si male uiuimus, illa Ierusalem, que cruciatibus punitur, et sustinet quatuor ultiones: si bene, illa Ierusalem, que in Dei sinu requiescit. Et est magna distantia, ut in reliqua terra,  sic et in ipsa Ierusalem. Omnes enim, qui in Ecclesia peccatores sunt, qui sermonem Dei gustauerunt, et transgrediuntur eum, merentur quidem supplicia; uerum pro modo graduum unusquisque torquebitur. Maiorem penam habet, qui Ecclesie presidet, et delinquit. An non magis misericordiam promeretur ad comparationem fidelis Catechumenus? Non magis uenia dignus est laicus, si ad diaconum conferatur? Et rursum comparatione presbyteri diaconus ueniam plus meretur? Que autem sequantur, me tacente, cognoscitis. Idcirco formidans iudicium Dei, et ante oculos mihi proponens illum iudicii ordinem, qui in  Scripturis continetur, recordor dicti illius: Pondus ultra te ne leues. Sed et illud: Noli querere fieri iudex, ne non ualeas auferre iniquitates. Quid mihi prodest quia prior sedeo in cathedra resupinus, honorem 931 maioris accipio, nec possum habere dignitate mea opera condigna? Nonne maiori pena cruciabor, quia honor iusti mihi ab omnibus defertur, cum peccator sim ? Necessarium fuit diligentius retractantem ea, que de quatuor terre ultionibus dicebantur, id addere, quod Ierusalem quippe erat in tribu Beniamin: et sacerdotes templi, et Leuite, qui Dei ministeriis seruiebant, et ceteri ordines, quos scripturarum sermo comprehendit, in ea morabantur. Hec accipit quatuor ultiones pessimas, que non sunt similes in his qui in ea habitant.  Neque enim eodem modo, et ad populum, et ad Leuitas comminatio dirigitur. Isrelites enim peccans in Isreliticum delictum corruit. Qui autem maior est ab Isrelita, quanto nobilior fuerit in ordine idem Leuites, et sacerdos, tanto maiora supplicia sustinebit. Si autem princeps sacerdotum peccauerit, dicit ad eum Heli consacerdos suus: Si delinquens peccauerit uir in uirum, orabunt pro eo: si autem in Dominum peccauerit, quis orabit pro eo ? Hec in expositionem eius sermonis, quo comminabantur et singule specialiter in peccatricem terram ultionis, et pariter congregate in infelicem Ierusalem. uideamus autem et sequentia Scripture. Que cum in parabola audierit propheta, nos tantum sensum debemus exponere, ipsum testimonii ordinem  derelinquentes et auditorem mittentes ad librum: Lignum uitis ut in fructu est honorabilius lignis omnibus, maxime his que in saltu fructificant: sic ad cetera opera inutillus omnibus lignis est . Et uascula quedam possunt fieri, et in diuersa opera necessarii usus ad ministrandum; de palmitibus autem uitis non solum uas aliquod, et in opus utile quid fieri non potest, sed neque paxillus quidem est utilis. Ait ergo sermo diuinus, quia ut palmes uitis honorabilior fit ceteris lignis, si afferat fructus: sic ab omnibus inferior iudicetur, si id non habeat, unde precellit; atque in hunc modum eos, qui imbuti sunt eloquiis Dei, honorabiliores esse omnibus, et quocumque modo in uinee positos dignitate, cum afferant fructus, botros salutis, de qua scriptum est: Ego uero  te plantaui uineam fructiferam totam ueram . Et alibi: uinea Domini domus Isrel est . Et rursum: 932 uineam de Aegypto transtulisti , et reliqua. Si autem non attulerint fructus, intantum ut a Deo dici possit: Quomodo conuersa es in amaritudinem uitis aliene? tunc multo deteriores inueniri ab his lignis, que licet uiliora sint, tamen suos afferunt fructus. Quomodo enim precellunt ligna siluarum uineas inferaces, eodem modo, intra quamdam dispensationem sapientie diuine, ex lignis uilioribus aliqua domui necessaria fabricantur. Neque uero turberis, putans nos extra Scripturas affirmare quod dicimus futurum esse, ut de lignis silue aliquid utile fiat, id est, de me ipso si non attulero  proprios nature mee fructus. Siquidem et Apostolus imaginem quamdam eorum uasorum, que sunt in humana conuersatione, assumit dicens: In magna autem domo, non sunt tantum [Al. autem] uasa aurea et argentea, sed et lignea et fictilia ; et alia quidem in honorem, alia uero in contumeliam . Ista uasa lignea, que esse in magna domo Apostolus predicat, non sunt facta de uitibus, non de palmitibus uinearum, sed ex aliis lignis, que uilioris ordinis in nemoribus fructificauerunt. Quantum ergo malum est, et quale discrimen, ut ligna quondam uilia inueniantur in magna patrisfamilias domo, et palmes uitis mee inutilis in domo sit, et in ignem proiiciatur? Hoc enim scriptum est, quia annuam putationem eius consumat  ignis. Hec in Ezechielem. Saluator uero huius parabole sensum in Euangelio ita perstrinxit, dicens: Ego sum uitis, uos palmites, Pater meus agricola: omnem palmitem, qui in me manet, et fructus affert, Pater meus putat, ut fructus maiores afferat: palmitem, qui manet in me, et fructum non affert, Pater meus excidit et in ignem mittit . uides uicinitatem utrorumque sermonum? uides quomodo Pater excidat, et in ignem iaciat? Nos insensati, quasi negligenda quidem Scriptura sit, nolentes ea discere, que nobis incutiant metum, sed ea audire cupientes, que prurientibus auribus incutiunt uoluptatem, libenter audiuimus que nos subuertant, que decipiant. Qui dicit proximo suo, ignoscit nobis peccata nostra Deus, siquidem et in talibus sacramentis ludimus,  uicissim nobis pollicentes, mappam mittet Deus. Et quia bonus est, et omnium peccata dissoluit, 933 oportebat nos sedere, et sollicito corde dicere: Si heri peccauimus, hodie penitentiam agamus. uerum huic palmiti  qui dicit: Potens est Deus, et bonus agricola, qui non me excidat, et in ignem mittat: respondebit agricola: Sed si talis est palmes, ut frustra sit in uite, numquid poterit relinqui? Nonne si dimittatur impediet uitem, ne pro sicco palmite, uirides et fructuum feraces afferat palmites? Quomodo enim boni agricole est excidere, et amputare [Al. computare] que sicca sunt, et tradere in escam ignis infructuosos ramos: sic boni Dei est, de omnibus uitibus infructuosos 934 palmites amputare, et igni tradere in perditionem.  uerum nos ipsi nos ludimus, et decepti pariter ac decipientes uolumus magis errare cum plurimis, quam ab errore conuerti: cum magis id querere debeamus, quod edificet, quod timorem Dei augeat, quod ad penitentiam reuocet, quod in confessionem sceleris adducat, quod nos faciat diebus ac noctibus cogitare, quomodo Domino placeamus, ut fiamus in uera uite Christo Iesu fructiferi palmites, et radici eius adherentes: cui est gloria et imperium in secula seculorum. Amen.



HOMILIA SEXTA. De eo quod dicitur: Fili hominis, notas fac Ierusalem abominationes suas; usque: Effudisti fornicationem tuam in omni transitu .

933 Consideranti mihi constantiam prophetarum,  miraculum subit, quomodo uere credentes Deo magis quam hominibus contempserint mortem, pericula, contumelias et omnia que passi sunt ab eis: qui arguebantur, dum uoluntati Dei in prophetatione deseruiunt. Admirabar quondam Isaiam antequam compararem Ezechieli, et obstupescebam quomodo diceret: Audite sermonem Domini, principes Sodomorum; attendite legem Dei, populus Gomorrhe. Quo mihi multitudinem sacrificiorum uestrorum? dicit Dominus . Dicebat enim hec, cum posset dicere, uel tacere. Neque enim  mente excidebant prophete, et ex necessitate spiritus loquebantur. Si alii, inquit Apostolus, reuelatum fuerit sedenti, prior taceat . Ex quo ostenditur potestatem habere eum, qui loquatur,  cum uelit dicere, et cum uelit tacere. Et ad Balaam dicitur: uerumtamen uerbum, quod immitto in os tuum, hoc obserua loqui : quasi potestatem habente eo, ut accepto uerbo Dei, diceret seu taceret. Quid est ergo, quod in Ezechiele admiror? Quia cum ei fuisset imperatum, ut testaretur, et notas faceret Ierusalem iniquitates eius, non posuit ante oculos eius periculum, quod ex predicatione erat secuturum; sed ut Dei tantum precepta seruaret, locutus est quecumque 934 mandauit. Esto, sit mysterium, sit reuelatio sacrate intelligentie de Ierusalem, et his quecumque super eam dicuntur; attamen prophetans, et fornicationis illam arguit, quia diuaricauerit pedes suos omni transeunti, et maledica uoce testatur, increpans scelerum  ciuitatem. Sed quia confidebat Dei se facere uoluntatem, paratus et mori et uidere, loquebatur intrepidus. uideamus ergo ipsam prophetiam, et primo quidem, quomodo in potestate sit positum prophete, utrum dicat an non, consideremus. Factus est sermo Domini ad eum, dicens: Fili hominis, testificare Ierusalem iniquitates eius, et dices: Hec dicit Dominus, non in necessitate aspirationis, sed in uoluntate dicentis Dominus posuit, ut testificaretur ad Ierusalem iniquitates eius, et ait: Dices. Quid dices? Hec que sequuntur. In propheta erat audiente, dices: utrum diceret necne, quomodo fuit positum in Iona. In potestate quippe eius erat audientis: Dic, adhuc tres dies, et Niniues subuertetur , si uelit dicere, uel tacere. Et quia in arbitrio eius  positum erat, et noluit dicere, uide quanta eum sunt consecuta postea: periclitata est nauis propter eum, forte repertus est latens, cetus deuorauit abiectum. Hi ergo prophete, quicumque post Ionam fuerunt, considerantes forsitan ea, que uenerunt ei, siue aliis prophetis: 935 uidebant quoniam ex omni parte angustie eis imminebant: secundum seculum persecutio, si dicerent uera: secundum Dominum offensa, si timentes homines, proferrent falsa pro ueris. Idcirco testificatus est Ezechiel, et notas fecit Ierusalem iniquitates eius, et dixit: Hec dicit Dominus: Radix tua et generatio tua de terra Chanaan, Pater tuus Amorrheus et mater tua Cethea. Que ciuitatum sic fuit eleuata, et altum sapuit in mundo,  ut ciuitas Dei? Et tamen hec ipsa sibi magna promittens, quasi proxima Dei, et ciuitas eius, quia peccauit, arguitur a Spiritu sancto, ut degener, et extranea. Pater enim eius Amorrheus, iam non Deus. Quamdiu non peccauit, pater eius erat Deus: quando uero peccauit, pater eius Amorrheus factus est. Quamdiu non peccauit, pater eius Spiritus sanctus fuit: quando peccauit, mater eius Cethea facta est. Quamdiu non peccauit, radicem habuit Abraham, et Isaac, et Iacob: quando peccauit, radix eius Chananea facta est. Sepe miratus sum id, quod dictum est a Daniele ad presbyterum peccatorem, cui pro peccato nomen imponens, Semen, inquit, Chanaan, et non Iuda. Magnus quidem Daniel constantissime presbyterum peccatorem semen Chanaam  appellans et non Iuda . Maior uero comparatione eius Ezechiel, non uni presbytero, neque duobus hominibus natiuitatem obiiciens contumeliosam, sed, Radix, inquiens, tua, et generatio tua de terra Chanaan. Pater tuus Amorrheus, et mater tua Cethea. Quia Ierusalem multa peccata commisit, ideo increpans illam propheta, non uno neque duobus, sed tribus nominibus insigniuit. Septem in Genesi gentes enumerantur a Deo in uno loco, quem tradidit filiis Isrel. Septem autem he sunt, In terram, inquit, Chananeorum, et Amorrheorum, et Cetheorum, et Phereseorum, et Eueorum, et Gergeseorum, et Iebuseorum. Si possibile fuisset et septem istas congregare, ut per eas ignobilitatem peccatricis Ierusalem exprobraret, fecisset utique  propheta. Nunc uero quid fecit? Amorrheum elegit ex septem, et Chananeum, et ait habere communionem peccatricem Ierusalem, quippe ad Chananeum, iuxta radicem, et natiuitatem, proprie ad Amorrheum secundum 936 patrem, proprie ad Cetheam secundum matrem. Si in Ierusalem tanta dicuntur, de qua tam grandia, et tam mira conscripta sunt, que ei sunt repromissa, quid futurum est misero mihi, si peccauero? Quis mihi erit pater, aut que mihi erit mater? Tante talisque Ierusalem radix, et generatio de terra Chananeorum, pater eius Amorrheus, et mater Cethea nuncupatur. Ego si peccauero, qui in Christo Iesu credo, et tanto me magistro tradidi, quis mihi futurus est pater? Non utique Amorrheus, sed nequior quidam pater. Quis  est iste? Quiuis, qui peccatum facit, ex diabolo natus est: Et iterum: uos ex patre diabolo estis . Si igitur Ierusalem dicitur de radice, et natiuitate terre Chananee, quid dicetur ad nos? Inueniuntur et nobis patres, qui nos generant in peccatis. Ut enim si bonus fuero, et in optimo actu constitutus, dicit mihi iehsu: Fili, dimittuntur tibi peccata tua ; dicit mihi Paulus discipulus iehsu: In Christo enim Iesu per Euangelium ego uos genui: ita si factus fuero peccator, generans me in peccatis diabolus, et assumens sibi eam uocem, qua pater Deus ad Saluatorem locutus est, dicit ad me: Filius meus es tu, ego hodie genui te . Et alii autem plures patres mei erunt, ad quos iturus sum.  Unusquisque ad suos proficiscitur patres. Si quis est ab Abraham, dicitur ad eum: Tu autem uade ad patres tuos, cum pace educatus in senectute bona. Si quis uero egreditur de seculo non cum pace, sed cum peccatorum bello, et senectute non bona, inueteratus dierum malorum, utique dicitur ad eum: Tu autem uade ad patres tuos cum bello nutritus in senectute mala . Docemur a Deo sub aliis nominibus, quid facere debeamus. In qua die nata es, non alligauerunt manus tuas, siue non est excisus umbilicus tuus. In Hebreo quippe sic habetur: non est excisus umbilicus tuus. Allegorice inducit Ierusalem quasi puellam ab infantia genitam. Que autem de Ierusalem dicuntur, sciamus ad omnes homines, qui in Ecclesia sunt, pertinere. Primum  eius tempus tale est, secundum quale describitur: procul autem absit a nobis ut tertium tempus tale habeamus, quale dicitur ad Ierusalem. Omnes enim qui primum fuimus peccatores, Ierusalem uocamur a Deo, et habemus ea que prima dicuntur. 937 Secunda autem si post uisitationem et notitiam Dei perseuerauimus in peccatis, ad nos pertinent. Tertia uero mala que penitus detestamur, secundum ordinem prosequemur. Nunc ut ad primum redeam, scriptum est quasi de Ierusalem: In qua die nata es, non est excisus umbilicus tuus. Adiutorio Dei indigemus, ut possimus umbilicum non precisum peccatricis Ierusalem inuenire, aut certe precisum umbilicum eius, que non peccauit, exponere. Siue igitur Ierusalem, siue cuiuscumque alterius  de alia Scriptura quero umbilicum, ut spiritualibus spiritualia comparans, inueniam quomodo non sit precisus umbilicus Ierusalem. Scriptum est in Iob de dracone: uirtus eius in umbilico, et fortitudo eius super umbilicum uentris . Scio ex his, que mihi gratia diuina largita est, cum presentem locum exponerem, me dixisse, quod draco sit fortitudo contraria. Iste est enim draco, serpens antiquus, qui uocatur diabolus, et Satanas, decipiens orbem terrarum uniuersum. Istius fortitudo in umbilico est. Nec dubium: nam principium malorum omnium in lumbo uersatur. Et ideo adhuc in lumbo patris constitutus, qui nasciturus erat, refertur, quia in lumbos semina humana collecta sunt. Fortitudo ergo contraria ubicumque sunt semina, ibi insidiarum  suarum uim conatur ostendere. Aduersum masculos uirtus eius in lumbis est; aduersum feminas uirtus eius in umbilico uentris est. Et uide quomodo honeste uiri mulierisque genitalia obtectis nominibus Scriptura nuncupauerit, ne per ea uocabula, que in promptu sunt, turpitudinem significaret. Si intellectum est exemplum, quod protulimus de Iob, intellige mihi quia ut in uiro preputium circumciditur,  sic in femina [a 16Kb] umbilicus amputatur. Cum enim pudica fuit mulier, et mundis usa mutationibus feminarum, scilicet ne in sordidas res, et in peccatorum turpitudines ruat, tunc umbilicus eius abscisus est. Si uero peccauerit, non est umbilicus eius abscisus. Increpat ergo Ierusalem quasi 938 mulierem, cui non sit precisus umbilicus. Septuaginta interpretati sunt in hoc loco: Non alligauerunt ubera tua, sensum magis eloquii exponentes, quam uerbum de uerbo exprimentes. Ubera autem in Canticis canticorum assumpta sunt in cogitationum tuarum et mentis loco: Quia bona ubera tua super uinum . Et recubuit super pectus Iesu , ubi ubera tua sunt, is qui communionem intellectuum eius habiturus erat. Quando ergo sensus est rigidus, et notio obstricta atque solida,  nec defluit sermo, manifestum est quia alligata sunt ubera tua. Cum uero ea que dicuntur dissoluta sunt, et defluunt, non sunt ubera alligata. Aqua non es lota in salutem. uideamus ea, que sunt in Ierusalem, ne forte et in nobis reperiantur. uerbi gratia dictum sit: Est quedam mulier nunc lota, uerum queritur an et in salutem? ut et nos timeamus propter hoc, quod ait, in salutem. Non lauantur omnes in salutem. Qui accepimus gratiam baptismi in nomine Christi, loti sumus: sed nescio quis lotus sit in salutem. Simon lotus est, et baptisma consecutus perseuerabat in Philippi societate: uerum quia non erat lotus in salutem, condemnatus est ab eo, qui in Spiritu sancto dixit ad eum:  Pecunia tua tecum sit in perditionem . Ingentis est difficultatis eum qui lauatur, lauari in salutem. Attendite, catechumeni, audite, et ex his que dicuntur, preparate uosmetipsos, dum catechumeni estis, dum necdum estis baptizati, et ueniatis ad lauacrum, et lauemini in salutem, nec sic lauemini ut quidam qui loti sunt, sed non in salutem, ut qui accipit aquam, et non accipit Spiritum sanctum. Qui lauatur in salutem, et aquam accipit et Spiritum sanctum. Quia non fuit Simon lotus in salutem, accepit aquam, et non accepit Spiritum sanctum: putans, quia possit donum Spiritus pecunia comparari, in qua non est locutus [F. lotus], in salutem. Ad omnem animam peccatricem, que uidetur credere, ista dicuntur que nunc dicta legimus ad Ierusalem, ut non 939 ad maiora  conscendam, et ea queram, que ultra meas uires sunt et ingenium. Neque sale salita. Et hoc crimen est Ierusalem, quia non fuerat digna sale Dei. Ego si credidero Domino meo Iesu Christo, ipse me sal faciet, dicetque mihi: uos estis sal terre . Si credidero spiritui, qui in apostolo locutus est, sale condior, et possum preceptum custodire dicens: Sermo uester sit semper in gratia sale conditus . Grande opus est insaliri. Qui sale conditur, gratia plenus est. Nam et in communi prouerbio salsus dicitur gratiosus, et econtrario insulsus, qui non habet gratiam. Si igitur gratia nobis a Deo uenit, et complemur dono eius, sale salimur. Rursum peccatrix Ierusalem non est inuoluta pannis. Obserua quod dicimus: Anima renascens et primum in lauacro edita, inuoluitur pannis. Ipse Dominus meus iehsu pannis inuolutus est, ut scriptum refertur in Euangelio secundum Lucam . Oportet ergo eum qui renascitur utique in Christo renascentem rationabile et sincerum lac desiderare, et prius quam rationabile et sine dolo lac desideret, debet sale saliri, et pannorum inuolucris colligari, ne dicatur ad eum, sale non es salitus, et pannis non es inuolutus.  Quia autem ista Ierusalem sint crimina, non circumcidi eam umbilico, et sale non saliri, et pannis non inuolui, et aqua non lauari in salutem, sermo indicat reliquus, qui ita contexitur: Neque pepercit in te oculus tuus, ut faceret tibi unum ex omnibus istis. Propterea nichil tibi horum feci, ut paterer aliquid super te, dicit Dominus. Exemplum ab hominibus accipiam: deinde si Spiritus sanctus dederit, ad Iesum Christum et ad Deum Patrem transmigrabo. Quando ad hominem loquor, et deprecor eum pro aliqua re, ut misereatur mei, si sine misericordia est, nichil patitur ex his, que a me dicuntur: si uero molli est animo, 940 et nichil in eo rigidi cordis obduruit, audit me, et miseretur mei, et molliuntur uiscera eius ad meas preces. Tale mihi quiddam intellige super  Saluatorem. Descendit in terras miserans humanum genus, passiones perpessus est nostras, antequam crucem pateretur, et carnem nostram dignaretur assumere. Si enim non fuisset passus, non uenisset in conuersationem humane uite. Primum passus est, deinde descendit, et uisus est. Que est ista, quam pro nobis passus est, passio? Charitas est passio. Pater quoque ipse, et Deus uniuersitatis, longanimis et multum misericors et miserator, nonne quodammodo patitur [a 2Kb] ? An ignoras quia quando humana dispensat, passionem patitur humanam? Supportauit enim mores tuos Dominus Deus tuus, quomodo si quis supportet homo filium suum. Igitur mores nostros supportat Deus, sicut passiones nostras portat Filius Dei. Ipse Pater non est impassibilis. Si rogetur,  miseretur, et condolet, patitur aliquid caritatis et fit in eis, in quibus iuxta magnitudinem nature sue non potest esse, et propter nos humanas sustinet passiones. Non pepercit oculus tuus, inquit, in  te, ut faceret tibi unum ex omnibus istis, ut paterer aliquid super te. Et quia talis effecta es, proiecta es in faciem campi. Deus, ne nos tales esse patiaris, ut proiiciamur a te et ab Ecclesia tua in faciem campi, sed magis ut ab angustiis sensuum egrediamur ad campum. Et proiecta es in faciem campi. Quare? Prauitate anime tue in qua die nata es. Potestne aliquis in eadem die qua natus est habere anime prauitatem? Describit passiones nostras, et uitia humana, et solitas prauitates. Prauitate enim nostra, si non rectum fuerit cor, proiicimur in campum in die qua nascimur. Si post regenerationem lauacri, si post sermonem Dei rursum peccauerimus, in die qua nascimur, proiicimur. Tales sepissime reperiuntur  941 lauati lauacro secunde regenerationis, et non facientes dignos fructus penitentie, neque exhilarantes mysterium baptismi timore maiore ab eo, quem dum Catechumeni essent, habuerunt, et caritate ampliori ab ea, quam exercuerunt dum auditores sermonis essent, et sanctioribus gestis, quam ante gesserunt. Sequitur istius modi homines hoc, quod dicitur: Proiecta es in faciem campi prauitate anime tue in die, qua nata es. Sed uide misericordiam Dei, uide clementiam singularem. Licet proiecta sit Ierusalem in faciem campi, non ita eam despicit, ut proiecta sit semper; non ita prauitati sue relinquit, ut in totum eius obliuiscatur, ut non ultra eleuet iacentem. Attende quid sequitur: Et transiui per te. Proiecta es, ego tamen rursum ueni  ad te: uisitatio mea non tibi defuit post ruinam. Et uidi te conspersam in sanguine tuo. Quasi dicat: uidi te ream homicidiorum, ream sanguinis et mortalium peccatorum. Et dixi tibi: De sanguine tuo uita adimplere. Suge de sanguine tuo, et adimplere uita. Sicut hortus agri dedi te. Misertus sum tui, postquam proiecta es: uidi te sanguine peccatisque conspersam: effeci te sicut hortus est agri, et multiplicata es. Quia ad te ueni et uisitaui te proiectam, causa tibi factus sum, ut multiplicareris. Et multiplicata es, et magnificata. Dedi te in multitudinem et magnitudinem, id est, crescere te feci, et multiplicari. Per id enim, quod crescimus, et multiplicamur. Et intrasti in ciuitates ciuitatum. Rursum errores exponit Ierusalem intreuntis in ciuitates ciuitatum. Quomodo  autem ingressa sit criminose in ciuitates ciuitatum, consideremus. Si per singulas ciuitates, in quibus hereses sunt et doctrine aliene a Deo, ingrediatur quispiam ecclesiasticus, et particeps fiat  talium ciuitatum, audit: Intrasti in ciuitates ciuitatum. Mamme tue erecte sunt. Post tanta crimina rursum floruisti, et uenit tibi tempus, et tempus diuertentium. Dicitur mihi: Noli allegorizare, noli per figuram exponere. Respondeant queso: Ierusalem mammas habet, et est quando non colligentur, est quando erigantur, et umbilicum habet, et quia non est precisus, arguitur: quomodo possunt ista sine allegorica expositione intelligi? Mamme tue 942 erecte sunt, et capillus tuus exortus est. Cum omni honestate, ea que solent uirginum euenire corporibus, describit sermo diuinus. Et capillus tuus exortus est, tu uero eras nuda et dehonestata. Qui non est Iesum Christum indutus, hic nudus est; qui non est indutus uiscera miserationis, benignitatis, humilitatis, mansuetudinis,  longanimitatis, ut proximum sustineat, iste dehonestatus est. Tu uero eras nuda et dehonestata, et transiui per te. Secunda uice uenit ad eam, uidit eam peccantem, iterum propter peccata discedit, et tamen rursum reuertitur, iterum uisitat clemens et benignus Deus. Et ueni ad te, et uidi te, et ecce tempus tuum, et tempus diuertentium. Quid est hoc, quod ait tempus tuum? Tempus significat adolescentium, in quo iam per etatem possunt fornicari. Et rursum: Et tempus, inquit, diuertentium. Qui sunt isti diuertentes? Dum sumus paruuli hi, qui diuertere nolunt ad eos, qui nituntur euertere, ut sunt Christiani pessimi, demonia immunda, angeli diaboli, non habent locum, quomodo non possint diuertere. Cum autem fuerimus etate maiore,  et iam peccare possumus, querunt aditum ad nos diuertendi, et hoc tam Angeli Dei quam angeli Satane. Impossibile autem est ut utrique ad nos diuertant. Si peccamus, angeli diaboli diuertunt ad nos: si stamus fixo gradu, diuertunt ad nos Angeli Dei. uenit ergo tempus tuum, et tempus diuertentium. Quia tempus uenerat diuertentium, et Dominus noster iehsu Christus Deus noster rursum uisitat miseram Ierusalem, id est, peccatricem animam nostram. Expandi alas meas super te. Consueuit Scriptura pennas [Al. penas] nuncupare uestium summitates: ut in Ruth, que uenit abscondite, et, discooperto pallio ad pedes Booz, dormiuit sub axilla uestimenti eius . Deus ergo quasi ueste loquitur indutus: Expandi alas measa super te, et operui  [Al. aperui] confusionem tuam. Beatus cuius alis suis Deus protegit confusionem: si tamen perseuerauerit in beatitudine, in qua Ierusalem noluit perseuerare. Et iuraui tibi in testamentum, et intraui in testamentum tecum. Post tanta, ob que rursum reuertitur, rursum recedit, post tam frequentem uisitationem, nunc primum ingreditur cum ea in testamentum. Et facta es 943 mihi, et laui te in aqua. Post hec omnia assumpsi te, et ipse laui te in salutem, et ablui sanguinem tuum abs te. Hec intelligentes oremus, ut ueniat misericordia Dei super nos, et abluat sanguinem ab animabus nostris. Si quid enim morte dignum fecimus, istud sanguis est noster. Ablui sanguinem tuum a te, et unxi te oleo. Et Christos nos  uult facere Deus. Et indui te uersicoloria. Quanta est benignitas Dei in unamquamque animarum Ierusalem! non unius coloris tunicam, sed multe uarietatis largitur credentibus sibi. Hanc uersicolorem tunicam iam tunc in signum fecit Iacob, induens filium suum Ioseph, et uestiuit eum uersicoloria . Si consideres intellectus sectas, facta bona, uere uidebis uariam tunicam, quam uisitatio Dei largitur his qui uocati sunt in salutem. Legem intelligo, prophetas comprehendo, agnosco Euangelia, non me latet Apostolus: et cautus sum, iustus sum, misericors sum, et adhuc queris aliam tunicam uersicolorem, quam induit Dominus Ierusalem dicens: Et uestiui te uersicoloria, et calceaui te hyacinthos? uult calceamenta nostra esse florentia et bene tincta. Que sunt calceamenta?  Audi Paulum apertius predicantem: Calceati pedes in preparatione Euangelii pacis . Et precinxi te bysso. Manifestius de hoc cinctorio Apostolus loquitur. Stantes precincti lumbos uestros in ueritate . ueritas enim pro bysso accipitur. Et operui te trichapto. Non inueniens neque intelligens quid esset trichaptum, inueni in alia editione pro trichapto, florens, et in alia indumentum. Igitur induit nos Deus post uariam uestem et florenti tunica. Et ornaui te ornamento, et imposui tibi armillas circa manus tuas. Cum mihi dederit occasiones bonorum actuum, armillas circumdat manibus meis. Et catena circa collum tuum. Si me post gesta iustitie intellectu ornauerit ueritatis, tunc mihi ornamentum nuptiale, tunc catena collo decora circumdatur. Et dedi inaurem  circa narem tuam. Quando uere possum suauitatis et boni odoris sacramenta suscipere, tunc mihi ornat Deus inauribus narem. Et rotulas in auriculas tuas. Ut non solum auricule, sed etiam grandis rota aurea sit circa auditum tuum. Aurea uero rota est, que intellectibus uoluitur sacris. Et corona glorificationis super caput tuum. 944 Omnipotens Deus, et nobis tribue, ut digni efficiamur corona glorificationis super caput nostrum. Et ornata es auro: id est diuinis sensibus: et argento, id est sermonibus sacris. Et opertoria tua byssina. Profunditas sensuum opertorium est byssinum. Et florentia, pro quo uerbo Septuaginta posuerunt, subtilem nimis amictum, et quasi ad capillorum similitudinem attenuatam uestem significantes. Et uersicoloria. Ecce tota  est Ierusalem protecta alis, uestita uariis, ornata gemmis. Quid post hec facit magnus et hominum amator Deus? Alit eam delicatis cibis. Similam, et mel, et oleum manducasti. Non ait simpliciter farinam, neque hordeaceum panem: hoc quod modo ad uos loquimur, simila est. Sed miserabilis Ierusalem post similam, post mella, post oleum, rursum quasi meretrix increpatur. Idcirco caueamus attentius ne forte nos post uerba munda simile, post sermones dulcissimos prophetarum, post oleum, quod letificat faciem, quo uolumus perungere caput, ut ieiunium nostrum acceptabile fiat, iterum delinquamus. Non solum autem perungimur hoc oleo, sed et uescimur. Et facta es pulchra ualde nimis. Laudat  pulchritudinem eius, laudat speciem, predicat formam. Et directa es in regnum. Quantus profectus, ut etiam ad regnum dirigatur! Et exiit nomen tuum in gentibus. Hec apta sunt ei, qui postquam liber esse cepit a mundo, in conuersatione proficiens ad beatam uitam, nomen quoque gloriosum in seculo consecutus est. Sed procul absit id quod sequitur: ad hoc enim scriptum est, ut incutiat audientibus metum. Post pulchritudinem, post nomen magnum Ierusalem misera fornicatur. Ideo ne glorieris in crastinum; non enim scis, quid pariat adueniens dies. Et alibi: Fratres, etiamsi preoccupatus fuerit homo in aliquo peccato, uos ut spiritales sustinete istiusmodi in spiritu mansuetudinis . Et rursum: Considerans te ipsum, ne et tu tenteris. Et exiit nomem tuum  in gentibus in specie tua, quoniam consummatum erat in decore speciei, quam constitui in te, dicit Adonai Dominus. Et confisa es in decore tuo. Magna sapuit, et conscientia pulchritudinis sue erecta est speciosa Ierusalem. Et quia alta sapuit, nec se humiliauit, nec glorificauit Deum, audi quid dicatur ad eam: 945 Et fornicata es in nomine tuo, et effudisti fornicationem tuam in omni transitu. Quid est hoc, quod ait, Effudisti fornicationem tuam in omni transitu? Circuit animas nostras fortitudo contraria, et uarie perlustrans, querit locum, per quem possit irrumpere. Ira suo nomine uult fornicari mecum: iuxta coniuncta moribus meis suo nomine tristitia, et uult me facere merentem: sua parte auaritia infert desiderium auri et argenti, et quorumcumque similium:  si me non custodiero, et clausero ostium meum, sed suscepero omnem orationem inimici, dicitur mihi: Effudisti fornicationem tuam in omni transitu, et accepisti uestes tuas, et fecisti tibi idola sutilia. De his quibus te ornaui, quibus 946 pulchra facta es, fecisti tibi idola sutilia. uolo adhuc exponere, que sunt idola sutilia, que quidem de uestibus consuerunt. uestes diuine Scripture sunt, et sensus, qui est in eis. Consciderunt has uestes heretici, et consuerunt, dictum dicto, uerba uerbis iungentes, sed non cum opportuna iunctura aptaque, et consuentes, impia sibi simulacra fecerunt, quibus illexerunt quosdam credere, et consentire ad cultum eorum, et fictam suscipere disciplinam. Deus uero omnes nos ab his et aliis simulacris liberet, ut magnificemur  in Christo Iesu, cui est gloria et imperium in secula seculorum. Amen.



HOMILIA SEPTIMA. De eo quod dicitur: Sumens de uestimentis meis fecisti tibi excelsa hinc inde consuta usque: Et ne sic satiata es .

945 Catalogus peccatorum Ierusalem, utcumque fuerit intellectus, edificat audientem. Quomodo enim, si in domo sua quempiam de familia Dominus corripiat, et peccata eius exponat, alius qui nuper emptus est seruus, uidens patris familie disciplinam, que culpet, queue collaudet, instruitur ad non facienda ea que priores fecere conserui, et ad hoc omni labore festinat, ut ea faciat, per que alii honorem,  et libertatem a Domino promeruerunt: ita et nos audientes, in quibus culpet Deus siue Ierusalem, siue uniuersam Iudeam, siue unam quamlibet ex tribubus specialiter delinquentem, non parum utilitatis accipimus, ne et in hec corruamus, in que ceteri corruerunt. Est autem principium hodierne lectionis, quia uestes a Deo acceperit Ierusalem, et fecerit ex his sibi sutilia quedam simulacra, et fornicata sit super eis. De quibus iuxta possibilitatem meam in priori sermone disserui, docens istos, qui Scripturas lacerant, et a uerbis uerba disrumpunt consuentes ea, et commentitia dogmata componentes, seruire idolis, que earum uestibus induerunt. Non in tabernaculum meum intrabis, foris es, et foris manebis. Scit Scriptura, sanctos intus, peccatores foris  esse. Igitur Ierusalem, quia talia 946 peccata commisit, ut non mereatur intrare repromissiones Dei, et dicatur ad eam: Et non intrabis: caueamus ne forte et nobis dicatur, et non intrabis. Neque fiet. Non est completum hoc, quod dicitur: neque fiet, et ideo subaudiendum extrinsecus, ut sensus possit expleri. Ea que tibi repromissa sunt bona, et acceptura eras, non fient. Sequitur aliud delictum: Et accepisti uasa glorificationis tue de argento tuo, et de auro tuo, ex quibus dedi tibi, et fecisti tibi imagines masculinas. Secundum communem sensum sic intelligi potest: uasa glorificationis, de quibus Moyses scripsit in Numeris, thuribula, phialas, candelabrum aureum, arcam ab intus et a foris deauratam , et cetera cepisti, et conflasti ea, et fecisti effigies  masculinas, et fornicata es in eis. Secundum allegoriam uero ita explanabitur: uasa aurea et argentea, id est, thuribula, phialas et cetera istiusmodi habemus in sacris litteris; quando ergo torquemus sensus Scripture in alterum sensum, qui est contrarius ueritati, uerba diuina conflamus, et res Dei in alias mutamus effigies. Que facientes incidimus in peccatum, quod nunc commiserat Ierusalem. uasa glorificationis nostre sunt lex et prophete; super his exsultamus, in his efferimur. Quos cum aliter exponimus 947, quam se ueritas habet, conuertimus uasa glorificationis nostre de argento rationabili, et de auro sensibili, quod nobis dedit Deus; et facimus nobis imagines masculinas, et fornicamur in eis. Sequitur: Accepisti uestimenta uaria et operuisti  illa. uaria uestis est: et hinc unus de Scripturis locus, quo induimur, assumentes uiscera misericordie, benignitatis, humilitatis, mansuetudinis, longanimitatis, ad sufferendum inuicem. Has uarias uestes, et pulchros amictus, quos nobis largitus est Deus, si laceramus, atque conscindimus, et circumdamus false doctrine ad deceptionem hominum, non dubium est, quin uariis uestibus operiamus idola. Intelliges autem hoc quod dicitur, si ipsam rem manifestius describamus. uide mihi aliquem Marcionistam, siue discipulum ualentini, aut certe cuiuslibet heresis defensorem, et considera, quomodo idola sua, id est, figmenta que ipse composuit, mansuetudine et castitate uestiat, ut in aures audientium  facilius ex uite bonitate ornatus sermo subrepat. Et cum hoc fecerit, intellige eum assumpsisse uestem uariam morum, et conuersationis optime, et idolis subiecisse, que ipse construxit. Ac iuxta mei quidem animi sensum multo nocentior est hereticus bone uite, et plus in doctrina sua habet auctoritatis eo, qui doctrinam conuersatione maculet. Qui enim uite pessime est, non facile homines ad falsum dogma sollicitat, nec potest per umbram sanctitatis audientium decipere simplicitatem. Qui uero sermone peruersus est, et disciplinis saluti contrarius, mores autem compositos et ornatos habet, nichil facit aliud, nisi accipit indumenta uaria instituti boni et conuersationis quiete, et circumdat ea idolis suis, ut magis decipiat audientes. Idcirco sollicite caueamus  hereticos, qui conuersationis optime sunt, quorum forte uitam non tam Deus quam diabolus instruxit. Nam quomodo quasdam illecebras escarum aucupes proponunt, ut facilius aues capiant per oblectamentum gule, sic  est quedam castitas diaboli, id est, decipula humane anime, ut per istius modi castitatem, et mansuetudinem, et iustitiam, possit facilius capere, et falsis sermonibus irretire. Diuersis diabolus pugnat 948 insidiis, ut miserum perdat hominem, et bonam malis tribuit uitam ad decipiendos uidentes, et malam bonis inurit conscientiam. Mihi ipsi, qui in Ecclesia predico, laqueos sepe tendit, ut totam Ecclesiam ex mea conuersatione confundat. Et ideo plus hi, qui sunt in medio, oppugnantur ab inimico, ut per ruinam unius  hominis, que celari non potest, omnibus scandalum fiat, et impediatur fides per conuersationem pessimam clericorum. Omnia, ut diximus, diabolus operatur, et ea que uidentur esse bona, nec sunt, et ea que per naturam suam mala sunt, omnia aduersum humanam commentatur animam. Unde qui curam habet uite sue, neque mansuetudine hereticorum capitur, ad consentiendum doctrine eorum, neque meis delictis, qui uideor in Ecclesia predicare, scandalizabitur; sed ipsum dogma considerans, et pertractans Ecclesie fidem, a me quidem auersabitur, doctrinam uero suspiciet, secundum preceptum Domini qui ait: Super cathedram Moysi sederunt Scribe et Pharisei. Omnia quecumque uobis dicunt, audite et facite: iuxta opera autem illorum nolite facere: dicunt quippe, et non faciunt . Iste sermo de me est, qui bona doceo, et contraria gero, et sum sedens super cathedram Moysi quasi Scriba et Phariseus. Preceptum, tibi est, o popule, si non habueris accusationem doctrine pessime et alienorum ab Ecclesia dogmatum, conspexeris uero meam culpabilem uitam, atque peccata, ut non habeas iuxta dicentis uitam tuam instituere, sed ea facere que loquor. Nullum imitemur, et si uolumus imitari quempiam, propositus est nobis ad imitandum Christus iehsu. Descripti sunt actus apostolorum, et prophetarum gesta de sacris uoluminibus agnoscimus: illud exemplar firmum est, illud propositum solidum, quod qui sequi cupit, securus ingreditur: si uero  querimus nobis culpabiles, ad emulandum, ut cum dicamus: Ille docet, et his que docet, facit ipse contraria, aduersum preceptum Domini facimus, qui mandauit doctrinas magistrorum magis considerari debere, quam uitas. Hec dicimus de eo, quod scriptum est: Accepisti uestem tuam uersicolorem, et operuisti illa, id est uasa glorificationis, que in idola commutasti. Sequitur: 949 Et oleum meum, et incensum meum posuisti ante faciem eorum . Scriptura docente, didicimus, quia sanctorum oratio sit incensum. Ait enim: Incensum autem orationes sanctorum sunt. Si ergo instituti ad orationem cum illam Deo debeamus offerre, id est, Deo Legis et Prophetarum, Deo Abraham, Deo Isaac, Deo Iacob, et Patri Iesu  Christi offerimus, que ipsi confinximus, intantum ut incensum Dei proponamus idolis, facimus id quod dicitur in presenti: Oleum meum, et incensum meum posuisti ante faciem eorum. uerum iste de incenso sit intellectus. Quid respondebimus de oleo? Oleum est, quo uir sanctus ungitur, oleum Christi, oleum sancte doctrine. Cum ergo accepit aliquis hoc oleum, quo ungitur sanctus, id est Scripturam sanctam instituentem quomodo oporteat baptizari: In nomine Patris, et Filii, et Spiritus sancti: et pauca commutans unxerit quempiam, et quodammodo dixerit: Iam non es catechumenus, consecutus es lauacrum secunde generationis: talis homo accipit oleum Dei, et incensum, et ponit illud ante faciem idolorum. Et panes meos, quos dedi tibi, simila, et  melle, et oleo cibaui te. Ecce panes nostri simila mundissima in Scripturis, et mella apum Prophetarum. Ista omnia dedit nobis Deus, et cibauit nos de panibus Prophetarum, et de simila Legis, melle Euangelii, e quibus cibati ponimus eadem ipsa idolis. Cum enim ex dogmatis falsis uolentes assumere defensionem, dixerimus, scriptum est in propheta, testatur Moyses, loquitur Apostolus, quid aliud facimus, quam accipientes panes ueritatis, proponimus eos simulacris, que ipsi finximus? Marcion fecit idolum, et proposuit ei panes Scripturarum. ualentinus, Basilides ceterique heretici fecerunt similiter. Et posuisti illa ante faciem eorum in odorem suauitatis. Naturaliter suauissimi odoris sunt hec, que nobis largitus est Deus. Quem odorem suauissimum  ante idola ponit, qui aduersum potestatem Scripturarum aut gerit, aut intelligit. Et factum est, dicit Adonai Dominus, et accepisti filios tuos, et filias tuas, quas genuisti, et immolasti illos in consumptionem. Cum genuerit peccatrix Ierusalem filios et filias, finis eorum, qui nascuntur, occisio est. Neque enim salus 950 finis est pessimorum. Idcirco scriptum est: Immolasti eos in consumptionem. Quam modica fornicata est: interfecisti natos meos, et dedisti eos. Proprie ait: Accepisti filios tuos: significanterque addidit: Occidisti natos meos. Quicumque enim nascuntur in hereticorum doctrinis, et ibi fidei sue principia sumpserunt, hi filii sunt fornicarie et peccatricis Ierusalem. Qui autem natus est in  Ecclesia, et deceptus postea fuerit heretica falsitate, iste cum Filius Dei sit, apprehensus est a peccatrice Ierusalem, et positus uictima idolis eius. Hoc supra omnem fornicationem tuam, et abominationes tuas. Filios Ecclesie accipere, immolare idolis, hoc supra omne peccatum tuum est. Et non fuisti memor diei infantie tue cum eras nuda, et turpiter agens. Prefatus est de nuditate et turpitudine Ierusalem. Oportuit ergo in iniquitate meminisse quomodo pennas meas expanderim super te, et assumpserim te de sanguine tuo, et lauerim te. Tu uero horum omnium oblita fuisti. Hec, que condecent nudam, et turpiter agentem, et commixtam in sanguine suo. Et factum est post omnes malitias tuas: ue, ue tibi, dicit Adonai Dominus. Et edificasti tibi domum  meretriciam, et fecisti tibi expositionem in omni platea. Si consideres animam expositam amatoribus suis, uidebis quomodo faciat domum meretriciam, et suscipiat omnes, quos prediximus amatores. Intellige uero quod dicimus, ex sequentibus, id est, qui sunt amatores Ierusalem. Anima humana multum speciosa est, et mirabilem habet pulchritudinem. Artifex quippe eius cum eam primum conderet, ait: Faciamus hominem ad imaginem et similitudinem nostram . Quid hac pulchritudine et similitudine pulchrius? Quidam ergo adulteri, et sordidi amatores, decore eius illecti, desiderant eam corrumpere et fornicari super eam. Quamobrem sapiens uir Paulus dicit: Timeo autem, ne forte ut serpens  decepit Euam in nequitia sua, sic corrumpantur sensus uestri . Sensus nostri in fornicatione carnali corrumpuntur: in spiritalibus uero stupris sensus corrumpitur, et ipsa anima uulneratur. Et contaminasti speciem tuam. Etiamsi non homo in peccatis maximis constitutus, tamen quia ingens est anime pulchritudo, minorum quoque societate turpatur. Respice uirtutes anime, 951 que ei insite sint a Deo, uide pulchritudinem eius, inuentionem, dispositionem, elocutionem, memoriam, pronuntiationem, cuius sit ingenii, quomodo primum intelligat, inde intellecta diiudicet, ut incitetur ad sensus, ut menti sensa commodet, quos habet impetus, quos cogitatus de Deo. Hec possidens magne pulchritudinis est, sed hereticorum sectis, et extranea religionis  institutione corrumpitur. Et transierunt crura tua per omnem transitum, et multiplicasti fornicationem tuam. Est [Al. et] fornicatio a fornicatione differens: et quomodo in fornicatione carnis est aliquis non nimie fornicationis, et tamen fornicatione pollutus, alius uero multiplicans fornicationem suam: sic et in ea fornicatione, que animam suam sensumque commaculat, alius multitudine fornicationis obruitur, alius uero non tam a fornicatione est seductus. Idcirco qua mensura mensi fuerimus remetietur nobis. Et fornicata es in filios Aegypti confines tuos. Filii Aegypti contrarie fortitudines sunt. Nec mirum est si confines nostri Aegyptii dicantur: confines Aegypti et Ierusalem in sua ciuitate sunt positi, qui sunt magnis carnibus. Non quia isti Aegyptii ingentes  carnes habeant , sed quia carnei intellectus magnarum nos carnium faciant: ut econtrario est quedam caro deficiens, de qua dicitur: Quomodo caro mea in terra deserta, et inuia, et inaquosa, sic in sancto apparui tibi. Fornicatur igitur Ierusalem super filios Aegypti, confines suos, et magnarum carnium. Et multipliciter, inquit, fornicata es ad me exasperandum. Multas species fornicationis commisisti ad me concitandum. Quod si extendero manum meam in te, auferam legitima tua, et tradam te in animas eorum qui te oderunt, filios alienigenarum. uides quia in animas alienigenarum traditur, que indigna sit usu Legis et sermonum Dei. Qui te diuerterunt de uia tua,  impie egisti, et fornicata es super filios Assur. Primum super filios Aegypti, deinde super filios Assur. He species peccatorum sunt. Nam et cum captiuos acceperunt Assyrii filios Isrel, sanctum est quidem id quod Scriptura refert, scriptum est autem propter frequentem nostram captiuitatem que a spiritalibus 952 Assyriis perpetratur: de quibus Apostolus dicit: Non est nobis certamen aduersus carnem et sanguinem, sed aduersum spiritalia nequitie. Et nec sic satiata es et fornicata es, et non satiaberis. Quando quis non impletur delinquens: sed semper prioribus peccatis noua peccata coniungit, colligans ut fune longo, et sicut loro iugi uitule iniquitates, numquam se ad meliora conuertens, neque penitentiam  agens super malis suis, dicitur ad eum: Et non satiaberis, Et multiplicasti testamenta tua ad terram Chanaam. Quando Deus ad nos facit testamenta, et nos consentimus ei, beati sumus: quando uero fornicamur ad spiritalia nequitie , tunc conuertimus Dei testamenta ad terram Chanaam, pactum  statuimus cum ea. Hoc autem mihi intellige et in Chaldeis, et in ceteris gentibus, quando in quolibet aliquo peccato reprehendimur. Et testamenta ad Chaldeos, et nec sic satiata es. Post catalogum peccatorum, ad peccatricem loquitur Ierusalem. Quid constituam in te, dicit Adonai Dominus, cum facias tu hec omnia opera mulieris fornicarie procacis? Ascendamus paulisper eloquio, quia non semper utile est de fornicationibus loqui,  et procul absit, ut aliquis in Ecclesia sit, qui dehortatoriis a fornicatione indigeat sermonibus. Nam si quis necesse habeat audire: Non fornicaberis , sed illud: Si quis templum Dei uiolauerit, disperdet illum Deus : iste similis est his, quos Apostolus dicit: Iusto Lex non est posita, sed iniquis, et non subditis, impiis, et peccatoribus. Quomodo ergo iusto Lex non est posita, uerum iniquis et non subditis: sic doctrina ea que a fornicatione monet recedendum, casto non est posita, sed iniquis, et fornicatoribus, et inobedientibus. Non habemus itaque necessarium, ut discamus a fornicatione discedere, uerum ad perfectiora tendamus a principiis elementorum Christi . Etenim cum deberetis, ait, magistri esse propter tempus, rursum indigetis,  ut uos doceamini que sint elementa exordii sermonum Dei, et facti estis, quibus lacte opus sit, non solido cibo . Omnis sermo, qui precepit, Non fornicaberis, non adulterabis, non furaberis, non solida esca est, sed quasi lac prebetur infantibus. Athletarum cibus est de omnipotenti Deo, de mysteriis eius, que tecta sunt, et latenter 953 in Scripturis significata sentire. uide quomodo ad Corinthios Paulus loquitur: Lacte uos potaui, non cibo, necdum enim poteratis, sed neque nunc potestis . Et quia lacte adhuc indigebant, et discunt que discere paruuli solent: Bonum est homini mulierem non tangere, propter fornicationem autem , et cetera. Rursumque instituuntur, ne immolatitia comedant. Ista omnis doctrina lac  paruulorum est, et adhuc infantium in Christo. Quomodo uero Ephesiis scribitur, solidum illis prebet cibum. Non auditur quippe in Epheso fornicatio, non auditur in Epheso idololatria, et esus immolationum. Ex quibus docemur quid sit solidus cibus, et quod rationabile et sine dolo lac: moralis locus, quod sit solidus cibus mysticus intellectus. Beatum est igitur, ut festinemus ad ea, que imperfectiora sunt principia transeuntes. Et quod moralis locus lac sit, Apostolus docet, cum iam aliqua de lacte dixisset addens: Non rursum iacientes fundamentum penitentie ab operibus mortuis . Tales omnes sunt qui adhuc lacte potantur: perfectus autem aliis indiget disciplinis. Hec in medio dicta sint, quia sermone conscenderam, 954 ne ab alterius expositione  fornicationis statim aliam fornicationem incurrerem, quam nunc explanabo. Dicitur quippe ad Ierusalem: Et fornicata es tripliciter in filiabus tuis. Quid est quod ait, quod tripliciter fornicata est in filiabus suis Ierusalem? Dei indigemus auxilio, ut ipse nobis obscuritatem istius loci edisserat. Et quomodo Moses audiebat Deum, et deinde ea que a Deo audierat, proferebat ad populum: sic nos indigemus Spiritu sancto loquente in nobis mysteria, ut orationibus nostris Scripturam possimus audire, et rursum quod audiuimus, populis intimare. Quid est ergo: Tripliciter fornicata es in filiabus tuis? Si intelligas fornicationem carnis, et anime, et spiritus, et uideas aliquem fornicari in his omnibus, uidebis tripliciter fornicantem Ierusalem. Qui uero tripliciter  castus est, iste ab Apostolo meretur audire: Deus autem pacis sanctificet nos per omnia, ut integer spiritus noster, et anima, et corpus sine querela in aduentu Domini nostri Iesu Christi seruetur , cui est gloria et imperium in secula seculorum. Amen.



HOMILIA OCTAuA. De eo quod scriptum est: In quo constituam cor tuum, ait Dominus Deus, cum facias tu hec omnia opera meretricis procacis? usque ad illud: Dedisti mercedes omnibus amatoribus tuis.

953 Que primum lecta sunt, exposuimus hodie, sumamus exordium ab eo, quod scriptum est: In quo constituam cor tuum, dicit Adonai Dominus, cum facias tu hec omnia opera meretricis procacis? Et fornicata es tripliciter in filiabus tuis. Hucusque iam  diximus. Sequitur: Quando lupanar tuum edificasti in capite omnis uie, et basem tuam fecisti in omni platea, et non es facta ut meretrix congregans mercedes. Mulier, que mechatur similis tibi, a uiro suo accepit mercedes, et tu dedisti mercedes: omnibus amatoribus suis dedit mercedes, et tu dedisti mercedes omnibus amatoribus tuis, et honorabas eos, ut uenirent ad te in circuitu a fornicatione tua. Et homo hominem constituere potest, malus in malo, bonus in bono. Corrumpunt enim mores bonos confabulationes pessime. Nec dubium quin loquentis 954 sermo auditorem ad peiora sollicitet, cum hereticus loquens constituat auditorem suum in heretica prauitate. Et ut ad meliora ueniamus, si potest prodesse, qui loquitur, et uita eius cum sermone consentit,  in bonis constituit auditorem suum. Nos qui minimi sumus loci, si audierimus uerbum de castitate precipiens, constitui super eos conamur. Si ipsi loquimur de pudicitia, et nosmetipsi auditores statuimus in pudicitia. Si de iustitia predicamus, ad iustitiam impellimus. Si de fide, fidem insinuamus, ut digne maiestati diuine obediamus in Domino. Si ergo nos homines cum simus mali, solemus constituere cor audientis, siue in bonis, si boni sumus, siue in malis, si male agimus: putasne quod Deus non habeat potestatem quempiam in melioribus constituere? aut certe derelinquens 955 eum, fieri ei occasio, ut in pessimis constituatur? Multum utique iuxta presens eloquium peccauit misera Ierusalem, quam sepissime uoluit Deus per prophetas suos in melioribus  constituere: sed quia noluit consilia audire, noluit Dei recipere precepta, dubitat Deus, et se dicit nescire quid faciat. In quo constituam cor tuum, dicit Adonai Dominus? Quid faciam? in quo constituam? Multis peccatorum uinculis stringeris, delicta tua prohibent uitam tuam, ut a meis sermonibus constituaris. Ego ipse frequenter constituere uolui, loquens tibi per sanctos meos, et non audisti. Nunc ignoro quid faciam, et dico tibi: In quo constituam cor tuum, dicit Adonai Dominus, cum tu facias hec omnia opera mulieris meretricis et procacis? Sepe diximus, quia fortitudines contrarie amant pulchritudines anime humane, et quando suscipit anima humana semina amatorum suorum, quodammodo fornicetur cum eis: sed quia et in communi uita  sunt alique meretrices, que fornicantur cum uerecundia latere cupientes: alie uero, que non solum pudore delicta non uelant, sed cum omni se procacitate prostituunt: ideo assumpsit exemplum anime meretricis in peccatrice ista Ierusalem, et ait eam similem factam mulieris fornicarie procacis in fornicatione sua. Sepe a nobis talia committuntur. Qui enim a religione non penitus recesserunt, uincuntur uero a peccato, et peccantes latere desiderant, similia faciunt meretrici erubescenti. Qui uero religionem penitus auersantur intantum, ut non curent de episcopo, de presbyteris, de diaconis, de fratribus, sed cum omni procacitate delinquunt, similes fiunt meretrici cum fiducia prostitute. Queritur ergo  in presenti loco de peccatrice Ierusalem Deus, quia facit opera mulieris meretricis inuerecunde, et dicit ad eam: Et fornicata es tripliciter in filiabus tuis. Exposuimus hoc, quando nobis dictum est: Aedificasti lupanar tuum in capite omnis uie, et basem tuam fecisti in omni platea. uolumus autem et nunc interpretari quid sit edificare lupanar, non similiter in omni uia, sed in capite omnis uie, ne suffecisse uideatur edificasse lupanar in capite omnis uie, sed insuper et basem suam posuisse in omni platea. Duo ergo generalia peccata peccauit, cum edificauit lupanar suum in capite omnis 956 uie, et cum fecit basem, et constituit eam in omni platea meretrix Ierusalem. Que sunt ergo iste uie? State in uiis, et interrogate semitas Domini eternas, et uidete que sit  uia bona, et ambulate in ea. Multe sunt uie sempiterne, si retinetis eam expositionem, quam frequenter exhibui. Scitis et Moysem uiam esse, et singulos prophetarum. Et quomodo multe sunt margarite, quas necesse est possidere eum qui uenturus est ad unam pretiosissimam margaritam: sic oportet ingredi multas uias Mosi, et prophetarum omnium eum, qui uenturus est ad dicentem: Ego sum uia. Sed dicit mihi aliquis: Quid ad propositum pertinet, quod locutus es? Cui sic respondebo: Aedificauit in omni uia Ierusalem lupanar suum. Si consideraueris hereticos omnes alienos a ueritate, edificantes domum ex his sermonibus, qui in Mose leguntur, ex his, quos in Isaia, et Ieremia, et prophetis reliquis inuenerunt, intelligis nouas  doctrinas fornicationem esse Ierusalem, que edificat lupanar suum in omni uia, sed in capite omnis uie. Si enim preuentus quis fuerit post principium Mosi, exordium prophetarum, ad profundum eius, et scientiam omnium peruenire, nichil potest facere ista meretrix edificans lupanar in capite omnis uie: eum querit, qui primum Ecclesiam ingreditur, qui fidei elementa suscipit, qui rudis est in sacramentis, eum, qui in exordio fidei constitutus est, uult introducere in lupanar suum, edificans meretricem domum. Et quia frequenter fornicatio in Scripturis nominatur, exponere uolo sermonis istius causam. Ecclesiastici, qui in Ecclesia sunt magistri, mores purgant tam suos quam suorum, et ex hac diligentia edificauit domum Dei Ecclesiam, et opus eorum  edificatio Dei est. Heretici edificant lupanar in omni uia: ut puta magister de officina ualentini, magister de cetu Basil dis, magister de tabernaculo Marcionis et ceterorum hereticorum, edificant meretrici domum. Congregatio enim omnium malignorum lupanar est. Sed quid dicit Scriptura? Fili, ne intendas in malam mulierem; mel enim distillat de labiis mulieris meretricis . Unde ei mel distillat? Distillat enim mel de labiis mulieris meretricis. Ingressa est ad Mosen, ad Isaiam, ad Ieremiam, et de Scripturis eorum sibi mella collegit. 957 uade ad hereticos loquentes: Hec dicit Moses, hec Isaias, hec Ieremias, et uidebis quomodo de labiis eorum non fluant mella, sed distillent  decerpentium de Scripturis uerba paucissima. Et ideo, mel distillat de labiis mulieris meretricis . In capite ergo omnis uie edificat lupanar. Esto, intellectum sit lupanar, interpretemur et basem, quam in omnibus plateis posuit meretrix Ierusalem. Scriptum est in alio loco, quomodo in plateis manifeste aduocat pretereuntes meretrix: uarie quippe peccatum nos ad se trahere festinat, siue per heresim, siue per gentilem conuersationem. Et per heresim quidem, quando edificat lupanar in capite omnis uie; per gentilem autem conuersationem, quando basem ponit in omnibus plateis. Lata est enim, et patens uia, que ducit ad perditionem . Cum ergo que dicit, et in quibus audientes instruere conatur, de Scripturis asserit, edificat lupanar in capite  omnis uie. Cum uero moralis locus fuerit dissolutus, et luxuriosa precipiens, lasciuum fecerit auditorem, quid aliud fecit, quam basem posuit in omni uia? Non est facta ut meretrix, congregans mercedes. uideamus meretricem mercedes congregantem, et aliam rursus non congregantem. De hac enim queritur quasi de meretrice non congregante mercedes. Cum uidero esse meretricem, que non congreget mercedes, et legero ad istam dictum, quia facta sit ut meretrix non congregans mercedes, dicam congregari mercedes, esse peccando diuitem fieri, peccando gloriam in secularibus comparare, peccando feliciter in mundo agere. Quando per peccatum, ut dixi, ista nascuntur, fornicatur anima, et congregat mercedes fornicationis sue, gloriam, diuitias et reliqua que in perditionem  anime sue conquisiuit: quando uero fornicatur, et non agit prospere in secularibus rebus, sed per hoc, quod peccauit, etiam infeliciter uiuit in seculo, 958 meretrix est non congregans mercedes, et contraria faciens, id est, fornicariis mercedes ultro tribuens. Et tu dedisti mercedes omnibus amatoribus tuis. Nonnumquam anima diuites facit amatores suos, letantes in eo, quod acceperint mercedes ab ea. Sed dicit mihi auditor: Manifestius expone quomodo fornicetur anima, mercedes tribuens de rebus uiri sui. Sic enim ait et in presenti, et in aliis frequenter locis sermo diuinus, quia sustulerit ea, que sunt uiri, et dederit meretrix Ierusalem amatoribus suis. Quid est hoc, quod largitus est ei uir suus, que postea facta adultera, omne quod accepit,  donat amatoribus suis? uir anime sermo Dei est, sponsus amator uerus, qui dedit ei castitatem, dedit iustitiam, dedit cetera bona. Quando ergo uoluerit anima sequi fortitudines contrarias, id est  decem annis pudice uiuens ad extremum fuerit fornicata, accipit bona uiri sui, que multo tempore cum labore quesierat, et dat ea amatoribus suis. Qui sanguinarii amatores rapiunt ad se uirtutes misere anime, et incedunt iactabundi super diuitiis eius, et dicunt: Abstuli ei decennalem castitatem, eripui ab ea quinquennii iustitiam, uindicaui mihi fortitudines eius: oblitus est omnium bonorum eius Deus, que aliquando fecit, quoniam comprehensa est in peccato, et oblitus es  eius, quia confessa est nobis amica nostra secreta, que audierat, et tradidit omnia bona nobis amatoribus suis. Que discentes omni custodia seruemus cor nostrum, et attendamus, ne quando ea que uiri sunt tradantur amatoribus suis: quin potius inuitemus sponsum sermonem et ueritatem, ut nobis faciat ornamenta aurea uariis expressa signis, per uaria precepta, et ornati effecti preparemur uiro nostro Iesu Christo: cui est gloria et imperium in secula seculorum. Amen.



HOMILIA NONA. Super Ezechielem de eo quod dicitur: Mater uestra Cethea et pater Amorrheus, usque: Et manum egeno et pauperi non porrigebat .

 959 Qui legit in principio prophetie Ierusalem, quomodo increpata sit, quasi habens radicem, et generationem de terra Chanaam, patrem Amorrheum, matremque Cetheam: is si legerit etiam hec, que nunc interpretari nitimur, putabit eadem repeti, et unum sermonem dupliciter predicari. Sed qui diligens lector est, et ad curam eius diuine Scripture significantia pertinet, et confert preterita presentibus, et uerbum uerbo componit, uidebit differentiam non fortuitam. Ibi quippe, radix, inquit, tua et generatio tua de terra Chanaam, quod in presenti non dicitur: Pater tuus Amorrheus, et mater tua Cethea, quod nunc non significatur. Et iterum ibi primum ponitur, pater tuus Amorrheus: secundum, mater tua Cethea; hic uero: mater uestra  Cethea, et pater uester Amorrheus. Ibi quasi ad unam sermo fit: hic quasi ad plurimas. Nec enim  ait, mater tua, sed mater uestra. Quando ergo diffunditur peccatum, et longius malitia procedit, et peccatores sua inter se peccata discerpunt, tunc non peccator unus, uerum in uno sunt plurimi; sicut in exordio, quando erat principium delinquendi, necdum erant tante, quante nunc sunt multitudines. Unde utile mihi uidetur a presenti sermone paululum recedentem, naturam considerare peccati atque uirtutum. Ubi peccata sunt, ibi est multitudo, ibi schismata, ibi hereses, ibi dissensiones; ubi autem uirtus, ibi singularitas, ibi unio, ex quo omnium credentium erat cor unum et anima una. Et, ut manifestius dicam, principium  malorum omnium est multitudo: principium autem bonorum coangustatio, et a turbis in singularitatem redactio: ut puta nos omnes, si saluandi sumus, ad unionem, ut perfecti efficiamur in eodem sensu, et in eadem sententia, et simus unum corpus et unus spiritus. Si uero tales simus, ut non nos unitas 960  circumscribat; sed et de nobis dici possit: Ego quidem sum Pauli, ego uero Apollo, ego uero Cephe ; et adhuc a malitia scindimur, atque diuidimur, non sumus futuri ubi sunt illi, qui rediguntur in unionem. Nam ut pater et filius unum sunt, sic qui unum spiritum habent, in unionem coarctantur. Ait quippe Saluator: Ego et Pater unum sumus. Et: Pater sancte, rogo, ut sicut ego, et tu unum sumus, ita et isti in uobis [Al. nobis] unum sint . Et in Apostolo legitur: Donec occurramus omnes in uirum perfectum, et in mensuram etatis plenitudinis in unitatem Christi . Et rursum: Donec perueniamus omnes in unitatem corporis et spiritus Christi. Ex quo significatur, quia uirtus ex plurimis unum faciat, et necesse nobis sit unum per  eam fieri, et fugere multitudinem. Et hec quidem dicta sunt, quia in preterita lectione conscriptum est: Pater tuus, et mater tua, et radix generationis tue; in presenti uero: Mater uestra, et pater uester. Ibi non didicimus, licet fuerit sermo de patre Amorrheo et de matre Cethea, sorores habere Ierusalem: hic uero addit: Mater, inquiens, uestra Cethea, et pater uester Amorrheus, et soror uestra senior Samaria, hec et filia eius, que habitat a sinistris tuis, et soror tua iunior, que habitat a dextris, Sodoma. Quomodo uirtus me facit filium Abrahe, si secundum eam uixero: opera quippe Abrahe faciens, filius est Abraham: sic uitia faciunt me filium diaboli. Omnis enim qui facit peccatum, ex diabolo natus est . uirtus me facit etiam fratrem  habere Christum, ut cum bonus ac bene moratus fuero, dicat Patri suo: Narrabo nomen tuum fratribus meis, in medio Ecclesie cantabo te . Et loquitur ad eam, que nuntiare poterat uerba eius: uade, et dic fratribus meis. Quomodo autem uirtus fratrem mihi facit Dominum Iesum, ita malitia plurimos fratres acquirit, et hos peccatores: et hec ipsa tunc mihi fratres generat, cum 961 creuerit. Siquidem quando exordium erat peccatricis Ierusalem, necdum habebat sororem Samariam, necdum ei erat germana Sodoma: cum uero processit in scelere, ut preteritus sermo monstrauit, effecta est media duarum sororum, senioris Samarie, et iunioris Sodome. Que sunt iste due sorores peccatricis Ierusalem? Schisma et separatio  populi fecerunt Samariam. Siquidem eo tempore cum decem tribus cesserunt dicentes: Non est nobis pars in Dauid, nec sors in filio Iesse , tunc due uacce auree constitute sunt a Ieroboam, et facta est Samaria scissio: que magis post captiuitatem decem tribuum creuit, quando [a 2Kb] custodes ab  Assyriis ad Isrelis terram missi sunt, qui uocantur Samaritani. Somer enim custos interpretatur lingua Hebreorum. Ergo  necdum soror mea est Samaria, quamdiu a peccatis longe sum: quando uero peccauero, crescunt mihi due sorores, senior Samaria, et iunior Sodoma. Que cuius figuram habeat, consideremus. Quicumque promittunt uerba diuina, et non sicut pollicentur, habent in se predicationis ueritatem, hi in Scripturis figuraliter Samaria nominantur. ue, inquit, spernentibus Sion, et fidentibus in monte Samarie : uindemiasti principatus gentium. Quasi dixerit: ue his qui spernunt Ecclesiam, et confidunt super arrogantia et uerbis tumentibus hereticorum. Hoc enim est spernere Sion, et confidere in monte Samarie. Si  ergo peccamus et nos Ecclesiastici, non sunt a nobis alieni heretici in dogmatum prauitate. Male enim credit, quicumque peccat. Si conuersationem malam habemus, Sodoma soror nostra est. Gentiles quippe sunt Sodoma. Atque ita fratres sumus hereticorum atque gentilium, quando delinquimus; quia Samaria accipitur in heresi, et Sodoma in gentilitate. Habitat autem a sinistris peccatricis Ierusalem Samaria, a dextris Sodoma. Honorabilius quippe apud eam peccatum est quod facto committitur, et ideo a dextris eius 962 Sodoma est. Rursumque nec Samaria longe est, quia a sinistris eius commoratur, et increpatur, quia ambulauerit cum filiabus et sororibus suis in omnibus iniquitatibus, et intantum ambulauerit, ut comparatio delictorum eius illarum  iniquitates fecerit iustitiam. Unde oportet agnoscere iniquitates Sodomorum, ut edoctus custodiam me ab eis, nec capiar ignoratione, que sunt iniquitates Sodomorum. uerumtamen iniquitates Sodome sororis tue. Que iniquitas? Superbia. In saturitate panum et in abundantia affluebant ipsa, et filie eius, et manum pauperis indigentis non suspiciebant. Quod inequalia sint peccata Scripturis utentibus nulli dubium est. Alia quippe magna, alia minora ab his esse dicuntur. Cum autem sunt inequalia, hoc est, parua, uel maxima, forsitan aliquis inquirat, quod inter uniuersa peccata sit maius, et procliue suscipitur, omnium peccatorum esse maius, siue fornicationem, siue immunditiam, siue quodcumque libidinis inquinamentum. Sunt quidem et  ista uere abominabilia atque polluta, sed non talia quale hoc, quod nunc ab Scriptura quasi maius omnium condemnatur, a quo nos obseruare debemus. Quod ergo est peccatum maius omnibus peccatis? utique illud propter quod, et diabolus corruit. Quod est hoc peccatum in quo tanta sublimitas cecidit, ut elatus in iudicium incidat diaboli? Ait Apostolus: Inflatio, superbia, arrogantia peccatum diaboli est : et ob hec delicta ad terras migrauit de celo. Unde, Deus superbis resistit, humilibus autem dat gratiam. Et quid superbit terra et cinis, ut homo arrogantia subleuetur, oblitus quid erit, et quam  fragili uasculo contineatur, et quibus stercoribus immersus sit, et qualia semper purgamenta de sua carne proiiciat? Quid enim ait Scriptura? Quid superbit terra et cinis ? et in uita eius proiecit interanea eius? Superbia peccatis omnibus maior est, et ipsius diaboli principale 963 peccatum. Si quando Scriptura diaboli peccata describit, inuenies ea de superbie fonte manantia. Ait quippe: uiribus faciam, et sapientia intellectus auferam fines gentium, et fortitudine eorum depascar, et commouebo ciuitates, que inhabitantur, et orbem terrarum uniuersum comprehendam, ut nidum, et quasi confracta oua auferam . uide sermones eius, quomodo superbi sint, quomodo arrogantes, et uniuersa pro nichilo ducant. Tales sunt omnes iactatione et superbia  inflati. Materia superbie, diuitie, dignitas, gloria secularis. Frequenter causa superbie est ei, qui ignorat habere Ecclesiasticam dignitatem, sacerdotalis ordo, et Leuiticus gradus. Quanti presbyteri constituti obliti sunt humilitatis: quali idcirco fuerint ordinati, ut humiles esse desisterent. Quin potius humilitatem sequi debuerant, quia dignitatem fuerant consecuti, dicente Scriptura: Quanto magnus fueris, tanto humilia te ipsum. Et dilectum Synagoge te facit, nobilius submitte caput tuum: ducem te instituerunt, noli eleuari, noli fieri ex eis, quasi unus ex ipsis. Oportet humilem, oportet esse deiectum, oportet fugere superbiam malorum omnium caput. Considera Euangelium quasi condemnatione Pharisei superbia et iactatio feriatur. Stabat Phariseus  et talia intra se orabat: Deus, gratias ago tibi, quia non sum ut ceteri homines, raptores, iniqui, adulteri, et ut iste Publicanus: ieiuno bis in sabbato . At uero Publicanus, humiliter et mansuete longius stans, non erat ausus neque oculos leuare, et dicebat: Propitius esto, Deus, mihi peccatori. Et descendit in domum suam Publicanus iustificatus. Non simpliciter iustificatus, sed iustificatus comparatione Pharisei. Obseruandus quippe est diligentissime omnis Scripture sermo, ordo, iunctura. Aliud est iustificari, aliud ex alio iustificari. Simile est Publicanum a Phariseo iustificatum fuisse illi, quod Sodoma et Samaria ex comparatione peccatricis Ierusalem iustificate sunt. Et necesse est nos id scire, quia unusquisque nostrum in die iudicii ab alio iustificetur, et ab alio condemnetur.  Etiam cum fuerimus iustificati ex alio, iustitia illa non tam laudis, quam criminis loco ponitur. Ut puta, si inuentus fuero Sodomitica habere peccata, et alius protrahetur 964 in medium, qui duplicia scelera commiserit, iustificor quidem, sed iustificor non ut iustus, uerum ut ex comparatione eius, qui plura commisit, iudicor iustus, cum a iustitia longe sim. ue illi homini, qui a multis peccatoribus iustificatur: ut econtrario multum beatus, qui comparatione iustorum iustus ostenditur. Inuenimus in Scripture laudibus positum, bonis esse meliorem: ut puta, nullus sic fecit rectum ante faciem  Domini, ut ille, et ille, nullus sic pascha celebrauit ut Iosias. Ex quo ostenditur comparationem fieri iustorum, et illum uere esse iustum, qui sic iustificari mereatur. Utinam et ego collatus sapientibus sapiens reperiar, et iustis iudicer iustus! Nolo quippe iustificari ab iniquis, quia talis iustitia criminosa est. Hec anticipans locutus sum quia in his que lecta sunt, dicitur: Iustificasti sorores tuas in omnibus iniquitatibus tuis, quas fecisti . Iustificate sunt enim Samaria et Sodoma ex iniquitatibus Ierusalem. In omnibus iniquitatibus tuis, quas fecisti illas super te. Idcirco diligentius attendamus, ut possimus agnoscere, omnes nos in die iudicii a peioribus nostris iustificandos, et rursum a nobis alios iustificari. Unus solus est qui iustificatur ab omnibus,  et ipse nullum iustificat. Ut puta, Sodoma iustificatur ab Ierusalem, quia ab se sceleratiora commisit: et forte Ierusalem ab alia aliqua, que se peior est, ciuitate. Sic est quidam iustificandus ab Antichristo, qui ad illum comparatur, et illius iniquitate ac sceleribus minor reperitur. Pessimus uero demon est, et  miser, qui ab illo iustificatur: forte et pater illius ab eo non iustificatur, multo illo sceleratior repertus. Dominus uero meus iehsu Christus iustificatur iuxta dispensationem carnis, quam ob nostram salutem circumtulit, ab Abraham, ab Isaac, ab Iacob, et a reliquis prophetis. Quando enim omnibus iustis, et prophetis, ac beatis, quibusque in comparationem missis inuenitur contrarium huic, quod dicitur de Sodoma et  Ierusalem, magis glorifico Saluatorem nostrum. Quod autem dico istiusmodi est, et Deo largiente, orantibus uobis, prebebo de Scripturis explanationem. Fecit Sodoma peccatum: Samaria quoque peccauit, iniquitatibus obruta est Ierusalem, 965 sed minora peccata a maioribus iustificantur sub exemplo, quo Sodoma iustificatur a sorore sua Ierusalem. Quomodo igitur iniquitas iustificat, sic condemnat aliquando iustitia. uerum, queso, exspecta paulisper, donec docearis quemadmodum dicatur condemnare iustitia. Iniquitas mea iustitia est comparatione maioris iniquitatis. Sic et iustitia mea ex comparatione multiplicis iustitie iniquitas reputatur. Propterea non iustificabitur in conspectu tuo omnis uiuens . Fuerit licet  iustus Abraham, et iustus Moyses, iustus unusquisque illustrium uirorum: sed ad comparationem Christi non sunt iusti. Lux eorum cum eius luce composita tenebre reperiuntur. Et quomodo lumen lucerne ad solis radios obscuratur, et uelut alia quedam ceca materies contenebrescit: sic, licet fulgeat iustorum omnium lumen ante homines, non tamen fulget ante Christum. Luceat quippe lumen uestrum, non simpliciter dictum est, sed luceat ante homines . Ante Christum non potest lumen fulgere iustorum. Ut splendor lune, et micantia celi sidera, priusquam sol oriatur in stationibus suis rutilant, orto uero sole, absconduntur: sic lumen Ecclesie, ut lumen lune, priusquam oriatur lumen illud  uerum Solis iustitie resplendet, et clarum est ante homines: cum autem Christus uenerit ante eum, contenebrescit. Dicitur et alibi: Lux in tenebris lucet . Que est ista lux, que lucet in tenebris? Iustorum lux in tenebris lucet. In quibus tenebris? ubi est nobis certamen aduersus rectores tenebrarum istarum . Hec qui diligentius longiusque discusserit, non poterit inflari, uidens lumen suum ad comparationem maioris luminis tenebras reputari. Quid est iustitia mea, etiamsi Paulus Apostolus fiam? quid castitas, etiamsi Ioseph? quid fortitudo, etiamsi Iudas Machabeus exsistam? quid alia uirtus sapientie, etiamsi Salomon appaream, ad comparationem Dei, et ad eorum qui meliores sunt? Ergo, ut dicere ceperamus, iniquitas  iustificat, et iustitia aliorum comparatione condemnat. Idcirco: Ut iustificeris in sermonibus tuis, et uincas cum iudicaris , dicitur ad Deum. Si me uult saluare Deus non affert in iudicium lumen suum: si uult esse incolumem, non defert lumen 966 Christi sui: alioquin puniet me; defert uero lumen minorum, comparans mihi inferiores quosque. Quanto amplius maiores mihi melioresque contulerit, tanto plus iustus ero, si illi a me reperti fuerint minores. Similiter est illud intelligere, quod ab Apostolo dicitur: Alia gloria solis, alia gloria lune, et alia gloria stellarum: stella enim a stella differt in claritate: sic resurrectio mortuorum . uerbi gratia: fulgens et illud sidus non in conspectu lucidioris stelle, sed obscurioris micat. Quis  nostrum potest ad instar fulgere lune? Quis lucidioris siderum coruscare lumine? Secundum id quod scriptum est in Daniele: Fulgebunt sicut stella in secula . Et hec quidem necessario disputamus, ut procul a superbia recedamus: Sodomiticum quippe peccatum est superbi iniquitas. Hec Sodomorum sororis tue superbia unde nascatur, et quas habeat radices, adiungit: In saturitate panum, et in abundantia affluebant . Si soli littere attendas, multa abundantia antiquitus in Sodomis fuit. Erat quippe terra eorum ut paradisus Dei, et ut terra Aegypti. Si autem a carnali intellectu ad spiritalem conscenderis, ut uideas quomodo superbia Sodomorum in saturitate panum et in abundantia fluxerit, utilitatem capies et ad uite officium, et ad alia quedam  maiora maioribus corrigenda. Proponamus primum id, quod ante multos dies lectum est, diuitem uestitum bysso et purpura, quotidie deliciis luxuriaque letantem, et Lazarum uulnerum tabe et uermium pedore confectum, querentem, solatium famis sue, micas, que de mensa eius decidebant . Opportune autem nunc in hunc locum exemplum istud incidit, ut perspicuum fiat que iniquitas diuitis fuerit. Locuples erat, abundabat deliciis. Non enim accusauit eum Scriptura, quasi diuitias in iniquitate possederit: non eum criminatus est sermo diuinus, quod meretricibus dedit: non homicidam, aut aliud quodcumque scelerum facientem. Sed si consideres hoc, quod in presenti  scriptum est, et illud quod in Euangelio dicitur, uidebis quia et illius maximum peccatum inter uniuersa peccata superbia fuerit: in saturitate panum et in abundantia affluens non habuit miserationis affectum ad eum, qui ante portas suas 967 confectus ulceribus iacebat: sed in tantam superbiam elatus est, despiciens paupertatem: ut non computaret neque inferorum supplicia, neque communia humanitatis iura, quia oporteret hominem humana sapere, et in alienis calamitatibus pro simili conditione sui quodammodo misereri. Est igitur et diues ille Sodomita. Si enim talia erant peccata Sodome, ut in saturitate panum et in abundantia fuerit, talis autem est et diues, qui in Euangelio describitur, nulli dubium quin diues ille Sodomita sit. Quomodo autem  Sodoma, et filie Sodomorum superbe fuerunt, tales sunt arrogantes anime et filie Sodomorum, quecumque nesciunt dictum: Omnis qui se exaltat humiliabitur, et qui se humiliat exaltabitur . Hoc erat ei et filiabus eius. Dehinc sequitur aliud Sodome delictum, quod debemus dicere, ne in simili crimine reperiamur: Et manum pauperis et egentis non suscipiebat. Considera diligenter enumerationem peccatorum Sodome. Ego ipse si iuxta uires meas manum pauperis et egentis non adiuuero, Sodomiticum habeo peccatum. Sequitur alia accusatio: Et superbe gloriabatur. Et iactatio glorie Sodomiticum crimen est. Sunt autem quedam Aegyptia peccata, quedam Sodomitica: sunt alia Babylonica, alia Assyria, alia Moabitica, et alia Ammantica,  Quis sapiens, et intelligit ista? aut quis intelligens, et agnoscet ea ? Quotiescumque legimus ea, que de Sodomorum subuersione conscripta sunt, non dicamus, miserabiles Sodomite, quorum ulterius fructus terra non affert: miserabiles multumque plangendi, qui tam lugubria et tam dira perpessi sunt; quin potius conuertamus hunc in corda nostra sermonem, scrutemur renes et cogitationes nostras, et tunc uidebimus eos quos plangimus, in nobis intrinsecus contineri, et quia Sodomitica, et Aegyptia, et Assyria, et alia uniuersa peccata, que castigans Scriptura enumerat, uersentur in nobis. Polliciti supra sumus maius aliquid de Scriptura dicturos. Sodome in saturitate panis, et in abundantia, atque deliciis, et istius modi peccatis delinquenti  lex loquitur: Attende tibi, ne comedens et bibens repletus, et domos bonas edificans, ouibus tuis et bobus tuis multiplicatus tibi, argento et auro 968 multiplicatus obliuiscaris Dominum Deum. Et in alio loco: Manducauit et bibit, et saturatus est et incrassatus, recalcitrauit dilectus . Similia his Salomon in Prouerbiis ait: Constitute [Al. constituite] mihi autem necessaria et sufficientia, ut non repletus mendax fiam, et dicam: Quis me uidet? aut egens furer, et iurabo nomen Dei. Simpliciterque dicendum, quia nichil sic in arrogantiam eleuet, ut diuitie et saturitas, et cibus opum plurimarum, dignitas quoque et potestas. Est autem etiam ad altiora transgressum uidere, quia superbiam frequenter nutriam  si diuinum sermonem intellexero, si sapientior ceteris fuero. Scientia quippe inflat : non ego dico, sed Apostolus. Et ideo uereor, ne et ipse sustollar. Dantur et carismata ad id, quod expedit. Si ad hoc dantur, quod expedit, quis est ille cui non expedit? Et cur non expediat, audi. Inferior sufficit inflationem, et quamdam placitionem sui, dum se putat inter ceteros eminere. Sepe igitur saturitas panum, et abundantia materia est arrogantie. Sepe autem et de spiritualibus donis superbie crimen exoritur, et non est utrobique discrimen. Tantus uir Apostolus Paulus necessarium habuit colaphum angeli Satane ut eum colaphizaret, ne eleuaretur multum : quia orans et deprecans Deum, impetrauit pro multis sepe, quod petiit:  cum autem etiam pro hoc petiisset, nec esset quod petierat consecutus, dictum est ei: Sufficit tibi gratia mea, uirtus enim in infirmitate perficitur. Oportet itaque timere eum, qui adhuc in genere humano, et in hac presenti luce uersatur, non solum ea, que bona putantur in seculo, sed etiam que uere bona sunt: quia magna non possumus sustinere. Exhibeo ad probationem presentis sententie historiam Dauid, in qua conscribitur in Uriam eum commisisse peccatum. Ante Uriam nullum delictum reperitur in Dauid: beatus homo erat, et sine querela in conspectu Dei. Quia uero conscius sibi uite immaculate locutus est quod non debuerat, dicens: Exaudi, Domine, iustitiam meam, intende deprecationi mee, auribus percipe orationem meam non in labiis  dolosis: de uultu tuo iudicium meum prodeat, oculi tui uideant equitates: probasti cor meum, et uisitasti nocte, igne me examinasti, et non est inuenta in me iniquitas : 969 et hec dixit, quia uisitatio Dei propter conscientiam, et uite beatitudinem eidem presentaretur, tentatus est, et nudatus auxilio, ut uideret quid humana possit infirmitas. Recedente quippe presidio Dei, ille castissimus, ille admirabilis in pudicitia, qui audierat: Si mundi sunt pueri maxime a muliere : et acceperat Eucaristiam quasi mundus, non potuit perseuerare, sed in eo repertus est crimine, in quo sibi quasi continens applaudebat. Si quis ergo conscius puritatis sue seipsum glorificauerit, non habens memoriam illius dicti: Quid autem habes quod non accepisti? si  autem accepisti, quid gloriaris quasi non acceperis ? 970 relinquitur, et derelictus discit experimento, quia in his bonis quorum sibi conscius erat, non tam ipse sui exstitit causa quam Deus, qui uirtutum omnium fons est. Ex quibus apparet et saturitatem panum, et dona spiritalia ei qui ea non potest sustinere, generare superbiam. Idcirco fugiamus a Sodoma et peccatis eius: fugiamus a Samaria et criminibus, quibus castigatur misera Ierusalem, ut in uniuersis Deo nobis fortitudinem ministrante, humilitatem et iustitiam consequamur in Christo Iesu: cui est gloria et imperium in secula seculorum. Amen.



HOMILIA DECIMA.

Super Ezechielem, de eo quod scriptum est: Ergo  et tu confundere, et porta ignominiam tuam, usque: Et suscitabo ego testamentum meum tecum .

969 Primum quidem est, nullum opus facere confusionis; sed omnia talia, que possunt Deum libera fronte respicere. Quia uero  sepe peccamus, sciendum secundam, ut ita dicam, nauem post confusionis opera esse erubescere, et pro sceleribus suis uerecundos oculos deiicere, neque sic procaci uultu incedere, quasi nichil omnino peccauerit. Bonum est quippe post confusionis opera confundi: quia sepe et hoc malitie artifex inoperatur, ne peccator ad penitentiam redeat, et sic agat quasi adhuc in iustitia perseueret. uidere possumus, et ex quotidiana uita discere, multos hominum post peccata sua non solum non lugere, quod fecerunt, uerum  etiam procaci fronte defendere proprias ruinas. Grande itaque beneficium in Ierusalem conseruatur, si tamen credat dicenti Domino: Et tu confundere. Neque putes ad Ierusalem tantum hec esse dicta, et non ad singulos nostrum, qui delictis tenemur obnoxii. Unusquisque enim seipsum consideret, quid fecerit confusione dignum, quid turpe locutus sit, super quo non habeat audaciam, quasi dicto bono, quid cogitarit tale quod rubore dignum uidetur, ab eo qui cordis et renis occulta considerat: et cum diligenter peruiderit cogitationes, facta, 970 sermones, tunc audierit prophetam dicentem: Et tu confundere. Post quod a Propheta iungitur: Et accipe ignominiam tuam in eo, quod iustificasti sorores tuas. Sequitur confusionem ignominia, et dat Deus ei,  qui confusione digna gessit, etiam ignominiam: dixitque ad eum, Et accipe ignominiam tuam. Poteris autem intelligere quod dicitur, si consideraueris que quotidie in ciuitatibus fiant. Inhonoratio ciui est de patria sua exsulare, et infamia decurioni eradi de albo curie, et cuiuscumque alterius conditionis homini relinqui quidem in uita, sed cum ignominia, siue in operibus publicis, siue in insula aliqua solitudinis uiuere. Intellige autem mihi iustum iudicem ei, qui digna infamia fecerit, dicentem: O tu, qui pene reus es, noli exsilium tuum cum merore suscipere: non enim mereberis misericordiam, si irasceris ad penam: quin potius intellige digne te pati quod pateris: et cum te humiliaueris, atque dixeris iustum de te factum esse iudicium, forsitan misericordiam  consequeris ab eo, qui potest post condemnationem ad pristinum statum reuocare. Quomodo enim licet magno principi liberare aliquem de insula, et de exsilio, et de publicis uinculis: multo magis licet uniuersitatis Deo eum, qui 971 inhonoratus est, in honorem pristinum restituere, si tamen sentiens delictum suum confessus fuerit digne se sustinuisse quod passus est. Dabo et aliud exemplum de Ecclesiastica consuetudine. Infamia est a populo Dei et Ecclesia separari. Dedecus est in Ecclesia surgere de consessu presbyterii, proiici de diaconatus gradu. Et quidem eorum qui abiiciuntur, alii seditiones commouent, alii uero iudicium in se factum cum omni humilitate suscipiunt. Quicumque igitur exiguntur,  et dolore depositionis sue congregant populos ad schisma faciendum, et sollicitant multitudinem malignorum, non accipiunt inhonorationem suam in presenti, sed thesaurizant sibi thesaurum in die ire. Qui autem cum omni humilitate siue digne, siue indigne, depositisunt, Deo iudicium derelinquunt, et patienter sustinent, quod de se iudicatum est, isti et a Deo misericordiam consequentur, et frequenter etiam ab hominibus reuocantur in pristinum gradum et in gloriam quam amiserant. Doctrina ergo optima est: quomodo hoc quod dicitur: Et tu confundere, sic et illud quod sequitur: Et accipe ignominiam tuam. Et hec dico, ut profundiorem aliquem sensum de futura inhonoratione interponam. Et ibi quippe erit aliqua ignominia his, qui dignum  opus ignominia fecerant. Siquidem resurgent alii in uitam eternam, et alii in opprobrium, et confusionem eternam . Quid autem est hoc aliud nisi penam infamie sustinere? Dum ergo adhuc licet nobis, debemus minorationem nostram patienter ferre, ut cum hic tristitiam fortiter sustinuerimus, in futuro seculo moueamus  uiscera misericordie Dei, et benignitatem eius, ut nos reuocet in pristinum statum de ignominia et confusione: quomodo econtrario impossibile est lapidei cordis aliquem, et penitus non sentientem delictum suum, et ante uultum Dei omnipotentis superbientem, misericordiam consequi. uidemus enim quosdam bonos quidem libenter de se latam ferre sententiam, et ob salutem suam Dei iustificare iudicium:  malos uero blasphemare aduersus prouidentiam Dei, et dicere: Non sum digne adiudicatus huic infamie, iniuste ista perpetior. Si iustificamus prouidentiam, soluimus nostram infamiam. Si uero non recipimus iudicia Dei, multiplicamus 972 infamiam. Quomodo autem infamiam, sic et supplicia, sic et cetera. Que sunt enim huic, accidere consuerunt his qui a Deo pro delictis propriis condemnati sunt. Et tu confundere, et accipe ignominiam tuam in eo, quod iustificasti sorores tuas. Plus meremur ignominiam, quando talia facimus, quibus peccatores alii iustificentur, ut comparatione delictorum meorum, malorum scelera antiquitus condemnata misericordia liberet, eo quod ego subsequens peiora commiserim. Dicitur ergo ad peccatricem Ierusalem:  Accipe ignominiam tuam in eo, quod iustificasti sorores tuas. Deinde si quis compleuit hoc, quod scriptum est: Confundere: si quis prosecutus est sententiam Dei sequentem: Accipe ignominiam tuam in eo, quod iustificasti sorores tuas: uideat etiam gratiam, quomodo pro confusione uicissitudo clementie restituatur, quia non contempserit iudicium Dei, sed cum omni humilitate susceperit quod de se fuerat iudicatum. Quid ergo repromittitur? Auertam auersiones eorum auersione Sodomorum, et sororum eius in eo, quod iustificasti sorores tuas, Sodomam et Samariam. Sodomam minorem, et Samariam seniorem, ut in preteritis diximus. Auertam auersionem eorum, id est, trium, quarum auerterat auersionem,  ad meliora conuertit: primo Sodomorum, deinde Samarie, tertio uero Ierusalem. Cum autem, ait, auertero auersionem Sodomorum, et Samarie, et Ierusalem, tunc in antiquum restituentur: primum Sodoma, cuius priores auerterit auersiones: secundo Samaria, quam secundo conuerterit: tertio Ierusalem, cui tertie auersiones tribuuntur. Igitur sanitates peccantibus in auersione Sodomorum, et filiarum eius, in auersione ipsius Ierusalem: et tribuuntur his, qui magis amantur a Deo, tardius. Sodoma quippe iustificata ab Ierusalem, prima consequitur misericordiam, id est, gentiles. Samaria uero, hoc est, heretici, in secundo loco accipiunt sanitatem. Tertio uero, quasi indigni uelocioris medele in pristinum statum restituuntur, qui fuerunt de Ierusalem. Ante ergo gentiles, ante  heretici clementiam consequenter quam nos: si tamen fuerimus impii, si et nos peccata depresserint. Quanto enim propiores fuerimus Deo, et ad beatitudinem 973 uiciniores, tanto cum peccauerimus longius fiemus ab ea, proximi terribilium maximarumque penarum. Iustum est quippe iudicium Dei, et potentes potenter tormenta patiuntur . Qui autem minimus est, meretur citius misericordiam. Minima est Sodoma: et post eam in comparatione Ierusalem minima, non tamen sicut Sodoma Samaria est: et ideo primum illarum auertit auersiones, et postea Ierusalem dicens: Auertam et auersionem tuam. Tertio enim gradu hoc dicitur ad Ierusalem. Unum quando auertit auersionem meam, si inuentus fuero Ierusalem, et peccator in medio sororum  mearum. Cum audiero: Ut feras tormentum tuum. Ideo tertio loco ait: Auertam auersionem tuam, et post omnes: Ut feras tormentum tuum, et dehonesteris de omnibus que fecisti. Est quedam mensura peccati, quam unusquisque recipiet pro eo, quod peccauit. Si habuero quinquaginta peccata, quinquaginta habebo ignominias: si centum, duplicabitur mihi pena pro factis, et pro magnitudine delictorum tribuetur mihi ignominia. Maximis peccatis magnus cruciatus adiungitur. Deus autem solus uerus Iudex magnitudines peccatorum, et ignominie qualitates, et peccati numerum potest peruidere. Dicitur itaque ad Ierusalem: Ut feras tormentum tuum, et dehonesteris de omnibus, que fecisti in exacerbando me. uide econtrario satisfacientem Deum, quodammodo per hec uerba testantem, quod iram ipse non habeat, sed peccator  sibi ad iram concitat Deum. Unde et Apostolus ait: An diuitias bonitatis, et mansuetudinis eius, et longanimitatis contemnis, ignorans quoniam bonitas Dei ad penitentiam te adducat? Iuxta autem duritiam tuam, et impenitens cor thesaurizas tibi iram . Separauit hic sermo iracundiam a Deo. Reuera enim iracundia aliud quiddam a Deo est, nec ei ut insita copulatur. Unde et de peccatoribus dicitur: Emisisti  iram tuam, et comedit eos . Nemo quod sibi socium est et cognatum emittere potest, uerum emittitur quod aliud est ab eo, qui emittit. Sic et nos peccando 974 irritamus Deum ut mittat iram, quam ipse non habet. Post hec, id est, post auersionem dicitur: Sodoma, soror tua et filie eius restituentur sicut erant ab initio. uenio ad imagines et figuras, et uideo quanto tempore excruciata Sodoma restituatur in antiquum. Si autem id quod per figuram dictum est, ita se habet, quid de eo fiet, qui uere Sodoma fuerit? Statim post diluuium decima generatione passa est Sodoma ea que in Genesi leguntur . Erat enim prius quasi paradisus Dei, et quasi terra Aegypti: uerumtamen factum est Sodome id quod etiam nunc uestigiis regionis eius  perspici licet. Ecce quanti iam temporum circuli transierunt, ecce tria millia annorum sunt, et Sodoma nondum est restituta: non illa Sodoma, que in signo et in enigmate ponitur, sed illa, que in ueritatis ratione perspicitur. Aiunt Hebrei Sodomam in eumdem statum [a 13Kb] restituendam, in quo et antea constitit, ut rursum paradiso Dei et terre Aegypti comparetur. Si hoc se sic habet, et siue futurum est, siue non: querentur enim istiusmodi res apud eos qui doctissimi sunt: ut autem fiat quod dicitur, complebuntur mihi annorum tria millia, et tunc restituetur excruciata [Al. excruciatur] tribus millibus annorum Sodoma, id est, anima mea: Sodoma, meis pena peccatis. Grande interuallum temporis inter restitutionem et ruinam positum est. Etiamsi restituaris  ita ut antiquitus eras, uide quanta exhaurias mala, quantis primum calamitatibus opprimaris. Hoc autem quod de Sodoma diximus, et de Samaria quoque intelligere debemus. Et ipsa quippe necdum est restituta, sed ex eo tempore, quo decem tribus eiecte sunt de Iudea et de Samaria, et captiuitatem sustinuit, et nomen accepit, non habens accolas suos. Restituetur autem et illa, sicut in principio fuit, cum decem tribus fuerint reuerse, ut soluatur id quod scriptum est: Captiuus ductus est populus in Assyrios usque in hodiernum diem . Si autem tanto post tempore restituetur id, quod precessit in signum, quando tu restitueris, si tamen restitueris, Samaritana et heretica anima, que simulacris, et 975 feriis non ueris, ac figmentis de Ieroboam corde uenientibus credidisti? Quando restitueris,  o anima infelix, cum post tanta secula restituatur exemplum tui? Si autem hoc super Sodoma et Samaria fit que iustificate sunt ab Ierusalem, quid dicendum est de ipsa Ierusalem, que supradictarum scelera [Al. scelere] iustificauit? Et restituemini sicut ab initio fuistis. Et tu et filie tue restituemini sicut fuistis in principio. Scit hoc, quod dicit: Sicut fuistis in principio, et Isaias dicens:  Et constituam iudices tuos ut prius, et consiliarios tuos ut in exordio . Et nisi esset Sodoma soror tua in auditu, in ore tuo, in diebus superbie tue, quemadmodum nunc opprobrium es filiarum Syrie, et omnibus, que sunt in circuitu tuo filiarum alienigenarum, que circumdant te in gyro. Impietates tuas tu porta. O clementissimum Deum satisfacientem de restitutione, atque dicentem: Impietates tuas, et iniquitates tuas porta! Non frustra dico restitueris: sed cum impietates tuas, et iniquitates tuas exhauseris, tunc in locum pristinum restitueris. Quomodo uulnera, que in corpore sunt, sepe paruo tempore accidunt: medele uero uulnerum cum tormentis adhibentur ingentibus, non iuxta equalitatem temporis, quo illate sunt, sed iuxta rationem  curationis: uerbi gratia, in puncto hore [a 1Kb] fractura manus et pedis contritio accidit: hoc quod in modico factum est, mensibus fere tribus, ac longo tempore uix curatur: sic et uoluptas, que neruos anime succidit, et luxuria, et semel uniuersa peccata, cum in paruo tempore infelicem animam illexerunt, et ad uitia traxerunt, magnum postea tempus in suppliciis et cruciatibus promerentur. Propter quod hoc dicit Dominus: Et faciam in te sicut fecisti, sicut spreuisti hec preuaricando testamentum meum, et memor ero. Primum quomodo fecisti faciam tibi, deinde memor ero testamenti mei, quod feci tecum in diebus infantie tue. Fecit quippe testamentum in diebus infantie eius. Diximus autem supra quomodo cum ea fecerit testamentum. Et suscitabo tibi testamentum in eternum.  Ego occido, et ego uiuificabo, ait. Qui cum ista promittit, dolores facit, et rursum 976 restituet. Percus sit, et manus eius sanabunt. Dicitur in Michea: Iram-Domini sustinebo, quia peccaui ei, donec iustificet ipse causam meam . Quomodo iustificatur causa mea? Quando iram Domini sustinuero, qui diuitias bonitatis eius, et patientie, et longanimitatis contempsi, et iuxta meam duritiam et impenitens cor thesaurizaui mihi iram in die ire, et reuelationis iusti iudicii Dei. Et dehonestaberis in eo, quod suscepisti sorores tuas seniores cum adolescentulis, et dabo tibi eas in edificationem. Supra unam dixit sororem Sodomam, et aliam Samariam, nunc repetit, et dicit sorores tuas seniores, cum senior tantum Samaria sit, et adolescentior Sodoma; uerum quia  filie earum eis connumerantur, dicit omnium unam esse speciem. Quante autem filie Sodomorum sunt, tante et Samarie. Et dabo tibi eas in edificationem, et non ex testamento tuo, et suscitabo ego testamentum meum tecum. Considera finem repromissionis et cognosces quia ego Dominus, ut memineris, et confundaris, id est, cum receperis peccata tua, et rememorata fueris, tunc confunderis. Et ultra non erit tibi os aperire. Cum recepero peccata mea, et restitutus fuero, facto mecum testamento, tunc amplius intelligo mala mea,  et confundor, et conscius mihi ultro memet punio. uide autem quid mihi eueniat. Ut ultra non sit liberum os aperire a facie ignominie, et quando eueniat in eo, quod propitietur tibi. Nec tunc quidem, quando propitiatur mihi multa peccanti, possum os aperire: nec quando ignoscit sceleribus meis, alienus sum ab ignominia, sed sentiens scelera mea, perpetuo conscientie mee igne discrucior. Idcirco quia ignominia et confusio eterna nobis reposita est, si peccauerimus, omni corde precemur Deum, ut det nobis, usque ad finem et anime et corporis nisu pro ueritate contendere: ut etiamsi aliquod tempus constiterit, quod nostram examinet fidem , etiamsi persecutio  eruperit, inueniat nos preparatos, ne domus nostra in hyeme corruat, ne edificatio quasi in arena constructa tempestatibus dissipetur: ut cum flauerint uenti diaboli, id est, spiritus pessimi, opera nostra persistant, que usque ad hanc diem perstiterunt, si tamen non sunt occulte subruta, et in expeditionis accinctu manifestemus caritatem nostram, quam habemus ad Deum in Christo Iesu, cui est gloria et imperium in secula seculorum. Amen.



HOMILIA UNDECIMA. De eo quod dictum est: Fili hominis, propone enigma, et dic parabolam ad domum Isrel, et dices: Aquila magnarum alarum, etc. .

977 Exercitatio corporum, et in totum fortitudinem  comparat iis, qui exercentur, et per partes unumquodque membrum sensusque membrorum uegetiores facit ad sufferendum quid, aut ad sentiendum; ut puta oculorum acies, si exercitetur in uisu, acutior fiat ad uidendum: aures, si frequentius audiant, melius possunt uocum capere dissonantias. Hoc autem et in ceteris membris licet deprehendere, quod in paucis ostendimus. uerum quid mihi prodest ad beatitudinem et ad uitam sempiternam, si corpus exercitationibus roboretur? Quod mihi est emolumentum, etiamsi fortissimo corpore fiam, etiamsi omnibus membris uegetus incedam? Econtrario autem, si sensus anime habuero excercitatos ad sentiendum quid, ad discendum dies noctesque contriuero, non solum in hac uita mihi conducit, sed  etiam recedentem de corpore prosequetur. Idcirco in parabolis et in enigmatibus locutus est Deus, ut extenderet se mens nostra, uel potius in unum colligens dictorum intueatur acumina, et a corporis uitiis recedens, dum intelligit ueritatem, uite sue cursum secundum eumdem dirigat. Hec in proemio diximus, quia sermo Dei factus est ad Ezechielem, dicens: Fili hominis, narra narrationem, et dic parabolam ad domum Isrel. Pro hoc autem quod Septuaginta interpretes posuerunt narrationem, alius, de interpretibus transtulit, propone [b 17Kb] problema; alius  profer problema, alius significa enigma. Igitur et problema et enigma et parabola est quod lectum est. Si quando illuminatione indiguimus scientie Dei, nunc uel maxime et necessarie indigemus, ut non tam ego, quam, orantibus 978 uobis, gratia Dei in me edisserat solutionem problematis, et enigmatis, siue parabole. Que est ergo parabola aquile, quam in presenti Spiritus sanctus ostendit? Que non solum aquila, sed etiam comparatione ceterarum aquilarum, magna aquila, et ingentium alarum, et longa extensu, et plena unguibus, siue  plena plumis scribitur. Non solum his, que diximus, maior est ceteris aquilis, uerum in eo uel precipua est, quod ductum habet intrandi in Libanum. Nam ingrediens illic ab arbore cedri,  que in Libano sita erat electa, teneritudines, et summa queque decerpsit, et attulit in terram Chanaan, in ciuitatem siue negotiatorum, siue negotiatricem, siue translatorum, siue certe  muratam, et posuit hoc, quod de cedro Libani sumpserat, ut plantaretur et cresceret in terra Chanaan. Post hec eadem aquila de semine terre unde sumpserat summitates cedri, et extrinsecus sibi semen accepit, et plantauit illud in campo frondifero super aquam multam. Hoc autem ipsum, quod de terra Chanaan fuerat assumptum, ab ea, que Libani summa queque decerpserat, id est, quod secunda uice acceperat, factum est in uitem non fortem, sed infirmam, uerum etiam statura pusillam: et palmites huius uitis infirme reclinati  sunt, pro eo quod de Libano et cedro fuerat assumptum, intantum ut radices suas sub ipsius trunco consitas haberet. Et quidem facta est uitis, et fecit propagines, et extendit arbusta sua. Et post hec uenit alia aquila, et ipsa magna magnis alis, et copiosis uel plumis, siue unguibus et 979 ecce ista uitis, de qua nunc diximus, ueniente secunda aquila declinauit testamentum suum ad eam, spernens id testamentum, quod prius cum arbore fecerat, in qua reclinata uitis fuerat effecta, et propaginibus factis, arbusta latius fuderat, et complexa est secundam aquilam, et radices suas a priore transtulit ad sequentem. Deinde palmites emisit ad aquilam secundam, ut irrigaret eam cum gleba plantationis eius in campo bono: et aqua multa. Et quidem irrigata  est hec ipsa uitis et translata ad aquilam secundam, ut faceret incrementa, ut afferret fructum, ut fieret in uitem magnam. Idcirco prophete imperatur ut dicat, quia testamentum transgrediens uitis, quod fecerat cum aquila priore, et statuens illud cum secunda, non dirigatur, neque radices teneritudinis eius effloreant: quin potius fructus eius propter transcensionem eius putreant et arescant omnia que de ea oriebantur, et iam ultra non habeat brachium magnum et populum multum; euellatur autem radicitus, et licet irrigata sit, tamen non perseueret, et non dirigatur in ubertatem, statimque ut contigerit eam uentus urens, arescat, et cum gleba plantationis sue siccetur. Hoc propositio ipsius historie  exposcit, ut que obscurius dicta sunt, quibusdam adiunctis sermonibus planius enarremus. Et si tantus labor est, ut ipsum, quod dicitur, intelligatur: quid necesse est dicere, ipsam questionem quantam habeat obscuritatem, que sit aquila prior, quid sit Libanus, que cedrus, que summa cedri, que aquila secunda, que translatio uitis a priore ad sequentem? Si aliquando Dei indiguimus auxilio, semper autem in intellectu Scripturarum Spiritu sancto indigemus: nunc profecto tempus est, quod nobis prestet auxilium, et pendat ipse que dixit. Quomodo Saluator noster in Euangeliis quasdam parabolas ipse interpretatur: sic et nunc propheta in secunda prophetia, que in reliquis lecta est, significat, quia Aquila prior Nabuchodonosor sit rex Babylonis, qui ingressus  est in Libanum, id est, Ierusalem: et accepit de summis cedri, id est, regem Ierusalem, et principes eius, et attulit ea in terram Chaldeorum, scilicet in Babylonem. Plantauit quippe in captiuitatem accipiens filios Isrel, et de regio semine, 980 et de genere principum in eadem terra constituit. Post hoc autem, et post regiam stirpem, alia quoque multitudo capta est ab eo, et uitis effecta est, non tam robusta quam fuerat cum fuisset in uinea Dei, et in terra sancta, ubi sacrificia Dei celebrantur, sed erat in Babylone translata uitis infirma. His ita gestis, inter Pharaonem regem Aegypti, et Nabuchodonosor regem Babylonis, bellum ortum est. Igitur populus, qui cum regibus suis ac stirpe optimatum ab Assyriis fuerat afflictus, reperta occasione, qua  iugum Nabuchodonosor abiiceret, et eius imperio liberaretur, intulit se ad secundam aquilam grandem, magnarum alarum, id est, Pharaonem . Deinde, sic ordine currente rerum, quia Deus non Pharaoni tradiderat, sed Nabuchodonosor, et illi non sustinentes iudicium et imperium eius, excusserant iugum Nabuchodonosor de ceruicibus suis, et ad Pharaonem transgressi fuerant, ira Dei super eos ingruit, et contra euenit, quam putauerant. Oportet quippe eum, qui a Deo damnatur, non fugere sententiam eius, nec uoluntatem iudicantis uelle mutare, uerum patientissime sustinere, donec ipse Deus liberet qui damnauit. Igitur, quia ad Pharaonem transtulit se populus, relinquitur ab auxilio Dei, et peiora patitur, quam ante perpessus est a Nabuchodonosor.  Diximus solutionem parabole iuxta litteram et id quod scriptum est: sequitur durior interpretatio, et difficilis ad intelligendum, secundum uerum Nabuchodonosor, et uerum Pharaonem, et ea uerba, que de aquilis predicta sunt. Idcirco autem ante interpositionem sequentis lectionis, hanc expositionem summatim strictimque prediximus, ut et presens locus facilius intelligatur, et nichilominus seruetur loco suo plenior expositio, et consequens parabola etiam iuxta allegoriam latissime disseratur. uerum nunc pauca debemus assumere, et quasi quodam armamento future interpretationi uiam sternere de his, que nobis Dei gratia largitur, scientes quid in sequenti plenius exponemus. Ac primum quidem uidendum est, quare  Nabuchodonosor et Pharao aquile dicantur. Forsitan querit quispiam, qui non otiose et transitorie Scripturas legit: Nabuchodonosor aquila 981 est magna, et magnarum alarum, et hic Pharao alia aquila magna similiter alarum ingentium, et in Lege inter immunda animalia posita est aquila: quare et iustus diues effectus preparat sibi alas aquile, ut possit conuerti in domum principis sui? quare etiam repromissio quedam est apud Isaiam prophetam dicentem: Iusti accipient pennas ut aquile, current, et non laborabunt, gradientur et non esurient? Si enim immunda est aquila, non oportet nos pennas accipere ut aquilam, cum iusti fuerimus: neque cum diuitie nobis creuerint, oportet preparare nos nobis pennas aquile. Cui primum  respondendum est, quedam nomina animalium in Scriptura in utroque genere, id est, in malo ac bono posita: ut puta leo, in bonam accipitur et in malam partem. In bonam sic: Catulus leonis Iuda ex germinatione, fili mi, ascendisti, accumbens dormisti, ut leo, et ut catulus leonis: quis suscitabit eum ? In malam uero partem sic: Aduersarius noster diabolus, ut leo rugiens, querens deuorare circuit, cui expedit nos resistere firmos in fide. Sed et malignus supplantare cupiens insidiatur in occulto, ut leo in spelunca sua insidiatur, ut rapiat pauperem. Quomodo ergo leo dicitur et in malam partem et in bonam, non est incongruum etiam aquilam in utramque partem accipi. Et, ut ego suspicor, iustus non est aquila, sed quasi aquila, emulatur quippe aquilam. Et quomodo  serpens ereus typus fuit Saluatoris: neque enim serpens erat uere, sed imitabatur serpentem, dicente Domino: Ut Moyses eleuauit serpentem in deserto, sic oportet exaltari Filium hominis : eodem modo et iustus non tam aquila est, quam aquile similis, quia ei utile est imaginem aquile sectari. Iuxta hunc intellectum et in alio loco preceptum accepit iustus, ut sit sapiens sicut serpens, non ut fiat serpens, sed ne a ueri serpentis capiatur astutia. Si autem sermo Dei Scripturas diligenter excutiens, et spiritus, de quo scriptum est: Spiritus omnia scrutatur etiam alta Dei , in alicuius animam uenerit, manifestissime ostendet de Scripturis, et aquilam et leonem in partem mundorum animalium posita: Cherubim Dei habere faciem hominis,  et faciem leonis a dextris quatuor partium, et faciem uituli, et 982 faciem aquile a sinistris quatuor partium; et hec, que in Cherubim uidentur, id est, aquila et leo, munda sunt. Nihil quippe immundum est in curru Dei. Et quomodo tu de gentibus credens, mundus effectus es: Et quod Deus mundauit, tu ne commune dixeris, dicitur de omnibus, que de celo pendentia ostensa sunt Petro: sic mundatus est leo et aquila, que in Cherubim apparuerunt. Nec non est aliud, quod in Christi aduentu futurum predicatur: nouit mundum leonem, mundam et aquilam, que nuncupatur immunda: Lupus enim et agni pascentur simul . Lupus enim qui cum oue innoxius pascitur non est ultra obseruandus.  Non mihi dicitur de tali lupo: Attendite ab eis, qui ueniunt ad uos in uestitu ouium, intus autem sunt lupi rapaces . Signanter locutus est dicens: Intus autem sunt lupi rapaces. Sunt quippe alii non rapaces, quando lupi et agni pascentur simul, et uitulus et taurus, et leo pariter edent. Cum autem fuerit tam diuersarum inter se naturarum in fide Christi facta sociatio, leo non erit iam immundus, uerum feritatis sue obliuiscetur, et uniuersa animalia, que in lege Dei dicuntur immunda, conditionis antique recipient puritatem. Hoc autem et ex parte iam factum est, et plenissime [Al. planissime] in secundo complebitur aduentu. Preuenit igitur sacramentum, quod ostensum est in Cherubim, rei ueritatem: et intantum leonis et aquile facies cum  aliis faciebus cognate sunt, ut maius nobis uideatur uitulo, et tauro, et leone simul pascentibus, id quod apparuit in Cherubim. Ab Isaia quippe nichil de his, que predicta sunt, sibi coherens, et inuicem connexum repromittitur. In Cherubim uero unumquodque animal cum alio cognatum est, facies uituli faciei leonis, et uultus hominis uultui aquile. Non igitur magnopere mireris cum Pharao, et precedens eum Nabuchodonosor, aquile nuncupantur: iustus uero pennas assumere dicatur ut aquila, et in Dei parte diues effectus aquile sibi pennas preparet ad uolandum. uerum ut ad propositum redeam, specialiter quiddam significatur de Nabuchodonosor, quia magna et magnarum alarum, et sui extensione longissima, intantum ut ausus fuerit dicere: uiribus  faciam, sapientia intellectus auferam fines gentium, et uirtutem eorum 983 depascar, et commouebo ciuitates, que inhabitantur, et orbem terrarum uniuersum comprehendam manu ut nidum, et quasi confracta oua auferam . Ecce ista est extensio alarum eius. Nec hoc ei sufficit, uerum unguibus plenus est, et multis plumis, et habet ductum intrandi in Libanum, ut cedri eius summa decerpat. Quamdiu hi, qui commorabantur in Libano, non peccauerunt, id est, quamdiu in Ierosolymis positi, [Supp. non] sunt in sceleribus deprehensi, non accepit potestatem ista magna aquila, ut ingrederetur in Libanum, neque assumpsit sibi electa, et cedri semen regium, et principum stirpem. Ista quippe sunt teneritudinis eius, que quodam tempore non  fuerunt duro corde: attamen rapuit ea, quia peccauerunt in Dominum. Aquila ista grandis, etc., totius arboris cacumina in Chanaan transtulit, quia figuraliter Babyloniorum terra maledicti Chanaan dicitur. De quo ait Ne: Maledictus puer Chanaan, famulus erit fratribus suis . In ciuitate quoque negotiatorum, siue negotiatrice, siue transferentium, aut certe murata, posuit hoc, quod de cedro abstulerat, et accepit sibi de semine terre, iam non de altioribus solum, sed etiam de minoribus, et de populo Iudeorum, et dedit illud in campum frondiferum, super aquam multam respiciendum constituit illud, et exortum est, et factum est in uitem firmam. Infirmatus est uere populus Dei in Babylone, et ideo  neque canticum Domini cantare poterat, dicens: Quomodo cantabimus canticum Domini in terra aliena ? Reuera non poterat infirma non esse, que plantata fuerat in Babylone. Quo pacto uires pristinas reseruaret, que uitis Babylonia esse cepisset. Que quia in sancta terra fructus non fecerat, ideo translata ab aquila, et in terra posita Chanaan, facta est in uitem infirmam, et in pusillam statura. Quamdiu in terra sancta fuit, ingens uitis erat: quando uero translata est in fines peccatorum, et infirma et parua effecta est. Et tu igitur, uitis, que me audis, si uis esse magna, noli exire de Ecclesie finibus, permane in terra sancta Ierusalem. Quod si propter peccata in peiora corrueris, transfereris in aliam terram, et eris in uitem pusillam,  et palmites tui decident, et radices tue siccabuntur, intantum ut postea desideres requiescere super aliam aquilam, 984 ut nunc dicitur, magnarum alarum et plurimorum unguium. Bonum est condemnatum in condemnationis permanere sententia, quamdiu ei libet qui damnauit. Non curramus uolentes ad Pharaonem; si enim ad eum currimus, contra Deum facimus, qui dixit: Ego sum Dominus Deus tuus, qui te eduxi de terra Aegypti, de domo seruitutis . Ad Nabuchodonosor enim non tam sponte properamus, quam condemnati, et pertracti ad eum sumus. Sequitur: Et factum est altera aquila magna magnis alis, et copiosis unguibus, et ecce uitis ista amplexabitur eam, id est, secundam aquilam. Euenit sepe, ut ab una contraria fortitudine  ad aliam transferamur. Iusserat enim Deus, ut Isrelitarum populus sub Nabuchodonosor iugum colla submitteret, ut legimus in Ieremia, intantum ut comminaretur ei, qui ab eius seruitio declinaret: et eo tempore, quo Ieremiam exposuimus, ea que nobis gratia Dei, orantibus uobis, largita est, siue certe utcumque sensimus exponere conati sumus. Noluit autem id facere, quod fuerat imperatum; sed palmites suos extendit ad Pharaonem in gleba plantationis eius, ab eo constituta est in campo super aquam multam, ut fructus afferret uberrimos: et deserta Aegypto, rursum Aegyptum concupiuit, putans se ubertatem pristinam consecuturam: hoc in primis cogitans, quod si Nabuchodonosor ad Pharaonem transcenderet, radices firmaret, euelleret staturam,  fructus afferret. Sed in contrarium quam putauit omnia reciderunt. Fructus quippe eius omnis computruit, et pullulationes, que saltem modice in Babylonem uenerant, mutatione regionis exaruerunt, intantum ut radicitus euulsa sit, ne ultra in brachio magno, aut in populo plurimo conualesceret. Quid in se hec tanta, uel talia continent sacramenta? quid unusquisque sermo significat? Possumus, si tamen habeamus auditores, ad aliam quamdam Ierusalem conscendere, et ibi demonstrare quomodo aquila magna ductum suum fecerit, et in hanc, quam nunc nos possidemus, Babylonem summitates eius detulerit. Possumus secretiora quedam de Pharaone loqui: uerum, quia tempore coarctamur,  et forte audenter promittimur, quod non ualemus implere, ad minora redeamus, et secundum mensuram intellectus 985 nostri sic potius exponamus: uenit ad istum Libanum, hoc est, Ecclesiam, ubi hostie Dei, ubi incensum orationum eius celebratur, ista magna et uera aquila, Nabuchodonosor, id est diabolus, et rapuit. Absit autem a temporibus nostris: ut de summis cedri, id est, de principibus et de regio semine in Chanaan transferat. Oremus, ne fiat quod sepe factum est. Assumpti enim sunt quidam, et in Babylonem translati, qui in Ecclesia principes fuerunt, et propter peccatum suum de Libani summitate sublati. Super his dicendum est quia aquila magna magnorum unguium, plumis extensa acceperit de cacuminibus cedri, et  deraserit eos de Libano, id est, de Ierusalem, et plantauerit in terra Chanaan. Non solum autem aquila ista summa cedri, id est, de optimatum genere, sibi uindicat, 986 sed et terre semen rapit, et transfert in terram Chanaan quando quis de populo peccat, et de Dei plebe diaboli laqueis prepeditur. Quapropter diebus et noctibus tam pro nobis quam pro fratribus nostris Dei imploremus auxilium, ne quis de Ierusalem transferatur in Chanaan, ne sententia eius deserta, a uoluntate illius ad aliam tendamus aquilam, et ueniat super nos ira maior, et putrescat uniuersa plantatio, et fructus pariter cum radicibus arescat. Plantatio quippe Ierusalem non potest in alia terra ferre fructus, non facit palmites in finibus alienis; sed statim cum gleba sua siccatur,  si non perseuerauerit in uoluntate Dei, et in Ecclesia eius, id est, et factis et sermonibus et scientia ueritatis Christi Iesu, cui est gloria et imperium in secula seculorum. Amen.



HOMILIA DUODECIMA. De eo quod scriptum est: Fili hominis, dic ad domum exasperantem, nescitis quid ista significent .

985 Ea, que iam supra memoraui de duabus aquilis magnis, et magnarum alarum, et magnorum unguium, nec non que prima et secunda aquila gesserunt, nunc quasi in prophetia, scilicet figurata, uult ex parte sermo diuinus exponere, nobis ad intelligendum relinquens que ipse dimisit intacta. Ac  primum quidem, licet sepe iam dixerim, tamen etiam nunc aliquid non nouum inferre conabor, quod nostre anime tribuat salutem, in eo, quod dictum est ad prophetam: Dic ad domum amaricantem, siue exacerbantem. Non enim addidit domum exacerbantem, siue exasperantem me. Et si uolumus uidere cuiusmodi sit peccatum exasperatio, audiamus quam dulcia ei, qui intelligit, eloquia Dei sunt, dicenti: Quam dulcia gutturi meo eloquia tua . Hec naturaliter dulcia cum assumpserint credentes, aut [Al. ut] bene uiuunt, aut uere contrarium faciunt. Et siquidem iuxta diuinam regulam ingrediuntur, reseruant eloquia Dei in eo dulcore quo nata sunt. Iuxta mei autem animi motum puto, quia  conuersationis bonitate et augeant eloquiorum Dei suauitatem, miscentes dulcedinem uite dulcori sermonis. Sin uero quis peccet, et extra precepta Dei peruersus incedat, 986 iste accipiens dulcissima eloquia Dei per naturam amarissimi peccati , in amarum saporem omnem redigit suauitatem. Quod dicimus plenius animaduertes, accipiens exemplum. Herba que absinthium nominatur, naturaliter amara est: hanc si secundum qualitatem, et quantitatem mellis in mel iniicias, amaritudine sua uincit eius suauitatem et cogit amarum esse quod dulce est. Huius herbe uim habet peccatum. Si plura peccauero, plus amaritudinis mitto in dulcedinem sermonum Dei. Si grande fuerit quod  delinquo, totum dulcorem mellis uerto in acerbum saporem. Et idcirco Deus, qui sermonem suum a peccatoribus conculcatum ulciscitur, unicuique pro qualitate amatoris uite, et pro modo intentionis, amaritudinem penarum suppliciorumque restituit. Et siquidem nos, qui hec dicimus, et semel credimus Deo, peccauerimus, exasperare nitimur sermonem eius: qui uero penitus a fide eius recesserunt, neque ingressi sunt Ecclesiam, hi non faciunt amara eloquia Dei. Quomodo enim possunt suauitatem exasperare sermonum quibus nondum crediderunt? Ideoque nobis alia seruantur 987 tormenta qui uidemur credere, et in ipsa credulitate peccamus, ab eorum supplicio, qui ne initium quidem credulitatis habuerunt. Et ne solummodo putemus uerbum nos exasperare  Domini si peccemus, delictum nostrum usque ad ipsius Dei iniuriam peruenit. Scriptum est enim, quod qui peccat, per preuaricationem legis Deum inhonorat. Parum erat si dixisset: inhonorat angelum: nunc autem, per preuaricationem, inquit, legis Deum inhonorat. Quotiescumque preuaricamur legem Dei, toties inhonoramus Deum, et quanto maiora delinquimus, tanto maioribus contumeliis afficimus Deum: quanto plura peccamus, tanto plus inhonoramus Patrem et Christum eius, sicut scriptum est: Quanto magis putatis, deteriora mereri supplicia, qui Filium Dei conculcauerit, et sanguinem Testamenti pollutum duxerit, in quo sanctificatus est, et spiritui gratie contumeliam fecerit? Igitur quicumque peccat exasperat et contumeliam facit, et inhonorat  tam Dei eloquia, que suscepit, quam eum, qui docuit. Dic nunc ad domum exasperantem: Nescitis quid sint ista, id est, que in parabola dicta sunt aquilarum. Dic, cum uenerit rex Babylonis ad Ierusalem, et acceperit regem eius, et principes eius. Quantum ad historiam pertinet prophetantis, expositum est: Quod Nabuchodonosor uenerit in Ierosolymam, et captiuos duxerit Sedechiam regem Iudee, et principes, qui erant cum eo, partem populi Iudeorum : nec non etiam illud addemus, quomodo plantauerit eos in terra Babylonis. Sed non stemus in littera, nec hereamus in historia, magis autem tu, qui in Scripturis Dei profectum habes, et nosti quia ista omnia figuraliter contingebant  illis, scripta sunt autem pro nobis, in quos fines seculorum decurrerunt. Instat ecce uerus Nabuchodonosor, querens aliquos capere de nobis. Et primum quidem cupit  de principibus Ecclesie captiuos sibi ducere. uerum quamdiu Ezechias, Iosias, aut certe quicumque iustus rex regnat in populo, non potest iste Nabuchodonosor uinctos abducere, aut principes aut populum de Iudea. Si autem nos, qui uidemur Ecclesie preesse, peccauerimus, locum dantes diabolo aduersum Pauli preceptum dicentis: Nolite locum dare diabolo : quodammodo per delicta nostra, que fecimus in Ierusalem, occasionem 988 tribuimus Nabuchodonosor, ut ingrediatur ciuitatem sanctam, et abducat quoscumque uoluerit. Qui uero non peccat excludit Nabuchodonosor,  ut non possit in terram Dei ingredi. Ergo omnibus uiribus excludamus Nabuchodonosor, ut ad beatum istius Ecclesie conuentum non appropinquet. Excludamus autem eum assumentes clauem scientie, excludamus eum conuersatione, et factis bonis, ut non rapiat regem Ierusalem, et principes eius, ut non abducat eos in Babylonem captiuitatis sue triumphum. Si uero aliquem ex nobis uincere potuerit seuus inimicus, ducit eum in Babylonem, non in locum amplum alicuius terre, sed in Babylonem anime, id est, confusionem. Frequenter diximus Babylonem confusionem interpretari. Quicumque enim ab eo uictus abducitur in confusionem mentis sue transfertur in Babylonem. Respiciamus ad quotidianam uitam. Si quando uiderimus animam  a peccatis, a uitiis, a tristitia, ab ira, a desideriis, ab auaritia confundi, sciamus istam esse quam diabolus abducat in Babylonem. Si uero principali cordis tranquillitas, serenitas, pax fructum fecerit, sciamus quia Ierusalem uersetur in ea, uisio quippe pacis intrinsecus est. Et ducit eos ad se in Babylonem, et sumit de semine regni, et disponit ad ipsum testamentum. Omnes qui sermonem Dei suscepimus, regium semen sumus. Etenim genus electum uocamur, et regale sacerdotium, gens sancta, populus acquisitionis . Si quis ergo ex nobis, qui in ordine regalis seminis constituti sumus, per peccatum suum captiuus abducitur a diabolo, haud dubium est, quin de regio genere sit abductus in Babylonem, et faciat testamentum cum Nabuchodonosor,  quia iam testamentum Dei spreuerit. Impossibile quippe est hominem sine testamento esse. Si habes testamentum Dei in te, non potest testamentum tecum facere Nabuchodonosor. Porro si repulisti testamentum Dei per preuaricationem mandatorum eius, suscepisti testamentum Nabuchodonosor. Scriptum est enim: Disponit ad eum testamentum suum, et inducit eum in maledictionem. Deus in benedictione nobiscum testamentum facit: Nabuchodonosor uero testamentum suum in maledictione constituit. Non potest in benedictione esse qui pactum fecerit cum Nabuchodonosor. Sed dicit mihi aliquis, qui in Scripturis diuinis est eruditus: Inuenio in 989 lege Moysi maledictiones constitutas in peccatorem:  si ergo precepto Dei maledictum constitutum est in peccatores, cur non et econtrario apud diabolum quedam benedictio sit, ut alii apud eum in benedictione fiant, alii in maledictione? Huic ergo acute et acerrime interroganti sic conabor occurrere et dicere quia et quedam sit benedictio a Nabuchodonosor, quam Deus procul abiiciat a nobis: et maledictio, de qua nunc dicere debemus, que digne super peccatores uenit. Que est igitur benedictio Nabuchodonosor? Quando aliquis in mundo isto locuples fuerit et feliciter gesserit, et omnia ei prospero cursu fluxerint, intantum ut illud, quod scriptum est, ei possit aptari, Bos eius non faciet abortionem: et si uniuersam seculi habuit prosperitatem, benedictio Nabuchodonosor super eum est. Maledictio  uero in eo, quando aliquis recedit a Deo, et nichilominus in parte diaboli constitutus miseriis suppliciisque torquetur. uult igitur Deus, ut nunc Scriptura commemorat, testamentum Isreli maledictionem esse apud Nabuchodonosor. Et ideo quia uoluit spernere testamentum Nabuchodonosor rex Ierusalem, et mittens angelos suos in Aegyptum, testamentum cum Pharaone facere conatus est, ait sermo diuinus: Non dirigetur, non saluabitur. Quapropter oportet nos ferre patienter, cum a Deo tradimur ultioni. Tradidit quemdam de cetu Ecclesie Apostolus diabolo in interitum carnis: et tradidit in carnis interitum, non ut perderet traditum, sed ut spiritum traditi conseruaret. Ex quo Scriptura ait: Tradere istius modi satane in interitum carnis, ut spiritus  saluus fiat in die iudicii Domini Iesu . Traditur autem tormentis peccator, ut recipiat, in presenti supplicia, et pro peccatis suis cruciatus, in futuro refrigerium consequatur, et dici possit de eo: Recepit mala sua in uita sua. Si quis igitur penis excruciatus iuxta maledictum, in quo Deus posuit peccatores, maluerit fugere supplicia, et mittere ad Aegyptum pro auxiliis comparandis, ad Pharaonem, a quo liberauit Deus populum suum, non dirigetur, non saluabitur. Si quis autem patienter maledictionem sustinuerit, et supplicia Nabuchodonosor, et tempus peccatorum suorum in cruciatu compleuerit: quomodo ille qui secundum Epistolas Pauli excruciatus est, ut spiritus eius saluus fieret in die iudicii, iste 990 finem optimum consequetur. Inducit ergo  eum maledictionem, et duces terre eius accipiet, ut fiant in regnum infirmi. Infirmum efficitur regnum, quod de sancta terra in Babylonem transfertur. Nullus quippe fortis in Babylone, id est, in confusione mentis sue. Omnino non potest extolli homo, qui confusus est, ut custodiat testamentum meum, ut statuat illud, et discedat ab eo, ut mittat nuntios suos in Aegyptum: Iste, quia Nabuchodonosor propter peccata sua tormenta perpetitur, et mittit nuntios suos in Aegyptum, non ferens traditionem, qua hosti concessus est a Deo, ut det ei equos et populum multum, id posuit quod in loco prohibitum est. Non enim multiplicabis tibi equos , ait Scriptura. Si dirigatur, si saluabitur qui facit aduersa, et  preuaricans testamentum. Oportuerat eum, qui traditus fuerat testamento Nabuchodonosor, sustinere supplicium: uerum non sustinet, et idcirco dicitur de eo, Non saluabitur. uiuo ego, dicit Dominus Adonai, nisi in loco regis qui constituit eum, qui spernit maledictionem meam, et transgressus est testamentum meum. Est quidam qui inhonorat maledictionem Dei, est et alius qui honorat eam. Nec dubium est quin in presenti de isto queratur Deus, qui maledictionem suam inhonorauerit. Cum enim quis traditus fuerit suppliciis, ut castigetur, et non sustinuerit quod preceptum est, inhonorat maledictionem Dei. Si uero sustinuerit cum omni mansuetudine, et benedictione, et gratiarum actione ad Deum, iste honorat maledictionem, et cum honorauerit maledictionem,  necesse est ut etiam benedictionem illius consequatur: Et transgressus est testamentum meum, cum ipso in medio Babylonis morietur, et non in uirtute magna, neque in turba multa faciet Pharao bellum. Non potest ei, qui transgressus fuerit et inhonorauerit maledictionem Dei, Pharao tribuere auxilium; uerum in medio Babylonis pro sua preuaricatione morietur. Deinde sequitur et narrat quid peccatores passuri sunt, et post hec prosperiora queque commemorat, dicens: Accipiam ergo de electis cedri, et de uertice cordis eorum auellam, et plantabo ipsum in monte excelso. Post maledictiones, quas supra memorauimus, repromissio beatitudinis et dulcissime pollicitationis in fine sermonis profertur: quia iam qui suppliciis indigebant, fuerant pro  peccatis suis tormenta perpessi. 991 Intra memetipsum uero considerans, et diligenter istius loci sensum pertractans, arbitror de apostolis prophetari. Isti quippe sunt de electis cedri, de summitate, de uertice, quos dedit Deus in uirorem seculi, radens corda eorum, et plantans eos in monte excelso Iesu Christo Domino nostro. Et suspendam ipsum in monte alto Isrel, et plantabo, et producet propaginem, et faciet fructum. Fecerunt isti propagines, attulerunt fructus. Et erit in cedrum magnam. Considera magnitudinem et sublimitatem Ecclesie Christi, ut intelligas iuxta promissionem Dei factum esse, quod dicitur: Et erit in cedrum magnam, et requiescit super ea omnis auis, et omne uolatile sub umbra eius requiescet. Assume tibi pennas sermonis Dei, et poteris repausare  sub hac arbore, que plantata est in monte excelso. Et requiescet, et propagines eius restituentur. uide quomodo in bona parte prophetia finiatur. Sequitur enim: Et cognoscent omnia ligna campi, quod ego Dominus, qui humilio lignum 992 altum. Lignum altum populus Iudeorum est, qui nunc humiliatus, sceleris sui penas luit, quia in Deum nostrum Iesum Christum manus ausus est mittere. Et extollo lignum humile. Tu eras lignum humile, lignum deiectum, lignum terre herens, uerum sublimauit te Deus. Et arefacio lignum uiride. Lignum uiride circumcisionis est populus, qui quondam pullulans et florens fuit, uerum nimia nunc siccitate contabuit. Ubi quippe nunc uiuidus sermo apud eos? ubi uirtutum chorus?  Et reuirescere facio lignum aridum. Tu fuisti lignum aridum, et fecit te reuirescere Christi aduentus. Ego Dominus locutus sum, et faciam. Quibus dictis, ut et nos reuirescamus, ut fructus ualeamus afferre, ut germinans lignum et non siccum efficiamur, ut nunquam ad radices nostras ponatur securis, que in Euangelio predicatur, attentius Iesum Christum Dominum nostrum cum Patre suo precemur, cui est gloria et imperium in secula seculorum. Amen.



HOMILIA DECIMA TERTIA. De eo quod dicitur: Fili hominis, leua planctum super regem Tyri, et pone faciem tuam contra Sidonem .

 991 Precipitur nobis ab episcopis discutere sermonem principis Tyri, ut laudes eius culpasque dicamus: nec non iussum est, ut de Pharaone rege Aegypti aliqua retractemus. Plangitur itaque princeps Tyri: nec putandum est hunc hominem esse. In medio quippe Cherubim nullus hominum est creatus, et in paradiso Dei, si simpliciter litteram sequimur, hominum nullus est enutritus. Et cum in paradiso deliciarum, sicuti diximus, nemo fuerit: nunc dicitur princeps Tyri in paradiso deliciarum natus atque nutritus. Quis est iste princeps Tyri? ueniamus ad Danielem, et occasionem intelligentie reperientes, dicamus non esse principes corporeos, de quibus nunc queritur. Post Danielem ab Apostolo petamus exemplum. Deinde rursum prophetarum  testimonia uocemus. His omnibus etiam ille copulandus est locus, qui a Moyse in Deuteronomio non tacetur. Age nunc replicemus exempla, incipientes a Daniele. Princeps, ait, uidetur Michel. Ibique rursum, princeps Isrel : et in consequenti: Michel adiuuabat principem regni 992 gentium. Ad hec addat Apostolus: Gloria autem et honor et pax omni operanti bonum, Iudeo primum et Greco. Et adiuuare principem Isrelitarum, principem regni Grecorum, fortasse iam factum est. In aduentu quippe Domini mei Iesu Christi, princeps Isrel adiuuit principem regni Grecorum, ut gentes consequerentur salutem, et illi credendo, saluarentur. Atque ita in hunc modum dicitur quidam princeps regni Persarum, sicut dictus est Michel princeps Isrelitarum,  et alius Grecorum. Non sunt ergo hi homines, nec secundum locorum uocabula, in quibus imperant, nominantur. Unde et Apostolus quasi non de hominibus disputans, ait: Sapientiam enim loquimur inter perfectos, sapientiam autem non huius seculi, neque [Al. nempe] principum seculi istius, qui destruuntur; sed loquimur Dei sapientiam in mysterio absconsam, quam predestinauit Deus ante secula in gloriam nostram, quam nullus principum seculi istius cognouit. Si enim cognouissent, numquam Dominum glorie crucifixissent . Et quod istius seculi principes crucifixerunt Saluatorem 993 et Dominum, prophetia testis est, dicens: Astiterunt reges terre, et principes conuenerunt in unum  aduersus Dominum, et aduersus Christum eius. Unde et alibi in Psalmis scribitur: Ego dixi, dii estis et filii Excelsi omnes: uos autem ut homines moriemini, et tamquam unus de principibus cadetis . Et est ibi sermo de nullo penitus principe corporali. Si igitur est quidam princeps regni Persarum, si est princeps Isrelitarum Michel, consequenter et Tyri princeps est: et de his nunc principibus propheticus sermo loquitur. Quoniam autem et de Moyse testimonium polliciti sumus, ausculta quod sequitur: Quando diuidebat Altissimus gentes, cum disseminauit filios Adam, statuit fines gentium secundum numerum angelorum Dei, siue, ut melius habet  et facta est pars Domini populus eius Iacob . Alii  principi facta est pars Tyrus, alii Babylon, aliis alie nationes: atque ita in hunc modum principes possederunt omnes fines gentium. Si quis autem putat legens in Scripturis quasi de hominibus dictum, intelligat altius spiritalis, et a nullo iudicatus. Dignoscuntur enim quedam de Nabuchodonosor rege Assyriorum, que non conueniunt persone eius. Dixit enim: In fortitudine faciam, et sapientia intellectus auferam fines gentium, et commouebo ciuitates inhabitatas, et orbem terrarum omnem comprehendam, et ascendam super sidera celi, et nubes, et reliqua, et ero similis altissimo . Hec Nabuchodonosor. Sic et princeps Tyri et Pharao. Neque enim intantum agitatus est furiis uerus et corporeus Pharao, ut diceret: Mea sunt flumina, et ego feci ea. Hoc autem  ante lectum est in prophetia, que est aduersum Pharaonem. Neque umquam principem illum, id est, corporeum Pharaonem, draconem nuncupasset, dicens: Ecce ego super Pharaonem draconem, qui sedit in medio fluminum Aegypti, qui dicit, mea sunt flumina, ego feci ea . uerum hoc in loco proprio reseruetur, quod nunc idcirco assumpsimus, ut per notionem Scripturarum manifestius fieret id quod uidebatur occultum. Aduersum hos principes est nobis pugna. Et beati apostoli qui missi fuerant ad predicandum, quando ab his, qui fines gentium possederant, homines abducebant, patiebantur insidias. uerbi gratia dictum sit: Ingressi sunt apostoli Tyrum, persecutus est eos princeps Tyri: ascenderunt Antiochiam, impugnauit eos princeps regni  994 Syrie: iste erat, qui bellabat aduersus eos, non omnes qui putabantur, ut Iudas proditor. Quomodo enim ille non principaliter putandus est prodidisse Saluatorem: sic etiam apostolis omnibus, qui persecutionem passi sunt, alius fuit princeps persecutionis. Scriptum est quippe de Iuda: Et post buccellam introiuit in illum Satanas . Non est enim nobis pugna aduersus carnem et sanguinem, licet uideantur ex carne et sanguine qui nos persequuntur. Non eos oderimus, quin potius diligamus, licet inimici nobis uelint permanere; misereamur eorum, demonium habent, patiuntur insaniam. Non tam hi sunt aduersum nos, qui nos persequuntur, quam illi, qui corda eorum repleuerunt. uerum Domini  deprecemur auxilium, ut infirmos habeant conatus tanti aduersarii contra humanam animam dimicantes, et dicamus: Nisi quia Dominus erat in nobis, in eo cum exsurgerent homines in nos, forsitan uiuos deglutissent nos. Igitur est quidam princeps Tyri, et prophetia non de Hyram nos docet; hoc quippe nomen in tertio Regnorum libro scriptum est , non de alio principe Tyri, neque de quoquam homine; non nos humana docent eloquia, sed diuina, et quedam ineffabilia, et sacrata sub personis hominum. Pharao homo est: aliud quiddam erudior intelligere Pharaonem. Et Nabal Carmeli homo est, et Hyram homo : sed aliud sub eorum doceor effigie. Quis est tantus et talis, qui a corporalibus conscendat, qui a uisibilibus inuisibilia  contempletur, et possit unumquodque horum secundum Dei intelligere uoluntatem? Quis est ergo princeps iste, discamus, ut cognoscentes lamentationem, etiam quod nunc super ea dicitur, euitemus. Plangitur princeps Tyri. Quam bonus Deus, qui etiam eos, qui se negauerunt, deflet! Et hoc uenit etiam ex amoris affectu. Nemo quippe plangit quem odit: et qui plangitur, plangitur quidem ut mortuus: uerum quasi adhuc queratur, quasi uiuis desiderio sit, diligitur. Et Ierusalem quando plangitur, scriptum est: Et factum est postquam captus est Isrel, et desolata est Ierusalem, sedit Ieremias flens, et lamentans lamentationem istam super Ierusalem, et ait: Quomodo sedet sola ciuitas, que abundat populis, facta est ut uidua que multiplicata erat in nationibus:  princeps in regionibus facta est in tributum . Plangitur et Nabuchodonosor. Ubi sunt hereses, ubi sunt qui aiunt istos in perditionem creatos esse? Criminantur 995 Creatorem, ut se criminibus absoluant. Accipe lamentationem istam super regem Babylonis, et dices: Quomodo cessauit qui repetebat? quomodo quieuit qui exigebat? In regem Babylonis ista dicuntur: Quomodo cecidit Lucifer de celo, qui mane oriebatur, contritus est in terram ? Et ille de celo cecidit, et iste signaculum similitudinis, corona decoris, in Paradiso deliciarum nutritus. Ecce omnes de celo cecidisse, non descendisse referuntur. Dominus uero meus de celo descendit, et qui descendit, ipse est filius hominis. At non sicut satanas. Non enim descendit de celo, neque ei mali quicquam  acciderat, si descendisset. Audi Iesum dicentem: uidebam Satanam quasi fulgur de celo cadentem , non descendentem. uerum non solum Saluator e celo descendit: quotidie multitudo descendit, et ascendit super filium hominis . uidebis enim celum apertum, et angelos Dei ascendentes et descendentes super filium hominis. Et tu exspecta ascensionem tuam. Tantum a ruina consurge, et audi: Exsurge, Ierusalem, a ruina tua. Spera quia scis ascensurus in celum, et caue ne tibi quoque dicatur: Numquid qui cadit, non resurget? aut auersus non conuertetur ? ue qui conuertuntur conuersione pessima, dicit Dominus. Et iste itaque de his unus est, qui ruerunt, et plangitur ab homine  princeps, cum princeps hominem flere debuerit. Homo est Ezechiel, et filius hominis: qui uero plangitur, Nabuchodonosor est, rex Babylonis. Accipe et tu lamentationem tuam super regem Babylonis, et dices: Quomodo quieuit qui repetebat? et reliqua. Considera in quantam spem uocatus sis, o homo, qui carne circumdatus dicis: Quasi lac me emulsisti, coagulasti autem me ad similitudinem casei, cute et carnibus me uestisti, ossibus et neruis me contexisti . Tu ergo, qui de conditione tua dolebas, ecce plangis, et ille qui carne non est circumdatus, a te plangitur: uocatus es enim in eam spem, de qua ille cecidit. Peccato Isrel, salus gentibus subintrauit. Audebo aliquid sacratius dicere, in locum angelorum, qui ruerunt, tu ascensurus es, et mysterium  quod aliquando illis creditum est, tibi credendum erit, de quo dicitur: Quomodo cecidit Lucifer, qui mane oriebatur? Tu uero lux factus es mundi, tu pro illo factus es Lucifer: unus de stellis erat Lucifer, qui de celo ruit, et tu si tamen de semine es Abraham, inter stellas celi computaberis. Eduxit enim 996 Abraham foras, et dixit ei Deus: Respice, sic erit semen tuum . Hoc autem tunc erit, quando stelle cadent ut folia de celo, et erit alia gloria solis, et alia gloria lune, alia gloria stellarum. Stella enim ab stella differt in claritate, sic et resurrectio mortuorum . uerum noli gloriari aduersum istiusmodi ramos, qui in infidelitate ceciderunt, et fracti sunt : tu quia in fide stas, fide et ascendes. Et per hoc quod plangis principem  Tyri, et ea cum lamentatione deploras, que superius interposuimus, edocere, ne forte in his bonis repertos, que princeps Tyri habuit, etiam tu incipias ruere, si paululum fueris gloriatus, et non custodieris omni custodia cor tuum. uide quippe quid dicat ad principem Tyri: Tu signaculum similitudinis. uolo nosse quid fuerit, ut signaculum similitudinis nuncupatus sit. Cum profeceris, accepisti signaculum; quoniam Deus uere huius pater quem signauit, et misit, et ideo semper credentes signantur a Domino. Iam autem et commune prouerbium uenit, ut dicamus: ille, et ille non accepit signaculum, et ille signaculum habet. Quis habet signaculum? Ille quem signauit Deus. Audebo aliquid dicere, quia signaculo isto ille signatus est, qui baptizat in Spiritu  sancto, et igne, ille qui largitur imaginem celestis, qui format te ad superiora, ut ultra non portes imaginem terrestris. Caue, homo, ne seculum istud egrediens, signaculo diaboli sis impressus. Habet quippe ille signaculum. Sicuti portauimus imaginem terrestris, unde, uel quando, uel qui significauit, hoc signo portauerimus imaginem terrestris. Circuit diabolus, et lustrat omnia, uolens et ipse signare subiectos sibi. Signat autem singulorum corda considerans, et imprimit in eis figuram terreni per peccata, per uitia, ut portent imaginem terrestris. Audi Iesum quid respondeat, quando imaginem et inscriptionem Cesaris postulatur: Qui habet aures audiendi audiat ; Nam quia non habebat eam imaginem  quam petebatur, neque ipse, neque discipulus suus, docet ubi ualeat reperiri imago que queritur. uade, inquit, ad mare, et mitte hamum, et eum piscem, qui prius ascenderit, tolle, et aperies os eius: et cum inueneris staterem, tolle illum, et dabis pro me et te . Neque ego habeo hanc imaginem, et superscriptionem, neque tu, si tamen uere discipulus meus es, si porte inferorum non preualent aduersum te. Ergo iehsu aliter dat pro se imaginem 997 de mari illam accipiens, que in pisce fuerat inclusa, similis his piscibus, de quibus hodie lectum est, qui adherent in squamis draconis, qui sedet super flumina Aegypti. uere quippe istiusmodi pisces ibi adherent. Quanti et hodie pisces sunt quorum rex est iste qui in aquis multis regnat?  Scriptum est quippe de inuisibili dracone, quia ipse rex sit omnium qui sunt in aquis; uerum tu non es in aquis, sed in ea terra, que tibi repromittitur. Et hec dicta sunt, ut diligentius uentilaremus, quod sit signaculum similitudinis. Quam beatus fuit in illo tempore quo signaculum similitudinis erat. Tibi adhuc deest ut similitudo signaculi fias, et procul es ab eiusmodi munere. Dixit quidem Deus: Faciamus hominem ad imaginem et similitudinem nostram : attamen necdum consecutus es similitudinem. Fecit quippe Deus hominem, ad imaginem Dei fecit: ubi Dei est similitudo. Cum apparuerit, similes ei erimus, quoniam uidebimus eum sicuti est . Ego sic accipio et hoc quod dicitur a propheta, Deus, quis similis tibi ? quasi illud: Quis putas, fidelis  et sapiens dispensator? sicut et hoc: Cum enim apparuerit, similes ei erimus. Quis est, qui assimiletur ei? Pauci admodum sunt, qui receperunt similitudinem ut apostoli. Faciamus hominem ad imaginem et similitudinem nostram. Iste ergo, qui nunc plangitur, signaculum erat, et plenus sapientia, quem et tu planges, si factus fueris Ezechiel. Nescio autem si et tu sapientia plenus fueris: interim iste, qui plangitur, plenus erat sapientia, et erat decoris corona. Considera qualis fuerit, qui fuit corona decoris. Non simpliciter decor, nec gloria erat in eo, sed corona glorie. Hunc autem decorem noli extra te querere, sed circa anime religionem, cogitatorium, ubi [Al. ibi ait meditatorium] ubi intellectuale consistit, ubi uera est pulchritudo. Quod si uolueris ibi querere  decorem, ubi caro est et sanguis, humor et uene, ubi materia corporalis, non poteris inuenire. Siquidem uerus decor in Saluatore est, et ita ab illo iuxta largitudinem et misericordiam eius in cunctorum diuisus est animas. Accingere gladium tuum circa femur tuum, potentissime, specie tua, et decore tuo, et pulchritudine tua . Est igitur aliquis decor in principali cordis nostri, et in anima. Quia autem istiusmodi decor etiam ad animam pertingat humanam, 998 prophetes te doceat dicens: Audi, filia, et uide, et inclina aurem, tuam, et obliuiscere populi, et domus patris tui, quia concupiuit rex decorem tuum , id est, sponsus. Quis ita habet pulchram animam, quis tantum possidet decorem, quis  ita est extraneus ab omni feditate, ut possit ei dici: Concupiui rex decorem tuum? Et tu quidem adhuc istum queris decorem, et niteris ad placendum: iste uero a decore, quem habuit, in turpitudinem concidit. Et quomodo in corporibus sepe uidemus accidere, ut mulier speciosa, et pulchra facie ab egrotatione decorem suum perdat, et per senectutem splendorem uultus amittat, eodem modo et anima, que pulchra erat, per infirmitatem amittit decorem, et per senectutem deformis efficitur. Cum enim susceperit ueterem hominem cum actibus suis, senectute eius pristinum perdit decorem. uenit iehsu ut transferat nos a uetere homine, et senectutis insignibus: ruga quippe, senectutis indicium est: ut ait Apostolus: Ut exhibeat sibi gloriosam Ecclesiam  non habentem maculam, aut rugam, aut aliquid istiusmodi, uerum, ut sit sancta et immaculata . Licet igitur a senectute et ruga ad iuuentutem transcendere: et hoc est in hac parte mirabile, quod corpus ab adolescentia pergit ad senium: anima uero, si uenerit ad perfectum, a senecta in adolescentiam transmittitur. Idcirco etiamsi exterior homo noster corrumpitur, sed interior renouatur de die in diem. Oportuit te nosse decorem, quem rex concupiscit; oportuit te scire eum, qui aliquando fuit decoris corona: et tu cum fueris consecutus hanc gloriam, caue ne corruas. Siquidem et iste qui corruit, signaculum erat similitudinis, plenus sapientia, et decoris corona. In deliciis paradisi Dei tui inquinatus es. Non ait simpliciter in paradiso, sed  in paradiso deliciarum. Quero utrum sint quedam paradisi differentie, et cum quis in paradiso Dei fuerit, tamen non sit in paradiso deliciarum: sicut latro ille prima hora cum Iesu ingressus est paradisum: si a te rogem putasne, in paradisum introgressus est, an non? non dubium quin eum respondeas introgressum. Deinde si rursum a te queram, quid ergo introgressus paradisum, statimne deliciarum loco exceptus est? dicas forsitan quia prima hora ingressus sit paradisum, in paradiso 999 deliciarum Dei factus non est. Sin autem iam uideris eum accipientem de ligno uite, et de cunctis arboribus, quas non interdixit Deus, ita ut de omni ligno paradisi uescentem: si aspexeris eum et illius ligni, et omnium que nunc prohibita non sint, cibum  edere: et a te rogem, putasne, iste non solum in paradiso factus est, uerum etiam in paradiso deliciarum Dei? quid mihi aliud responsurus es, nisi eum in paradisi deliciis constitutum? Ad hanc beatitudinem tu festinas, qui uideris plangere. Iste uero, qui plangitur, fuit quondam in deliciis Dei: omnem lapidem bonum indutus est, sardinum et carbunculum, sapphirum et beryllum, et hyacinthum, et iaspim, et reliquos duodecim lapides. Difficilis est, et ultra uires nostras naturamque huius loci se expositio sustollit. Quis enim potest naturam uniuscuiusque lapidis exponere, et describere siue colorem, siue uim eius, ut sic ualeat reperire, quare lapides isti assumpti sint? Attamen licet non simus tales,  qui cuncta intelligere possimus, pauca uideamus, quomodo duodecim istis lapidibus indutus fuerit. Si cui diuine littere cure sunt  et duodecim illos lapides, et cetera requirat in Scripturis, inueniet et in Apocalypsi eodem modo, atque ordine nuncupatos. Qui ibi primus: et hic primus est positus, qui secundus secundus, qui tertius tertius, qui quartus quartus, atque ita usque ad duodecimum lapidem, ordo seruatus est. Cur ergo, et super quo lapides isti in Apocalypsi nuncupati sunt? Utique super portas Ierusalem celestis, ibique dicitur, quia prima  porta topazium sit, secunda smaragdus, tertia carbunculus, quarta sapphirus, atque ita in hunc modum in singulas portas singuli lapides distribuuntur. Si intellexeris portas Ierusalem, et portas filie Sion, ubi et oportet te canere Deo. Cantabo quippe, ait, omnes laudes tuas in portis 1000 filie Sion : si animaduerteris quomodo indutus sit aliquis duodecim lapidibus, et ingressus Ierusalem, et per alias portas ingressus, conspicies uirgines duodecim. In libro Pastoris, [a 1Kb] in quo angelus penitentiam docet, duodecim uirgines habent nomina sua, Fides, Continentia, et cetera: potestis quippe legere, si uultis. Deinde quando turris edificatur, cum assumpseris fortitudines uirginum, pariter accipies et id quod de portis dicitur: ornamentum  quippe tibi est unaqueque uirtus, atque ita in hunc modum superedificant fundamento Christi, non solum aurum et argentum, uerum et lapides pretiosos. Prohibitum est autem edificare ligna, fenum et stipulam . Intus est igitur iste lapis duodecimus. Et nobis adhuc imperatum est, ut dicamus de Tyro et Sidone, et Pharaone: angustia temporis neque superiora que cepimus implere permisit, et hec que uolumus enarrare, quasi commenti more perstringenda sunt breuiter. Comminatio est in Sidonem, que interpretatur [b 1Kb] uenatores. Anima nostra sicut passer erepta est de laqueo uenantium . Si Hebraice legis, habes, de laqueo Sidoniorum. Igitur Sidonii uenatores sunt, et comminatio, que fit in eos, propter te fit, quoniam  uolunt te capere, et diligenter obseruant quomodo auditores Scripturarum de Ecclesia auellant, quomodo de finibus Iudee ad fines Sidonis transferant: uerum tu omni custodia serua cor tuum, et disce quia comminatio in uenatores tui causa sit. De Pharaone uero iam aliqua sermo memorauit, affirmans eum draconem sedentem in medio fluminum  atque dicentem: Mea sunt flumina, et ego feci illa . Noui ego differentias fluminum, et scio flumina in quibus draco sedeat, super que flumina hi, qui de Isrel capti fuerant, sedentes, cum carmen Sion canere non possent, flebant, secundum id quod in Psalmis scriptum est: Super flumina Babylonis illic sedimus, et fleuimus . Et scio aliud flumen, cuius impetus letificat ciuitatem Dei, iuxta Psalmiste uocem dicentis: Fluminis impetus letificat ciuitatem Dei. uis audire quis est iste fluuius, cuius impetus letificat 1001 ciuitatem Dei? iehsu Christus Dominus noster est fluuius, cuius impetus letificat ciuitatem Dei. Iste est qui ait per Isaiam: Ecce ego declino in uos quasi fluuius pacis . Scio ego quosdam esse fluuios repromissos,  qui ex hoc fluuio manant. Omnis enim, qui biberit ex aqua ista, sitiet rursum: Qui autem biberit ex aqua, quam ego dedero, ait iehsu, non sitiet in eternum, sed erit fluuius in eo fons aque salientis in uitam eternam, et flumina de uentre eius egredientur . Habes igitur fluuios sanctos, a quibus procul est draco. Quomodo enim tria sunt impossibilia mihi ad intelligendum, uia serpentis supra petram, Petra autem erat Christus, et non est uia serpentis ubi est iehsu: sic non possum in 1002 his fluminibus draconis inuenire uestigia. Est autem quidam fluuius, quem draco fecit, dicit quippe draco, et comminatur Deus tam draconi, quam fluuiis in quibus est draco: Mea sunt flumina, et ego feci illa. Audi hereticum cum omni uersutia et ingenio predicantem,  necdum uenisse Iesum Christum. Ista sunt flumina, in quibus uersatur draco, et ipse fecit ea, et dicit draco: Mea sunt flumina, et ego feci illa. Idcirco diligenter attende, cum aquam biberis, ne forte de illo fluuio bibas, in quo sedit draco: sed bibe ex aqua uiua, et de eo fluuio, in quo est sermo Dei, in quo Dominus noster iehsu Christus, cui est gloria et imperium in secula seculorum. Amen.



HOMILIA DECIMA QUARTA. De eo quod dicitur: Porta hec clausa erit, non aperietur, et nemo per eam transibit, quia Dominus Deus transibit per eam .

1001 Et ait Dominus ad eum: Porta hec clausa erit, non aperietur, et nemo per eam transibit, quia Dominus Deus Isrel transibit per eam, et egredietur.  Et erit clausa. Portas plures templi describit, specialiter Ezechiel filius hominis, et quod de singulis descripserit portis, nunc rursus exponit his, qui habent aures ad audiendum, de porta sanctorum exteriore que respicit contra Orientem, et clausa sit semper. Et ait Dominus ad eum: Porta hec clausa erit, non aperietur, et nemo per eam transibit, quia  Dominus Deus Isrel ingredietur per eam, et egredietur, et erit clausa. Et aliam causam addit cur clausa sit porta, non solum quia Dominus Deus transibit per eam, sed quia et dux sedebit in ea, ut comedat panem coram Domino secundum uiam Eloam, quod interpretatur uestibulum porte. Et ingredietur secundum uiam eius, et egredietur. Dominus Deus uniuersitatis conditor per aliquam portam, que ex sensibili materia est, atque clausa semper ingreditur et egreditur, et eius causa, qui celum terramque fundauit, ingrediens et egrediens nusquam porta reserabitur. uerum alia ratio est porte exterioris, et secundum uiam sanctorum. Que est ergo illa ratio, ut clausa permaneat? Supradictus dux ibi sedet, ut nemo eum uideat sedentem [Leg. edentem] panem in conspectu Domini.  Qui hec obseruate legit, nonne quodammodo 1002 Scripturam audit loquentem: Surge qui dormis? Nonne stimulatur ut exsurgat a mortuis, et ea, que clausa sunt, querat? Ego audenter dicam, secretiora queque clausa esse, et manifestiora reserata, et non esse clausa. Aperientes ea que clausa sunt, hec nos dicimus; sed Euangelia testantur: ue uobis, scribe, et pharisei hypocrite, et uobis legis doctoribus ue, quia tulistis clauem scientie, et ipsi non intrastis, et ingredientes prohibuistis . Est igitur quedam clauis scientie ad ea, que sunt clausa, reseranda: et sunt plurimi, neque ipsi ingredientes, neque eos permittentes, qui ingredi uolunt. Et in alio loco sensus Scripturarum liber dicitur esse signatus: Et erunt sermones libri istius, quasi sermones libri signati:  quem si dederint homini litteras nescienti, dicentes ei, lege, et dicet, nescio litteras: et dabunt eum homini scienti litteras, dicentes ei, lege, et dicet, non possum legere, signatus est enim . Manifestius autem uoluntatem huius exempli, Apocalypsis Ioannis continet, memorans: Circuiuit angelus dicens, quis dignus aperire signacula, et soluere ea, et legere que scripta sunt? Et nemo inuentus est in celo, neque in terra neque sub terra, qui possit aperire signacula, et legere que scripta erant in libro. Sed ego flebam. Et uenit quidam ad me et dixit mihi: noli flere. Ecce uicit leo de tribu Iuda, radix et 1003 genus Dauid, aperire librum et soluere signacula eius. Et aperuit, qui erat de tribu Iuda, et manifestauit que erant scripta . Quamdiu non uenit Deus meus, clausa erat lex,  clausus sermo propheticus, uelata lectio ueteris Testamenti, et usque ad hanc diem, quando legitur Moyses, uelamentum in corde Iudeorum est positum. Sunt autem quidam, qui amant uelamentum, et oderunt eos qui de uelamine interpretantur: sed nos conuertamur ad Dominum, ut, ablato uelamine, dicamus: Nos autem omnes reuelata facie gloriam Dei speculantes in eamdam imaginem transformamur a gloria in gloriam . uerum est quedam porta, et una, et clausa, per quam nemo transiit. Sunt quippe quedam  uniuerse creature incognita, et uni tantummodo nota. Neque enim quicquid nouit filius, hoc mundo aperuit. Non capit creatura, quod capit Deus; et ut ad maiora ueniam, non capiunt signa equaliter cognitionem. Plus erat in Paulo quam in Timotheo, cum esset uas electionis. Et uere magnum in domo uas, Thimotheus rursum capit que ego capere non possum. Et est forsitan aliquis, qui etiam me minus capiat: sunt quedam que solus Christus capit, et idcirco clausa est ianua templi Dei. Que est enim ista? obsecro. Exterior, que extra mundanas res, et incorporeas, et, ut ita dicam, immateriales aperit. Neque enim frustra positum est, exteriorem ianuam semper esse clausam. Que est ista ianua exterior? Sanctorum. Quare clausa? quia Dominus Deus Isrel  solus ingreditur et egreditur per eam. Quare ingreditur? ut cognoscatur. A quo? a duce. Quis ad clausam portam dux iste? Saluator est, qui panem comedit, qui portam cum Patre claudit, qui spiritali pascitur cibo. Meus cibus est, dicens, ut faciam uoluntatem eius, qui misit me, ut perficiam 1004 opus eius . Clausa est itaque ianua ut nemo uideat magnum sacerdotem panem in sanctis sanctorum comedentem. Ad hec autem probanda que dicimus, qui Leuiticum legit , ablato ex corde suo uelamine, poterit agnoscere mysterium sacerdotum. Ibi quippe de sacrificiis et cibis, que soli sacerdotes comedunt, refertur. Sunt quidam cibi sacerdotales, quos non comedit sacerdos in domo sua, non cum filiis, licet sacerdotales sint, non cum uxore, licet legitime ei  nupserit; sed in loco sancto comedit eos, et comedit ibi escam in sanctis [Al. sancta] sanctorum. Quomodo sacerdos non comedit escam in domo sua, aut in alio quoquam loco, sed in sanctis sanctorum: sic Saluator meus solus comedit panem, nullo ualente comedere cum eo. Est autem quidam locus, in quo comedens, et me secum attrahit ad uescendum: Ecce enim, inquit, ad ostium sto, et pulso, si quis mihi aperuerit, ingrediar ad eum, et cenabo cum eo, et ipse mecum . Ex quo apparet, et alium posse cenare cum eo. Porro quedam esca est, qua solus tantummodo uescitur. Excellens quippe ab uniuersa conditione natura eius, et ab omnibus segregata, facit eum quotidianum panem de Patris natura comedere. Unusquisque nostrum petit panem quotidianum, et  petens quotidianum panem, non eumdem nec eiusdem mensure eum accipit, uerum semper in orationibus puris, et munda conscientia, in factis iustitie, quotidianum comedimus panem. Si quis uero minus purus est, alio modo quotidianum comedit panem. Dominus autem, qui omnium iudex est, det nobis panem uiuentem, ut cibati eo, et corroborati possimus in celum iter facere, glorificantes Deum omnipotentem, per Christum Iesum, cui est gloria et imperium in secula seculorum. Amen.



APPENDIX.



[IN LAMENTATIONES IEREMIAE.]





ADMONITIO IN TRACTATUM SEQUENTEM.

Appendix tomi tertii uallarsiane editionis, preter tractatum sequentem in Lamentationes Ieremie, in Iob Commentarios dubie fidei continebat. Sed quemadmodum Italicus editor hos commentarios ibi collocarat ut nimiam uoluminis exilitatem effugeret: sic nos, lectori ab incommoda uoluminis amplitudine precauentes, ad tomum sequentem eos reiecimus. Ceterum rationi fauebit transpositio.

Quod uero spectat ad Commentariolum in Lamentationes, loquatur editor. Porro, inquit, tractatum in Lamentationes Ieremie Erasmus in priore sua editione recensuerat inter gnesia cum reliquis tribus libris. Edoctus est postmodum esse istud operis aut certe uideri Bede, cuius hoc precipuum fuit studium ut ex ueterum libris contexeret suorum commentariorum ueluti centones, in quibus quedam reperias de aliorum monimentis ad uerbum descripta.





IN LAMENTATIONES IEREMIAE. 

 Et factum est postquam in captiuitatem ductus est Isrel, et Ierusalem deserta est, sedit Ieremias flens, et planxit lamentationem hanc in Ierusalem, et dixit: Aleph. Quomodo sedet sola ciuitas plena populo. Sicut inter omnia cantica ueteris et noui Testamenti, primatum tenet Canticum quod Salomon cecinit in persona Christi et Ecclesie, in tantum ut pre magnitudine sui Canticum Canticorum appelletur: ita inter omnia lamenta ueteris et noui Testamenti Lamentationes Ieremie primatum possident, in tantum ut recte possint Lamentationes Lamentationum appellari. Sciendum denique est has Lamentationes, quas Greci Threnos uocant, ratione metri apud Hebreos compositas esse: et in principio omnium sententiarum, alphabeti series distincta est per ordinem; sed interpres qui transtulit eas de Hebreo in Latinum, noluit moras innectere, ut hoc obseruaret, sed tantummodo elementa litterarum in principio posuit, quia sensus sententie ex interpretatione  littere pendet. Sed etiam hoc sciendum quia possunt hec lamenta historialiter referri ad plebem Isreliticam, spiritualiter uero, etiam ad litteram, et ad sanctam Ecclesiam que est ciuitas, et plebs Dei, et moraliter ad unamquamque animam.

Aleph. Aleph interpretatur doctrina. Doctrina uera est cognitio sancte Trinitatis, et ut cognoscat homo crementum et incrementum sui, hoc est, in quibus rebus possit crescere, et in quibus decrescere. Sed quia Iudei istam cognitionem licet haberent, non obseruauerunt: idcirco sedit tunc, et sedet modo ipsa plebs sola. Quomodo ergo sedebat sola ciuitas, si plena erat populo? Dupliciter potest solui: sedebat tunc sola, que quondam plena fuerat populo temporibus Dauid et Salomonis. uel sedebat plena populo ipsa ciuitas, id est, illa plebs, quia maximus erat ibi numerus hominum; sed sola erat a Dei auxilio. Et est metonymicos intelligendum, ut per ciuitatem intelligatur populus in captiuitate positus. Facta est quasi uidua domina gentium, id est, Ierusalem,  que multis gentibus quondam dominata fuerat, quando habebat uirum Dominum omnipotentem, ducta in captiuitatem quasi uidua fuit. Sed non fuit  uidua ex toto, sed quasi uidua: quia uir suus misertus est eius, et post septuaginta annos coniunxit illam sibi princeps prouinciarum, subauditur illarum, quas subiugauerant reges Isrel, facta est sub tributo, Chaldeorum. Similiter sancta Ecclesia, et anima quelibet plerumque propter uitia sua, sedet sola destituta auxilio Dei, et ducitur a diabolo in confusionem peccatorum, et efficitur desolata a uiro suo, que domina erat gentium plurimarum. Et que fuit princeps multarum prouinciarum in apostolis, de quibus Psalmista dicit: Constitues eos principes super omnem terram, redigitur sub tributum diaboli, seruiendo uitiis.

Beth. Beth interpretatur domus. Significat illam domum, hoc est, plebem Isreliticam, quam alloquitur Isaias propheta, inquiens: Domus Iacob, uenite, et ambulemus in lumine Domini. Ista domus Isrelitici populi plorans plorauit in nocte, dum duceretur in captiuitatem: et lacryme eius in maxillis eius. Quantum ad litteram pertinet, ideo in nocte plorabat,  quia non audebat in die propter dominos suos, sed in nocte se consolabatur plorando. Quantum uero ad altiorem intelligentiam pertinet, in nocte plorabat, id est, in captiuitate et tribulatione. Et quod bis dixit: plorans plorauit, augmentum prestat repetitio uerbi. Lacryme eius in maxillis eius, id est, in principibus eius; licet enim omnes plorarent, tamen illi maxime qui scientiam habebant. Ideo autem principes et sapientiores per maxillas intelliguntur, quia sicuti a maxillis cibus in corpus deducitur: ita et ab illis doctrina descendere debuerat in populum. Non est qui consoletur eam ex omnibus caris eius: ex prophetis uidelicet, Regibus et sacerdotibus, post Domini ascensionem. Hec uerba proprie ad ultimam uastationem pertinent, post quam non habuerunt ullum principem. Nam in Babylonie captiuitate habuerunt Danielem et socios eius, Ezechielem et alios multos. Omnes amici eius, id est, reges gentium, spreuerunt eam, siue pro nichilo reputauerunt, et facti  sunt ei inimici. Si uero ad Ecclesiam referimus, omnes angeli sancti amici eius, pro nichilo deputabant eam, uidentes eam a Creatore suo esse deiectam: et uidentur  ei esse inimici, dum solitum auxilium ab ea subtrahunt.

Gimel. Gimel interpretatur plenitudo. Ista est plenitudo peccatorum, de qua dixit Dominus Iudeis: Implete mensuram patrum uestrorum, hoc est, quod illi minus fecerunt peccando, uos adimplete. Et in Genesi: Nondum enim, inquit, impleta sunt peccata Amorrheorum. Quia ergo Iuda istam plenitudinem peccatorum habuit, migrauit de terra sua propter afflictionem, qua affligebatur a Chaldeis tunc temporis, et postea a Romanis: Et propter multitudinem seruitutis, qua seruiuit diabolo, habitauit inter gentes, nec inuenit requiem. Omnes persecutores eius, Chaldei scilicet et Romani, apprehenderunt eam inter angustias. Similiter potest referri ad sanctam Ecclesiam, que sepe propter peccata affligitur a paganis, ab hereticis, et plerumque captiuatur tam ab hostibus, quam demonibus.

Deleth. Deleth sonat in Latina lingua [a 1Kb] tabulatum. Et cuius rei tabulatum? Domus Domini; domus siquidem  Domini tabulata habet ex lignis imputribilibus. uie Sion lugent, eo quod non sit qui ueniat ad solemnitatem. Quomodo possunt uie lugere? translatiue dictum est. uie, inquit, Sion lugent, hoc est illi qui quondam soliti erant in precipuis festiuitatibus tendere gressus per uias Ierusalem ad domum Domini constructam ex tabulatis, positi in captiuitate lugent, id est, transeuntes, illorum nullus erit qui ueniat ad solemnitatem Domini. uel aliter: uie Sion lugent, id est, transeuntes per se prouocant ad luctum. Spiritualiter uero per uias Sion debemus intelligere principes qui in subsequentibus designantur per portas et sacerdotes; principes enim et sacerdotes, qui debuerant populo ducatum prebere, et portas uite sue predicatione aperire, positi in captiuitate lugebant, quia destructi et desolati erant. uirgines eius squalide, et ipsa Sion oppressa est amaritudine. Non uirgines solummodo corpore squalide, id est, sordide effecte sunt, que antea erant speciosissime;  sed uirgines mente, que integritatem fidei habebant, ut Daniel sociique eius squalidi erant pre nimia captiuitate. uel qui debuerant esse uirgines, integritatem fidei habendo, sordibus peccatorum squalidi effecti sunt. Hec omnia ad Ecclesiam similiter possunt referri, cuius uie et porte sunt predicatores prelati.

He. He interpretatur ista; et est sensus: Ista que hic scribuntur, a Domino predicta sunt in Deuteronomio, quando precepit Moysi scribere maledictiones et benedictiones: Si, inquit, non custodieris mandata mea, tradam te hostibus tuis, erisque tu in cauda, et inimici tui in capite. Tamen non ideo hec uenerunt, quia a Domino predicta sunt: sed quia uentura erant, ab illo predicta sunt: et quia illi peccauerunt, idcirco hec uenerunt: Facti sunt hostes eius in capite, inimici eius locupletati sunt, id est, diuites facti sunt diuitiis illius: quia Dominus locutus est super eam, sicut paulo supra diximus, que antea erat in capite domina aliarum gentium, facta est ancilla  et tributaria. Cetera que sequuntur pertinentia ad sensum huius littere, sufficienter patent.

uau. uau interpretatur et, quod est copulatiua coniunctio coniungens precedentia subsequentibus; ac si diceret aliis uerbis: Et quia peccauerunt, egressus est a filia Sion omnis decor eius. Quis erat decor eius? Reges et principes eius, sacerdotes et prophete, altare aureum, et templum magnificum, ciuitas et omnia ornamenta eius. Ista omnia egressa sunt a filia Sion, quando Sedecias cecatus ductus est in Babylonem in cauea ut leones, principes eius interfecti, altare confractum, templum eius incensum, ciuitas destructa, uasa aurea et argentea in Babylonem ducta. Facti sunt principes eius uelut arietes non inuenientes pascua, quando oppressi sunt obsidione a Chaldeis per spatium unius anni et dimidii.  Et abierunt absque fortitudine ante faciem subsequentis, scilicet hostis, quia nullus illorum potuit resistere Chaldeis. Similiter possunt referri ad extremam captiuitatem et ad Ecclesiam, tam historialiter quam spiritualiter, cuius principes sepe querunt pascua uerbi Dei, sed non inueniunt, quia Dominus misit famem in terram.

Zai. Zai interpretatur hec, et est sensus: Hec uindicta omnipotentis Dei super Ierusalem, ut caderet in manu hostili. Itaque hoc modo constructio est huius sententie: Dum caderet Ierusalem, et populus eius in manu hostili, recordata est dierum afflictionis sue, qua affligebatur: et recordata est preuaricationis, scilicet mandatorum Dei, cognoscens quia propter peccata sua talia patiebatur. Et recordata est omnium desiderabilium suorum, id est, omnium bonorum, que habuerat a diebus antiquis, ex quo de Aegypto egressa est. uiderunt eam hostes, Chaldei, et deriserunt sabbata eius, que uolebat obseruare in captiuitate, sicuti modo deridentur Iudei a Christianis.  Ierusalem que interpretatur, uisio pacis, sanctam Ecclesiam significat, que dum traditur in manibus hereticorum et paganorum, recordatur preuaricationis mandatorum Dei; cuius sabbata, id est, otium ab omnibus operibus, hostes eius, maligni uidelicet spiritus, derident; quia postquam sua suggestione nos decipiunt, et faciunt quiescere a bono opere, insultant nobis, et derident nos.

Heth. Heth interpretatur uita: et pertinet interpretatio huius elementi ad aliud quod in fine huius sententie dicitur, Ipsa autem gemens, et conuersa retrorsum. Conuersa autem retrorsum in hoc loco in bonam partem accipio; idcirco etenim Deus inducit afflictionem super quemlibet hominem, ut conuertatur ab errore, et uiuat: et qui corruit in mortem propter peccatum, conuertatur de uitiis ad uirtutes, et per lamentum ac gemitus redeat ad uitam eternam.

Teth. Teth interpretatur bonum. Cuius uerbi interpretatio  ad finem similiter sententie spiritualiter refertur, ubi dicitur: uide, Domine, afflictionem meam; bonum est enim si quando, uel generaliter Ecclesia sancta, uel spiritualiter unaqueque anima cognoscens reatum suum, conuertatur ad Dei clementiam et dicat: uide, Domine, afflictionem meam, et miserere mei, quoniam erectus est inimicus meus, diabolus, in superbiam contra me. Sordes Ierusalem in pedibus eius, id est, in illis a quibus debuerat portari. Nec recordata est finis sui, id est, malorum illorum que poterant ei euenire instante fine mortis, uel etiam Christo adueniente in mundum: non est recordata Christi qui est initium et finis. Deposita est uehementer, de solio regni et sacerdotii; non habens consolatorem. Spiritum sanctum qui dicitur Paraclitus, id est, consolator.

Ioth. Ioth sonat principium in Latina lingua. Que hinc sequuntur principia sunt malorum uel Ierusalem, uel Ecclesie, uel unicuique anime. Principium ergo ruine Ierusalem istud fuit, quia misit hostis,  Nabuchodonosor, uel Romanorum exercitus, manum suam, et tulit omnia desiderabilia eius, hoc est, regnum, sacerdotium, templum et ciuitatem. Spiritualiter hostis noster diabolus est, qui quando mittit manum suam, hoc est, operationem et suggestionem malignam, aufert uirtutes, bonaque opera, que designantur per desiderabilia Ierusalem, et insuper in Babylonem, id est, in confusionem ducit nos; quod tunc pertulit Isrel, uel quotidie patitur Ecclesia, uel unaqueque anima.

Caph. Caph interpretatur manus. Manus, id est, operatio Dei, reddens illi qualia merentur. Omnis populus eius gemens et querens panem. Quia ergo manus Domini percussit populum, ideo gemebat et lugebat, dum duceretur in captiuitatem.

Lamed. Lamed interpretatur disciplina cordis. Disciplina  cordis est, quando homo intelligit malum suum, et de malo ad bonum conuertitur, et iustum omnipotentis Dei iudicium aliis predicat, sicut Ierusalem que dicebat: O uos omnes qui transitis per uiam, attendite et uidete, si est dolor sicut dolor meus; quoniam uindemiauit me per Chaldeos et per Romanos ducendo in captiuitatem, qui quondam plantauerat in terra repromissionis. Et hoc fecit sicut locutus est, per seruos suos prophetas, in die furoris sui, hoc est, in die uindicte.

Mem. Mem interpretatur ex ipsis. Quid ex ipsis? ex ipsis Iudeis, qui perierant per infidelitatem, fuerunt apostoli, quos modo appellat Ecclesia ossa, quia fuerunt fortissimi ad toleranda aduersa; et sicut corpus sustentatur ab ossibus, ita Ecclesia illorum exemplis, et fide, et doctrina. Super illos ergo misit ignem de celo, quando die Pentecostes Spiritus sanctus in linguis igneis super eos descendit. Expandit rete, mandatorum suorum, pedibus meis; conuertit me retrorsum, hoc est, de uitiis ad uirtutes, ne pergerem  secundum opera carnis. Posuit me desolatam, a bonis temporalibus [Al. temporibus], uel a suo auxilio, et a sua presentia, tota die, id est, toto tempore, merore confectam. Ecce diximus secundum spiritualem intelligentiam, primum propter interpretationem littere, que proprie ad eumdem sensum pertinet: uideamus et ad litteram. Dicit ergo Ierusalem: De excelso solio suo misit ignem, tribulationis et captiuitatis, in ossibus meis: et erudiuit me, per tribulationem, que nolui erudiri per pacem et suauitatem. Cetera patent in sensu.

Nun. Nun interpretatur sempiternum. Notandum quia ista, que in hac sententia dicuntur, proprie ad tempus ultime captiuitatis pertinent. Id est, ad diem iudicii, quando tradentur omnes reprobi penis sempiternis. uigilauit iugum, uel damnatio, iniquitatum mearum, hoc est, tempus uindicte aduenit. In manu eius, in potestate omnipotentis Dei coadunate sunt omnes iniquitates mee, et imposite collo meo. Quis  umquam uidit uigilare iugum? Per iugum, ut diximus, intelligitur uindicta et damnatio, que tunc uigilare dicitur, quando punit reos, dormire uero quando a flagello cessat.

Samech. Samech interpretatur adiutorium. Et quia adiutorium omnipotentis Dei recessit ab Ierusalem, abstulit ipse Dominus omnes magnificos eius de medio eius.

Ain. Ain interpretatur fons, uel oculus. Fons ergo lacrymarum est oculus: et quia Dominus torcular tribulationis filie Sion, idcirco propheta plorabat, et oculus eius deducebat aquam lacrymarum.

Fe. Fe interpretatur oris, subauditur demonstratio. Expandit Sion manus suas. Per extensionem manuum debemus intelligere tribulationem maximam, que plerumque extensione manuum ostenditur; solent enim mulieres parturientes in nimia tribulatione et anxietate posite, extendere manus, suspectam habentes mortem, quia uolunt parere, et non possunt,  et pre nimio dolore quod ore non ualent exprimere, extensione manuum ostendunt. Sic et Ierusalem posita in maxima angustia, expandit manus suas, sed non fuit qui consolaretur eam.

Sade. Sade sonat iustitiam: et iustum, uel iustitia est, ut homo in tribulatione constitutus, confiteatur uel iusto iudicio Dei talia se pati, et maioribus suppliciis  dignum esse: quia preuaricator exstitit mandatorum Dei, dicens cum Ierusalem: Iustus est Dominus, quia os eius ad iracundiam prouocaui.

Coph. Coph interpretatur uocatio. Allusit ergo propheta ad interpretationem littere, et dixit: uocaui amicos meos, et ipsi deceperunt me, promittentes mihi pacem.

Res. Res interpretatur capitis, subauditur, intellectus. Per caput ergo debemus intelligere principalitatem mentis ubi est intellectus; quia sicut a capite reguntur membra: ita a mente disponuntur uoluntates et cogitationes. uide, Domine, quoniam tribulor, uenter meus conturbatus est. Quid per uentrem debeamus intelligere, idem propheta alibi ostendit dicens: uentrem meum doleo, uentrem meum doleo, hoc est, sensus cordis mei conturbati sunt.

Sen. Sen interpretatur dentium. Quid per dentes intelligere debemus? Dentes qui frangunt cibum et molunt, et a quibus in corpus traducitur, debemus intelligere doctores et predicatores qui mandata Dei  ruminant, et qui plangunt suos et aliorum reatus et casus. Ex quorum persona loquitur propheta dicens: Audierunt inimici mei quia ingemisco: et letati sunt, quoniam tu fecisti, id est, tu permisisti, ut ego ingemiscerem, et illi exsultarent. Quod uero subiungit, Adduxisti diem consolationis, et fient similes mei, qui me afflixerunt, ad tempus extremum referendum est, et est preteritum pro futuro positum. Adduces, inquit, diem consolationis mee, et cetera que sequuntur. Fient similes mei, non in gloria, sed qualia mihi fecerunt, talia recipient. In hoc ergo fient mei similes, quia sicut ego fui merens et dolens, dum affligerer ab eis: ita et illi erunt dolentes et gementes positi in penis.

Tau. Tau interpretatur signa plurali numero. Iudei sicut habent uiginti duas litteras, in quarum ordine ultima est tau: ita et uiginti duos libros in quibus plena est cognitio sancte Trinitatis, que in uiginti duobus libris consistit. Et quia mandata omnipotentis  Dei, que in illis narrantur, obseruabant, loquitur propheta dicens: Ingrediatur omne malum eorum coram te, et uindemia illos, sicut uindemiasti me propter iniquitates meas. Possumus et aliter dicere de interpretatione huius littere. uolo noueritis, quia huc usque apud Samaritanos, tau littera similitudinem crucis habet, quamquam apud Hebreos corrupta sit; ideoque per tau, quod interpretatur signa, intelliguntur illi qui signaculum crucis Christi in fronte et in corde ferunt, et per fidem passionis Christi, credunt se saluari posse. Exposito unius alphabeti ordine, reliqui tres qui sequuntur, eodem sensu sunt intelligendi: ideoque dignum duximus non esse necessarium idipsum per singulos repetere.

Sed admoneo te, o lector, ut quamuis aliam interpretationem istarum litterarum in aliis locis reperias, non ideo ista abiicias, quia suis in locis propriam expositionem et sensum requirunt, ut coniungi possint sequentibus: sicut in Psalmis inuenitur  a diuersis auctoribus esse expositum. Quadruplici ergo alphabeto composuit Ieremias Lamentationes suas, quia illos deplorabat qui ex quatuor elementis constantes, iram omnipotentis Dei contra se excitauerant, transgrediendo precepta illius, et sequendo uoluptatem carnis.





INDEX RERUM ET uERBORUM INSIGNIORUM QUAE IN QUINTO OPERUM HIERONYMI TOMO CONTINENTUR. [1Kb]



A
    Abraham fides commendatur, 403. Hebreus, id est, transitor, dictus, 65.
    Adorare cadens, quid? 638. Adorare non licet statuas et imagines regum, 641.
    Non Adulandum impiis, 637.
    Adulter dicitur, qui sancta uiolat, casta corrumpit, etc., 206.
    Aedificatio Dei, 756. Aedificatio diaboli, ibid.
    Aegypti sacerdotes utebantur lineis uestibus, 547.
    Aelia Ierosolyma, 891.
    Aeris materia cunctis metallis uocalior est, 465.
    Aetas matura perquirit prudens consilium, 78. Aetas matura errores adolescentie condemnat, 457.
    Aeternitati omne tempus comparatum, breue est, 359.
    Aethiopia uicina est Aegypto, 356.
    Alexandri Magni regnum, cur eneum? 634. Alexandri Magni uictorie et mors, 703. Eius successores, ibid. uelox Alexandri uictoria, 668. Alexander Tyrum obsedit et cepit, 305. Idem Darium uicit in Lycia, ibid.
    Alienis a se parcit Deus propter propriam mansuetudinem, 877.
    Non intelligitur quomodo Altare, in quo ignis succendendus erat, nichil ab eo patiatur, 503.
    Anathoth quid significet? 816.
    Angeli rebus omnibus president, 818. Angelorum officia, 669. Quatuor angelis principalia regna commissa, 663. Apostropha ad angelum custodem, 889. Angeli Dii sepius nuncupantur, 643. Imitamur angelorum officia, 647. Mali angeli tormentis prepositi sunt, 362.
    Anime pure a Deo condite, 257. Animarum, que de sanctitate pristina corruerunt, uastitas et miseria, 171. Anime feditas cum adulterat in uitia, 267. Anima tripartita, 898. Anime pulchritudo, 951.
    Annus unde dicitur? 11.
    Antichristus, Iudeorum Christus, 468. Sicut Christus sanctos habuit in typum, sic Antichristus, 715. Superbia Antichristi in quo posita, ibid. Multi ex nostris putant, Domitium Neronem fore Antichristum, 715.
    Antilogia conciliata, 577.
    Antiochus Philopator, 674. Iudeorum pars Antiochum concitauit ad persecutionem, 49. Antiochus cupit spoliare templum Diane, 675. Mors eiusdem, ibid. Antiochus propter quid punitus, 719. Eius luxuria, ibid.
    Qui ab Apostolis e mari liberatus est, eum in collibus habitare decet, 857.
    Aqua gelu constricta dicitur apud Grecos crystallus, 20. Aque quomodo in bonam et malam partem accipiuntur, 587.
    Aquila inter aues regnum tenet, sicut leo inter bestias, 664.
    Arabia abundat gregibus, 317.
    Arabum insula notatur, 309.
    Liberum Arbitrium in omnibus, 395, 885, 892. Liberum hominis arbitrium cum prescientia Dei, 24.
    Argus centoculus, 17.
    Arianorum heresis notatur, 670. Locus intelligendus de Arianis episcopis, 545.
    Arrogantie fuga, et gratiarum actio, 631.
    Auaritie uitium damnat Hieronymus, 283.

B
    Baal statua uocabatur idolum Zeli, posita erat ad uiam Aquilonis, 84.
    Babylonium regum cur leena dictum, 644.
     Balthasar rex non fuit filius Nabuchodonosor, 651. Quid scribit Iosephus de rege Balthasar, 656.
    Baptizantur alii baptismo ignis, alii Baptismo Spiritus sancti, 868. Mundamur in baptismate fide Christi, 441. Gratia salutaris baptismi ostenditur, 588. Nihil in baptismo commutandum est, 949.
    Basilides hereticus, 784, 818.
    Barbe decor indicium est uirilitatis, 49.
    Barbarorum corpora Romanis corporibus rectiora erant, quare? 147.
    Beatitudinis finis, cognoscere Deum, 460.
    Beati qui propter iustitiam uexantur, 755.
    Belis idolum, Assyriorum religio erat, 264. Hanc consecrauit Ninus in honorem patris sui Belis, ibid.
    Quem per Beneficia non intelligimus, sentimus per tormenta, 79.
    Berosus scripsit historiam Chaldeorum, 651.
    Qui Bestiarum diuersarum assumunt imagines, 136.
    Bethsaida, quid significet? 339.
    Bona uera non nascuntur in maledicta terra, sed in celo, 859. Non statim sequitur, ut quod Bonum non est, malum sit, 231. Boni indigent assiduo preceptore, 34. Unionis bonum, 960.
    Bonitas nostra ex Deo, peccata ex nobis, 865.
    Britannia et Mauritania tempore Origenis Christiane, 917.
    Byssus nascitur in Aegypto, 306.

C
    Cesarea Philippi, hodie appellatur Paneas, 317.
    Cesaries et barba uirilitatis indicium est, 49.
    Chaldea, terra Chanaan, 170.
    Chaldei qui? 890.
    Calix supplicii, et calix benedictionis, 822, 829.
    De Cambyse Cyri filio quid traditur? 352.
    Cancer morbus, 927.
    Cantantium laudes Domini dignitas et perfectio, 490.
    Capitis caluitium, luctus est signum, 73.
    Castitas diaboli, 947.
    Catina auctor, et eius sententia, 12.
    Chobar, quid? 5.
    Chodchod, quid significet, nescit Hieronymus, 313.
    Christiani soli polluunt nomen Domini, 523. Christiani, cur in Scripturis Iudei dicuntur, 871.
    Christi imitatores petre sunt, 858. Christus cum aduenit, aduentus ipsius a Iudeis exspectabatur, 804. Christus cum aduenit, mortificata est terra, et quando? 808, 809. Diuinitas separat Christum a cunctis creaturarum substantiis, 537. Idem infusus, et circumfusus omnibus, ibid. Rex est et pastor, 439. In eo recapitulantur omnia, 474. Tam ueniens ad nos, quam ad celestia conscendens, sua usus est libertate, 576. Baptizatus est anno etatis sue trigesimo, 518. Baptisma eius quinta die Ianuarii, non dies Natalis, 6. Christus agnus immaculatus et anniculus, 580. Sacramentum corporis et sanguinis Christi instituitur, 498. Descendit ad fornacem inferni, 643. Sanguis Christi, pretium redemptionis, 571. Saluator omnium hominum, maxime fidelium, 572. Carnibus eius alimur, et eius sanguine potamur, 571. Nemo potest mysteria eius passionis, corporis et sanguinis pro maiestate rei cognoscere, 537. Christus , 797. Christus , ibid. Christus , ibid. Christus deficit in maledicentibus, proficit in benedicentibus, 847. Christus descendit quoque ad sanctos, antequam corpus assumeret, 801. Christus reliquit pro nobis omnia sua, ibid. Christum relinquit quisquis peccat, 797. Christum sequi possumus absque labore, 799. Christus thesaurus thesaurorum, 800. Pro uarietate causarum diuersis  donatur nominibus, 580. Probat lapides edificii sui, 471. Saluator nullum doctrine sue uolumen reliquit, 555. Ante Christum celi clansi, 888.
    Cibus solidus mysticus intellectus, lacteus moralis, 953.
    Cidaris, quid? 250.
    Cinctorium Ieremie, quid? 811.
    Circumcisio uera, que? 541.
    Cleopatre morte regnum Aegyptiorum destructum, 341.
    Clericatus utilitas in quo sita sit? 809.
    Comam dimittere, luxuriosorum est et barbarorum, 547.
    Concupiscentie titillationem uix ullus est, qui non sentiat, 590.
    Confessio peccatorum, et confessio laudis, 680.
    Non Confidendum in hominibus etiam sanctis, 139.
    Cogitationum thesaurum malarum pectus, 205. Deus non punit primos et secundos stimulos Cogitationum, 200, 201.
    Coniugatis dantur monita, 206.
    Conscientia peccatorum lucet in facie, 73. Portat tormentum suum, qui propria torquetur Conscientia, 183.
    Consolatio in miseria, que? 650.
    Consummatio duplex est, 359.
    Conuersatio felix, in qua inimici nullam reperiunt occasionem, 658. Male Conuersationis exemplum multos corrumpit, 183.
    Cor in Scriptura, pectus et mamille que nominentur, 145. Cor nouum Isrelis, et cor nouum gentium in quo positum, 217. Non reuertendum Corde in Aegyptum, 360.
    Alia Correptio est aduersariorum, alia filiorum, 126.
    Creator mundi contemptus ab hereticis, qui non recipiunt uetus Testamentum, 6. Omnis creatura ad comparationem Creatoris immunda est, 575. Ex creaturarum ordine et constantia cognoscimus Creatorem, 493. Ex creaturis Creator intelligitur, 642.
    Omnis Creatura bona a Deo condita est, et perfecta, 335. Omnis Creatura Dei notitiam fulgurat, 16.
    Crucis Christi titulus, cur tribus generibus appellatur, 568.
    Cubitum et Cubitus, idem est, 472.
    Cyrus regnauit in Persis, subuerso Astyage rege Medorum, 41. Babylonem cepit et Cresum, 226.

D
    Daniel Eunuchus, 920. Quibus linguis conscriptus est liber Danielis, 627. Calumniatores historie Danielis reiiciuntur, 635. Calumniator Ecclesie Danielem reprehendit, et confutatur, 635. Quare Ne, Daniel et Iob, ceteris omissis, soli nominantur, 137.
    Darii tres, 677. Darius et Cyrus imperium Chaldeorum subuerterunt, 651. Unum fuit sub Dario et Cyro regnum Persarum et Medorum, 659. Darius uictus ab Alexandro, 673.
    In decem Decadarum numero plenus et perfectus numerus, 479.
    Decalogus non solida esca, sed lactea, 952.
    Decimarum uarie species, 565. Hebreorum de iis traditio, ibid.
    Deus benignus et seuerus, 872. Deus prudentia extendit celum, 795. Deus fundauit terram fortitudine, 793. Deus fundauit terram sapientia, 795. Deus ignis consumens, 861. Deus quo sensu ignis et lumen appelletur, 868. Deus impressit imaginem suam anime nostre, deinde Diabolus suam per peccatum, 865. Deus inchoat a tristibus, in letis desinit, 756, 767. Deus loquitur per angelum, 858. Deus non est omnium, 805. Deus percutit primum, deinde sanat, 861. Deus preceptor sacrorum Scriptorum, 813. Deus in puniendo lentus, 744. Nomen Dei quatuor litterarum ineffabile, 327. Nullo concluditur loco, quia omnia pugillo concludit, et palmo, 485. Id quod heretici appellant in Deo crudelitatem, sonat clementiam, 236. In Deo nichil est corporale, 82. Clementie Dei est, male ficta subuertere, 362. Ubi similitudo Dei est, ibi et plenitudo sapientie, 339. Futurorum scientia solius Dei est, 628. Alta et profunda Dei, cur uulgo non proferenda? 549. uult omnes saluos fieri, 205. Dormire et uigilare Dei quid? 679. De Deo etiam uera dicere periculosum, 891. Nomen Dei tetragrammaton, quid proprie significet, 922. Mente et sermone Deo inseruiendum, 501. Presentia Dei impedit ne peccemus, 88, 255. Obliuio Dei unde? 182. Omnia que absque Deo sunt, non sunt, 302. Non hominibus, sed uitiis irascitur, 649. Percutit delinquentes, ut percussos corrigat, 23, 64, 68, 276. Locus eius est omnis, in quo hospitium inuenit, 31. Non considerat uerba loquentium, sed corda, 135.
    Dii, qui appellantur, 552.
    Diaconus publice recitabat offerentium nomina, 209.
    Dierum paruitatis meditatio, quid in nobis operatur, 359.
     Difficile semper, quod facimus inuiti, 239.
    Diospolis parua ciuitas Aegypti, 357.
    Discipulorum salus, premium magistrorum est, 560.
    Diuitis Euangelii que improbitas, 966. Multi probantur diuitiis et paupertate, 320.
    Doctores theologi Greci et Latini Iudaizantes, 422. Distantia inter doctum sanctum et simplicem sanctum, 733.
    Doctrina uetus et noua simul excolenda, 552.
    Doctrina magistrorum magis consideranda quam uita, 948.
    Dogmatum peruersorum magistri ac turpitudinis, qui? 174.
    Duodecim, numerus perfectus, 373.

E
    In Ebrietate status mentis euertitur, 551. Non solum in potione uini, sed in omnibus rebus ebrietas ostenditur, ibid.
    Ecclesia capit bonos et malos, 892. Non potest habere munditiam, qui extra Ecclesiam Domini est, 74. Nihil profuit gentibus et hereticis insultasse Ecclesie tempore persecutionis, 423, 424. Quomodo arcanum Dei uiolatur in Ecclesia, 76. Simulacra reperiuntur in Ecclesia, 205. Simplici contentus fide, quomodo uersatur in ea, 61. Solent principes eius opprimere plebem, 207. Superbia prepositorum multos eiicit de ea, 412. Periculosum est de sententiis magistrorum Ecclesie iudicare, 682.
    Ecclesiastici ab hereticorum terrore non sunt securi, 391. Grauiora peccant, 180.
    Editio LXX repudiata a magistris Ecclesie, 645.
    Electrum auro argentoque pretiosius, 8, 812.
    Eleemosyna cui facienda, 208. De furto non debet fieri, ibid.
    Eliam esse Phinees Hebrei ex Apocryphis persuasum habent, 813.
    Emath uocant Syri Epiphaniam, 598.
    Engaddi et Engallim, quid sint, et significent, 591.
    Ephi, batus, corus, siclus, mina siue mua, quid? 563.
    Epiphaniorum dies uenerabilis tempore Hieronymi, 6.
    Epiphanius, et Ninius Secundus scripserunt de natura lapidum et gemmarum, 334. Uterque laudatur, ibid.
    Episcopi prohibentur et omnis ordo Ecclesiasticus inducere in Ecclesiam incircumcisos corde et carne, 541, 542. Eorum supercilium, et uitia damnantur, 410.
    Epistola B. Petri ad Hebreos, cur ei contradicitur et dubia est, 335.
    Epistola B. Barnabe inter Scripturas apocryphas, 531.
    Alios debemus Erudire, 416.
    Esau et Elias uiri pilosi, 416. Etymologie nominum Esau, 291.
    Ethnici mercedem recipiunt, si quid boni fecerint, 353.
    Etymologie falsorum nominum non sunt fingende, 319.
    Eusebii librum Origenis nomine Pamphyli martyris donauit, 207.
    Lex in Euangelio, et Euangelium de Lege nascitur, 511. Iuncta sibi sunt Euangelia, herentque mutuo, 13. Nihil in iis, quod non luceat, 18. In Euangelio uirtutis augmentum supra Legem, 210. Euangelium Hebreum Nazareorum, 158.
    Euilmerodach filius Nabuchodonosor, 651.
    Expedit ut non exaudiantur a Deo, qui nesciunt quid illis prosit, 91.
    Excelsa periculosius stant, 635.
    Exploratores Terre sancte Geometre fuerunt, 524.
    Expositionem ridiculam affert Hieronymus, 323. Quedam alie non probantur, 218. Falsa expositio non est recepta in Ecclesia, 640.
    Ezechiel quare uocatur filius hominis, 591. In expositione uisionis Ezechielis mute sunt Iudeorum synagoge, 7. Ezechiel et Abacuc non in spiritu, sed in ipso corpore translati, 32. Ezechiel typus Christi, 884. Octo circumstantie uisionis Ezechielis, 891.
    Ezechiel uolens, et non coactus uaticinatur, 934. Prudentia eius, 369.

F
    Fabula gentilis exponitur, 88.
    Fames Iudeorum, que? 817.
    Fatuitas a scientia, 778, 800.
    Fatuum Dei sapientius est hominibus, 800.
    Filia Feminarum, pleonasmus, 710.
    Fenestre toxice, que? 476.
    Fide sua unusquisque coronabitur, et impietate damnabitur, 216. Seruanda Fides etiam inter hostes, 193.
    Figmenta et fabule ueterum, 658.
    Figura rotunda pulchrior, 498.
     Filios malos multi parentes sancti habent, et econtrario, 201. Famis necessitate matres comederunt Filios, 51.
    In Fornace Dominus Saluator cum tribus pueris iuxta quosdam, 643.
    Fugitiuorum urbes, que? 604.
    Fulgura ex nubium collisione generantur, 798.
    Furor sumptus pro eo, quod mentis consolidat mollitiem, 502.

G
    Gabriel, Raphel, et Michel, quid significent? 675.
    Galaad et Auran, quid? 600.
    Gentilitas non ignorauit maiestatem Dei, 156. Gentium religio adorat omnia genera bestiarum, 86. Error Gentilium qui omne quod supra se est, deos putant, 646. uocatio Gentium notatur, 577. Gentes fortissime, que? 309. Una gens quinque appellata nominibus, 291.
    Genuflectere. Quibus temporibus genua sunt flectenda, 659.
    Geometria ars philosophorum propria, 524.
    Gergesa quid significet? 751.
    Gloria Deo quomodo danda? 832.
    Gloriari quibus de rebus deceat, 810, 811.
    Gloriatio arrogans statim punita, 650.
    Grecorum auctorum non debemus acquiescere auctoritati, 297.
    Ex Gratia, non ex merito plena perfectio, 577. Interdum Gratia Dei est resistere imprudentie, 30.

H
    Hereseon compugnatio inter se, nostra uictoria est, 451. Heresis seuissima, que? 331.
    Heretici sunt lignum frondosum et sterile, 873. Heretici oratores sermonis elegantie, non auditorum emendationi studentes, ibid. Heretici notantur, 362, 363. Superbia eorum quanta? 205, 476. Dicti gigantes potentissimi, 389. Princeps eorum diabolus, ibid. Omnes insani, 391. Cauendi sunt, 393. uulpium similes, 124. Quare uolucres dicti et bestie, 459. Habitant in parietinis et desertis, 403. Cor eorum, thesaurus dogmatum peruersorum, 56. Cito corruunt dogmata hereticorum, 127. Hereticorum conuersatio dissoluta, 908. Hereticus bone uite nocentior, 947. Heretici colloquium periculosum, 954. Quasi tempestas ueniunt contra Ecclesiam, 448. Pereunt extra Ecclesiam, 380. Imitantur uiros ecclesiasticos, 459. Oblatio eorum non in Dei cultum, sed in demonum cibum proficit, ibid. Quando heretici doctores Ecclesie putant sibi traditos ad deuorandum, 418. Eorum tela igne S. Spiritus a doctoribus succendenda, 455. Deum crudelitatis notant, 67. Doctrinam ueteris Testamenti reiiciunt, 178, 199. Non utuntur testimoniis Scripturarum sibi coherentibus, 380. uocantur bestie uitiis efferate, 381. Quantum in se est, Scripturas maculant, 412. Consuetudo eorum in usu Scripturarum arguitur, 161. Turpi sonitu Deum blasphemant, 91. Lauacra eorum, 146. Impellunt heretici ut celanda efferantur in publicum, 882.
    Hebreorum traditio de Cain, 316. Fabula eorum de rege Hiram, 337. Longe fabule, 658. Hebreis incumbendum, 498.
    Heraclius tyrannus, 329.
    Herodotus plenissime scripsit de Cambyse et de omni Aegypto, 352.
    Hieronymus solebat adhuc puer cryptas martyrum ingredi et circuire, 468. Pulchre eas describit, ibid. Hieronymus contra Heluidium scripsit, 538. Non uno modo semper uertit, 527. Questionem proponit et soluit, 649. Non curat uitia sermonis, sed, etc., 472. Fatetur obscuritatem scripture, 475. Seruat consuetudinem loquendi propter indoctos, 590. De uerborum generibus cur disputat, 653. Humilitas Hieronymi et modestia, 201, 298, 452, 462. Seipsum castigat, 469. Socraticum dictum suum facit, 510. Citat opus auctoris sue etatis non ignobilis, 405. uitat emulos et calumniatores, 387. Inuidos arguit, 401.
    Hircus, quare in sacrificiis offertur? 533.
    Historia eisdem lineis currit, quibus et tropologia, 483. Scriptores historiarum Barbararum, qui? 651.
    Holocaustum, quid? 568.
    Homines, qui non sunt, 911. Imago Dei in homine facta in creatione, similitudo in baptismate, 331. Duo interiores homines, 641.
    Humilitas cordis commendatur, 642. Arrogans mens offendit Deum; humilis ad misericordiam prouocat, 522. Quantocumque studio ad altiora tendimus, in inferioribus nos putemus collocatus, 530. Quanto quis sublimior fuerit, debet timere, ne corruat, 160.

 I
    Illusiones nocturne ab inimico, 589.
    Imaginem celestis gerit anima nostra ex creatione, et per penitentiam: imaginem uero terrestris per peccatum, 865. Nullus hominum qui aliquam imaginem non habeat, siue sanctitatis, siue peccati, 86.
    Impii se abscondunt a facie Dei, 859.
    Impii seminant triticum, et metunt spinas, 809.
    Impiorum res prospere in hac uita, 818.
    Inaures unde dicantur, 155.
    Infantium corpora, statim ut emittuntur ex utero, lauari solent, 146. Solent etiam ab obstetricibus sale contingi, 147.
    Infernus uocatur lacus, 340.
    Infidelis nichil in mundo possidet, 564.
    Reuersio ab Iniquitate, est cogitare ueritatem Dei, 679.
    Insidie declinande, 659.
    Interpretatio periculosa, 118.
    Ira Dei necessaria, 879.
    Iris, quid? 22. Numquam apparet nisi in pluuia, ibid.
    Isaias et Ieremias quid differant? 752.
    Isrel peccauit primum, deinde Iuda, 869. Isrel leuius peccauit quam Iuda, ibid. Isrel penitus a Deo repudiatur, 871. Isreli datus est libellus repudii, 871. Isrelis repudium Iudam non emendauit, 869. Isrelite colebant idola in Aegypto, 261. Qui perierunt in deserto, non sunt deleti de libro uiuentium, 229.

I
    Ianuarius, hiberni frigoris continet principatum, 341. Unde sic dictus? ibid.
    Iauan Etymologia, 311, 316.
    Ieiuniis, et uigiliis Deus flectendus, 661.
    Ieremias et Ezechiel eadem, et eodem tempore prophetauerunt, 116. Ieremias ab utero sanctus, 791. Ieremias a cunabulis propheta, 843. Ieremias propheta eximius, 746. Ieremias quo tempore prophetauerit, 745. Ieremias figura Christi, 747, 844. Pleraque ad Ieremiam dicta Christo conueniunt, 741. Differentia Ieremiam inter et Isaiam, 792.
    Ierichontini fluuii sacramentum, 590.
    Ierusalem in medio mundi sitam, Propheta testatur, 49. Paulatim gloria Domini recedit de ea, et quomodo, 112. Impietate eius, quante? 271. Multo sceleratiora peccauit quam Samaria et Sodoma, 264, 779. In capite XuI Ezechielis sub persona adultere et meretricis exponitur, 143. Leena appellatur, 218. Templi et urbis Ierusalem subuersio, 277.
    Iob quo tempore, 919.
    Ionas quo fugere cupiebat, 698.
    Iordanis, unde nomen habet? 317.
    Iosephus omnia Hebraicarum gentium nomina exposuit, 446.
    Iosias in peccatis populi peccatoris mortuus est, 138.
    Iuda peccauit post Isrelem, 868. Iuda grauius peccauit quam Isrel. 869. Iuda penitus a Deo repudiatur, 871.
    Iudea regio pulcherrima, 225. Si Iudei terram a Deo promissam non receperunt causa est eorum incredulitas, ibid.
    Iudei eorumque magistri decalogum circumdabant capitibus suis, 280. Azymorum dies et Scenopegie solemnitates eorum, 388. Quando celebrabantur, ibid. Statuam Baal posuerunt in templo, 271. Quidam sibi uindicarunt frustra regnum Iudaicum, 251. Impudentia populi Iudaici, et Dei erga eum pietas, 235. Catalogus impietatum eiusdem, 320. Cassa eorum uota, 41. Usque hodie uelamen habent positum in ueteris Testamenti lectione, 27. Querebant per prophetas quid scire cupiebant, 222. Audiebant prophetas ad aurium uoluptatem, non ad anime salutem, 404. Non ultra merentur habere prophetas, 69. Ridebant discrepantiam uerborum in codicibus Latinis, 432. Eorum interpretationes, 444, 453. Quo cibo pascuntur, 44. Propter bona huius seculi operantur, 46. Deus non uult mortem eorum, 217. Populi Iudaici et Christiani discrimen, 602.
    Iudicii dies pauendus, 359.
    Iouis simulacrum stans in templo, 716.
    Iuramenti fides inuiolabilis, 194. Finis est controuersie, 150.
    Iustitia in omnibus custodienda, 564. Quomodo iniquitas iustificet, et iustitia condemnet? 964.

L
    Labyrinthi descriptio, 561.
     Lacus, quid? 661. Lacus Tyberiadis, Larius, et Benacus, 390. Lacus pro cisterna, ibid.
    Lamentationes, carmen, et ue quibus conueniunt? 27.
    Lana Miletea, 316.
    Lapis specularis, 501.
    Leene natura, 664.
    Lectio uarians notatur, 589.
    Leonum rabies in fouea conclusa ab angelo, quare? 664.
    Leuitice tribui ciuitates XLuIII dantur ad habitandum, 603.
    Lex repudii qualis? 871. Legem occulte audire, quid? 833, 834. Eius interpretatio, sacerdotis officium est, 78. Docendi filii et filie iuxta Legem Dei, 724. Preceptum Apostolicum in Lege manifestum, 583.
    Liber duplex, bonus et malus, 669.
    Libertas humani arbitrii, 790.
    Lignum in panem mittere, quid? 815.
    Lini incombustibilis genus, 503.
    A Littera interdum discedendum necessario, 905. Amaritudo intelligentie litteralis, 587. Paruitas litterarum Hebraicarum, 239.
    Luci in templo ne plantentur, 873.
    Ludentes propter peccati periculum fugiendi, 853.
    Luna apud Grecos a mense nomen accepit, 353.
    Lupanar cetus hereticorum, 956.

M
    Madianitarum opes in gregibus, 285, 286. Adiacent terre Arabie, 286. Appellantur Saraceni, ibid.
    Ad Maiora peruenimus per minima, 514.
    Maledictus qui non audit uerba Dei, 805.
    Malitia nostra inebriat Deum, 679. Princeps Malitie et eius discipuli, diaboli nominantur, 345.
    Malis prementibus, maiorem habemus fiduciam in proximo, quam in nobis, 46.
    Marcion hereticus, 784. Marcionis dogma et blasphemie, 90, 91.
    Mare Mortuum quare sic dictum, 590. uocat Scriptura pro Situ terre Iudee, mare occidentem, 583.
    B. Maria semper uirgo, 538.
    Medorum regnum maius est quam Persarum, 656.
    Nihil prodest uidisse et audisse, nisi ea que uidentur et audiuntur, in Memorie thesauro reponantur, 466.
    In Memphi templum est Apis, 357. In eo oracula consulta respondent, 157. Metropolis superstitionis, ibid.
    Mens iuncta Deo prouocat eius clementiam, non uicinitas Ecclesiarum, 523.
    Mensis secundum lune cursum supputatur apud Hebreos, 353. Menses Hebrei numerant iuxta lune cursum, 683. Mensium ratio, 6.
    Metallorum species non facile dignoscunt rustici, 257.
    In Metu semper debemus esse, etiam post uictoriam, 614.
    Michel princeps populi Isrelitici, 328.
    Ministrorum Ecclesie superbia decutitur, 591. Seruientes ministerio Dei, uirtutibus sint prediti, 491.
    Misericordiam ad presens non mereri, magne interdum felicitatis est, 92.
    Montanus confutatur, 933.
    Montes tenebrosi et lucidi, qui? 832.
    Morticinium, quid? 45.
    Morum diuersitas uariis signatur nominibus, 451. Unusquisque pro Moribus suis sortitur uocabulum, 25.
    Mulierum aurei circuli, 155.
    Mundus in sex diebus factus, 472. A Grecis Cosmos dicitur, 493. Dei misericordie est, ut mundi huius pereat abundantia, 349. Redarguendi qui putant mundum non esse periturum, 632. Quot annos enumerabant aliqui usque ad consummationem seculi, 41. Mundi huius omnis gloria instabilis, 35. Omnia orta in mundo occidunt, et aucta senescunt, 79.
    Munera que parua sunt, maioribus sunt preposita, 610.
    Munitiones, aggeres, castra, arietes, 37.

N
    Nabuchodonosor furor et amentia, 650. Successores eius, qui? 651.
    Naphtha, quid? 641.
    Naues Liburne, 704. Secunda nauis post naufragium, erubescere, 969.
    Necessariis quomodo utimur, et corpus circumcidimus, 541.
    In Nili inundatione mos Aegyptiorum, 358.
    Nominum diuersorum interpretationes, 598. Nomina et  uerba Hebraica in translationibus corrupta, 470. Unde uocabula et Nomina Hebrea uarie interpretantur, 316.
    Nonus numerus, doloris et penarum est, 277.
    Nosse peccatum, et nosse iustitiam, quid significet? 813, 814.
    Nubes allegorice sanctos significat, 796, 797. Nubes est unusquisque sanctus, 797.
    Numerus dualis apud Hebreos, 671. Mos Hebreorum et ueterum Latinorum in numeris supputandis, 695.
    Nuntiorum consuetudo, 631.

O
    Obliuio ueritatis uelox, 635.
    Obolus, quid? 564.
    Obscuritas sermonis nascitur ex tribus rebus, 507. Cur multa narrantur obscure, 564.
    Occidens Occidentis, quomodo dicitur Canticum Canticorum, etc., 308.
    Octauus numerus perfectus, 483.
    Offerentium nomina, que sanctificata sunt Domino, non sunt eorum quibus data sunt, sed eius cuius nomine possidentur, 607.
    Opera bona sola prosunt, 79.
    Operandum, dum dies est, 831.
    Oppianus Cilix peta doctissimus, 595.
    Orationis necessitas, 499. Clausula olim addita in Oratione Dominica, 604.
    Origenes presbyter, 810. Origenes multorum odio, et inuidia laborabat, 800. Origenes se pro erudito haberi agnoscit, 801. Origenes Hebreum audit, 925. Eiusdem allegorie improbantur, ibid. Arguitur, 697. Notatur, 644.
    Otiositas uitanda, 183.

P
    Pammachii et Marcelle mors nuntiatur Hieronymo, 1.
    Parabole et enigmatis notiones, 190.
    Paradisus mons Dei, 335.
    In Parentibus et proximis contaminari, quid? 553. Parentes post Deum diligantur, ibid.
    Partem petere cum Christo, cum Prophetis, cum apostolis, quid? 851, 852.
    Passiones quatuor notantur, 12. De his plenissime scripsit Cicero, ibid. Quatuor uirtutes eis opposite, de quibus idem auctor disputat, ibid.
    Ad episcopos, presbyteros, et diaconos sermo diuinus dirigitur, 409.
    Patres nostri duplices, 807.
    Paulus nomine Beniamin intellectus, 920. Apostolus Paulus petam Grecum uocat prophetam, 121.
    Peccatum mortem sonat, 725. Peccata nostra causa omnium malorum, 55. Quo sensu Deus punit peccata patrum in tertia et quarta generatione, 199, 224. Peccata non equalia, contra quosdam et maxime Stoicos, 99. Peccata leuia pro necessitatibus carnis, 551. Non temere indulgentia Peccatoribus pollicenda, 649. Tormenta, eorum remedia, 269. Unusquisque sibi parat supplicia, dum non uult errata corrigere, 136. Mortui Peccatis quomodo resurgunt, 436. Quid prodest peccatoribus, 525. Duo genera peccatorum, 900. Peccati et uirtutis comparatio, 959. Male credit quicumque peccat, 961. Inequalia peccata, 962. Peccatorum superbia, ibid. Qui peccat, ex diabolo natus est, 807. Peccatores a Deo separantur et disperguntur, 824. Peccata nostra animis nostris inscripta, 864. Peccata nostra ex nobis, bonitas nostra ex Deo, 865. Peccata diuersa, diuersis remediis curanda, 867. Peccata quedam sanantur poa et nitro, quedam spiritu combustionis et pena, 867. Peccata sua duplicia recipiunt quidam, quidam simplicia, 863. Dignitas Peccatoris maiorem habet penam, 184. Non liberantur de gehenne ignibus meritis parentum. 138. Domini propitiatione soluantur, 529.
    Pelusium appellatur robur Aegypti, 353. Habet portum tutissimum, ibid. Cur a peta uocatur lentis Pelusiaca? ibid.
    Perdix animal callidum, 782. Perdix animal salax, et impurum, 783. Perdix symbolum diaboli, ibid. Perdix pullos suos estu seruat, ibid.
    Perfectio in quo posita, 537. Gradus ad Perfectionem, qui? 588, 589. Exhortatio ad perfectionem, 577. De duplici perfectione loquitur Apostolus, ibid.
    Persecutio fuit in toto orbe sub Diocletiano et Maximiano, 435.
    Persidis reges post Cyrum, 665, 691, 692, 702. Successio regum Persarum, 39. Mos apud Persas et Indos,  697. Persarum et Lacedemoniorum uictus parcior, 664, 665.
    Petre, qui sint? 852.
    Pestilentia morbos animorum creat, et regiones uastat, 212.
    Pestilens homo uniuersa populatur, ibid.
    Pharaonis etymologia, 341.
    Philosophi et doctores multi cum suis sententiis notantur, 130. Quasdam eorum sententias non probat Hieronymus, 10, 11. Error quorumdam, 88.
    Pignus cui debitori reddendum, 207.
    Piscatio piscium, et piscatio hominum quid differant? 851.
    Piscium genera, quot? 595.
    Plantationes peccatorum, 753.
    Poa herba, 865.
    Poderis unde dicta, 94.
    Pene pro modo graduum, 930. Quidam dicunt penas impiorum non esse perpetuas, 302. Sanctificatio Dei est Pena peccantium, 337. Separatio a Christi corpore pena perpetua est, 142. Signum misericordie, differre penam peccati, 199. Non insultandum his qui Dei iudicio penis traduntur, 110.
    Per Penitentiam omnis homo etiam impius potest saluari, 395, 397, 398. Prouocamur ad penitentiam priorum peccatorum, 540. Anni centum uiginti penitentie constituti ante diluuium, 678.
    Cn. Pompeius primus Iudeam subegit Romano imperio, 599. Qua occasione cepit Ierusalem, 50.
    M. Popilii Lene factum, 715.
    Quis Populum Dei dispergit, 582. uarii populi notantur, 387.
    Porphyrius scripsit contra prophetam Danielem, 619. Eius impietas, que? ibid. Eusebius Cesariensis, Apollinaris, et Methodius ei responderunt, ibid. Calumnia retunditur, 670. Refellitur, 634. Porphyrii expositio, 683. Iudeorum et impii Porphyrii explanatio confutatur, 721.
    Porte singule ex propriis causis ducunt origines nominum, 673.
    In Possessionum emptione naturale est letari, in uenditione lugere, 96.
    Predicatores et doctores falsi, qui? 414. Auditores predicatorum, 420.
    Predicandi munus periculosum, 752.
    Prelati et Presbyteri attente legant que dicuntur, 395.
    Preces sanctorum ire Dei possunt resistere, 124.
    Primi et extremi terre, qui? 782.
    Primitias laborum et uirtutum offerre, quid? 566. Populus offerre debet primitias principi, et princeps offerre pro populo uictimas, 567.
    Principibus monita dantur, 560. uicinia principum ledit humiliorem, ibid.
    Prisca et Maximilla false prophetisse, 130.
    Profectus uniuersorum redundant in principem, 560. Semper ad altiora proficiendum, 479.
    Non Promittere, melius est, quam promittere, et non facere, 550.
    Prophetie obscuritas, 564.
    Prophete multi in captiuitate Babylonica, 879. Consuetudo Scripture sacre in prophetarum nomine, 121. Nomen prophetarum bonis malisque commune, 122. uaticinium futurorum queritur a propheta, 78. Magna fides, et grandis audacia prophetarum, 144. Prophete prophetabant sponte et non ex necessitate spiritus, 933. Prophete medici animorum, 840. Prophete uexationibus obnoxii, 752. Prophete omnibus periculis obnoxii, ibid. Qui prophetarum felicitatem assequi student, uitam ipsorum imitantur, 855. Non sequuntur in quibusdam ordinem historie, 665. Donum prophetie non semper fuit in prophetis, 415. Cur repetunt que Moses scripsit, 555.
    Prouerbium pro metaphora sumptum, 275.
    Prouidentia Dei omnia gubernantur, 9.
    Proximus hominis, omnis homo accipiendus, 205. uix ullus qui non opprimat proximum suum, 207.
    In Psalmis carmen Lyricum, 351. Ordo historie non queritur in eis, ibid. et 665. Questio de ordine Psalmorum, 664. Titulus psalmorum quorumdam, 638. Psalmi uIII et LXXXIII pro torcularibus inscripti, 566. Psalmus XLIu pertinet ad sacramentum Christi et Ecclesie, 608. Psalmus CXuIII plenus preceptorum et iustificationum, 212.
    Ptolemeus Philadelphus, 704. Ptolemeus Lagi filius, 705.
    Pygmei, unde dicti? 310.
    Pyrrhus rex Epirotarum, 705.

Q
    Quadraginta numerus afflictionem significat, 349, 494.
     Quinquagenarius numerus perfectus, 478.

R
    Rabbath metropolis filiorum Ammon, 249. Philadelpha nominatur, 285.
    Rabdomantia, quid? 249.
    Rapina omnis mixta est uiolentie, 208. Sancta uiolentia et Rapina que? ibid.
    Rationem quidam reponunt in arce cerebri, 10.
    Rebla nunc uocatur Antiochia Syrie, 599. Nobilissima est, ibid. Irrigatur aquis fontis Daphnidis, ibid.
    Regiones uarie notantur, 49 et seqq., 444.
    Regina peccatorum que? 753.
    Reges a maioribus suis nomina sortiuntur et retinent, 341. Successio regum Iudeorum, 39.
    Regis latus, quid? 658.
    Rebus nouis noua finguntur nomina, 154. Quid fit in aspectu rei noue et inusitate, 60.
    De Resurrectione generali non dubitat Hieronymus, 435. Argumentum eius ad eam probandam ualidum et manifestum, ibid. Resurrectio credita a Iudeis et Christianis, 432. Heresis negans Resurrectionem corporum, 492.
    Restitutio omnium, 855.
    Retro non ambulandum, 840.
    Rhodus gloriosa nauali prelio, 312. Receptaculum est omnium mercatorum, quare? ibid.
    In Romano imperio unum facta sunt omnia regna, 666. Nulli bestie comparatur, cur? ibid. Fortitudo et imbecillitas eius, 634.
    Turbe Romanorum fugientium Barbaros, 239.
    Rotunditas omnium figurarum pulcherrima, 12.
    Rufini discipuli notati, 401.
    Ruina anime prius sancte, 300. Ruine aliorum, exempla iustorum sunt, 301.

S
    Sabbatum et circumcisio in signum data sunt, 228.
    Sacerdotum uirtutes, 552. Commonentur sacerdotes, 568. Attente legant que dicuntur, 549, 550 et seqq. Altari seruientibus castitas commendatur, 549. Munda conscientia et mundis uestibus debent sacerdotes ingredi in sancta sanctorum, etc., 547. Nec rasis capitibus, nec coma dimissa accedant, ibid. Non tantum gaudendum est sacerdotibus ad oblationem munerum, quantum timendum ad honoris condemnationem, si eo abutantur indigne, 555, 556. Grandis eorum dignitas, sed grandis ruina si peccant, ibid. uictime populi, refrigeria eorum, 585. Quomodo debent uti bonis Ecclesie, 581 et seqq. Congregatio diuitiarum in ipsis damnatur, ibid. De sacerdotalibus uestibus librum edidit Hieronymus, 548. Sacerdotes Serapidis et Isidis radebant capita sunt, 547.
    Sacrificia, quibus delectatur Dominus, 535.
    Nihil in hoc Seculo perpetuum, 521.
    Unius Seculi tempus ostenditur, 324.
    Salomon egit penitentiam, 524.
    Pro Salute seruorum Dei reges aduersus alios consurgunt, 367.
    Samaria dicitur maior et senior, quare? 261.
    Samson typus Christi, 550.
    Sancta sanctorum quinam polluerunt, 76.
    Sanctus omnis amatur a Deo, 698. Nullus fodit cisternam, 390. In Sanctis nichil sinistrum, 506. Ad ruinam Sanctorum gaudent homines huius seculi, 287, 295.
    Sancti a Deo congregantur, 824.
    Sancti scribuntur in celo, 790.
    Sancti uexationibus obnoxii, 752.
    Sancti non se abscondunt a facie Dei, 859.
    Sancti debitores non sunt, sed suum tribuunt unicuique, 842.
    Sanctus a Deo gignitur, 806.
    Sanctus amaritudine plenus, 854.
    Sanctus unusquisque nubes est, 797.
    Sanir iuxta litteram est mons, etc., 305.
    Liber Sapientie inscriptus nomine Salomonis, 155.
    Apud Salaminam certamen nauale, 702.
    Scipiones fratres, 710.
    Scorpii plaga, 25.
    Scientiarum utilitas, 596. Sacramenta intelligentie Scripturarum exponuntur, 515. In diuinis libris interpres nichil debet auferre, cur? 15. Triplex modus intelligendi Scripturas, 172. Natura humana totos Scripture thesauros non potest percipere, 27. Mysteria Scripture, humanus sermo non potest explicare, 503. uerba Scripturarum in opera uertenda, 79. Quidam sibi promittunt Scripturarum  intelligentiam absque Dei gratia, 724. Abusus testimoniorum Scripture edificat lupanar, 172. Propositum Scripture, non externam historiam texere absque Iudeis, sed, etc., 704. Regula in Scripturis obseruanda, 394. Consuetudo Scripture sancte, 652. Scriptura quibusdam fons, quibusdam puteus, 166.
    Scruta uendentes, 313.
    Seniores plures reprobati, et iuniores electi, 308.
    Sententia audax, 531.
    Sephama Apamiam uocant Hebrei, 599.
    Septentrionalis plaga iuxta Hebreos, 597.
    Septuaginta editio repudiata a magistris Ecclesie, 645. LXX decepti similitudine littere, 600. LXX translatio scriptorum atque lectorum uitio deprauata, 54, 401, 474. Schola omnis Iudeorum quinque tantum libros Moysi a LXX translatos asserit, 53. LXX mutantes ut uoluerunt Hebraica nomina, 474. Quedam in LXX interpretibus omittuntur, quare? 159.
    Sermones Dei potest quis tacere triplici ex causa, 33.
    Sexus non est in celestibus, 20, 94.
    Siclus, drachma, hin, quid? 44.
    Signa apud Barbaras nationes quare fiant per seruos Dei? 662.
    Similitudo et equalitas in quo differunt? 331.
    Simon Magus baptizatus in aqua, sed non in salutem, 146.
    Solis cursus, et aliorum siderum definitur, 17.
    Solemnitates due notantur, que non sunt in lege Mosaica, 569.
    Solus quis sedeat, 853, 854.
    Somnia prophetica soli Deo patent, 635.
    Spectacula damnantur, 226.
    Superbia proprium diaboli peccatum, 181.
    Omnis Superbia offendit Deum, 77.
    Materia Superbie diuine, 963.
    Superbiam ruina sequitur, et humilitatem gloria, 238.
    Supplicia sanctitatem pariunt, 818.
    Supplicia impiorum aliis prosunt, 825.
    Susis metropolis Elamitarum, 672. In ea Daniel exstruxit turrim excelsam, ubi conduntur corpora regum Persarum et Medorum, ibid. Huius custos et Sacerdos Iudeus est, ibid.
    Syene turris in extremis finibus Aegypti sita est, 356, 360. Eius descriptio, 345.
    In Syris ingenitus negotiationis ardor, 313.

T
    Taphnis, ciuitas regia, 359.
    Templum Libanus appellatur, 190. uox de eius adytis exisse dicitur, etc., 110. Nihil absque ratione et mensura factum est in templo Dei, 502. Omnes eius parietes diuersis idolorum imaginibus pingebantur, 85. Antiochi idolum, 712, 722. Tribus annis pollutum, 721. Templum ab Ezechiele descriptum, multo angustius quam templum Salomonis, 464. Per portam Aquilonis ingredi in templum, et egredi per portam Meridianam, et econtrario, quid? 578.
    Terra promissionis ab Australi plaga iuxta terminos Aegypti, Rhinocorura et torrente finitur, 613. Quomodo inter Tribus diuisa? 612. Terra quatenus exterminata sit, 809.
    Thabor mons in Galilea, 612.
    Thamar hodie Palmyra nuncupatur, 601. Hanc Salomon miris operibus exstruxit, ibid.
    De littera Thau, quid dicitur? 96.
    Themistoclis mors, 702.
    Nihil Theoria et scientia dulcius, 466.
    Thesauri Dei uarii, 798.
    Tiara, quid? 639.
    Inter Tribum Iuda et Tribum Beniamin urbs et templum collocabantur, 612.
    Trinitatis mysterium in una diuinitate, 492, 511. Una  substantia, et potestas Patris et Filii, 208. Mysterium SS Trinitatis adumbratum, 488. Trinitas cingit et uallat omnia, 518. In SS Trinitate uera datur propitiatio, 530. Omnis intelligentia tam littere quam Spiritus, etc., pertinet ad sacramenta SS. Trinitatis, 481.
    Tristate qui sunt, 266.
    Tyrus metropolis Phenicis, 294. Eius uastatio, 296. De ea fit questio et soluitur, 297. Ex insula facta est peninsula, 299. Pulchritudo et diuitie nauium Tyri, 306, 307. Describitur quid unaqueque prouincia mittat Tyrum, 307. In Tyro usque hodie commercia omnium gentium exercentur, 303, 311.

U
    Unicus numerus perfectus, 493.
    De Usura in omni specie prohibita locus celebris, 210.
    Rubor uultus, pudoris indicium est, 73. Obfirmatio uultus, seueritatis indicium est, 38.
    Uter omnis implebitur uino et quatenus, 821.
    Uxore bona nichil uiro amabilius, 206.

u
    ualentiniani confutantur, 898. ualentinianus hereticus, 818.
    uas luteum, uas testaceum, 792.
    uaticinium iuge non potest humana fragilitas sustinere, 394.
    uenerea omnia purgatione indigent, 719.
    uentorum et spirituum thesauri, 798.
    uerba interioris hominis erumpentia pro signo sunt, 85.
    ueritatem non meretur audire, qui tentandi animo interrogat, 134. uelox obliuio ueritatis, 635. Libentius errant aliqui quam discant uerum ab emulis, 387.
    uerbum Dei destruit et edificat, 755.
    uinum sanctorum, 823. uinum impiorum, quid? 119, 823.
    uirtus uitio antiquior, 865.
    Naturale est, ut timore cogente, uesica laxetur, 245.
    uetustas omnia consumit, 80.
    uictorinus Rhetor citatus, 507.
    uiginti quinque numerus numquam in bonam partem sumptus, 107.
    Cur uille pertinent ad iura urbium, 610.
    Alia uincula Domini, alia diaboli, 42.
    uinea licet pulchra, si calamos subtraxeris, arescit calore, 221.
    uirginitas non exigitur, sed offertur, 579. Priuilegium uirginale in quo positum? 554.
    uitia nostra Deum amarum efficiunt et crudelem, 113. Per parua uitia maiora monstrantur, 85. Iugulat qui uitia non increpat, 409. Quidam estimant ad Deum non pertinere uitia nostra, 88.
    uirtus rara est, 388. Non certa uirtutis possessio, 609. Semper uirtutibus contradicitur, 602. Per uirtutes, nomen et dignitatem ducis consequimur, 574. Primus ad uirtutem ingressus, qui? 480. Qui una uirtute caret, omnibus caret, 14. Catalogus uirtutum iusti, 203.
    Quod uiuificauit Deus, ab ipso, aut ab alio occidi non potest, 755.

X
    Xenophon scripsit historiam Cyri, 651.
    Xerxis ortus et uictorie, 702.
    Xysti Pythagorici pulchra sententia, 280.

Z
    Zephrona appellatur hodie Zephyrium oppidum Cilicie, 598.
    Zorobabel unde nomen accepit, 219.





[OPERA OMNIA HIERONYMI.]





PRAEFATIO.

In duodecim minores prophetas Commentariorum uiginti libros, quos nempe sunt, quotque fuerunt abs Hieronymo elucubrati, tomus iste in eius partitione operum sextus complectitur. Tantum ab hac illud excipias recensione Specimen Commentarii in Abdiam, quod sue facturus eruditionis periculum, in adolescentia prouocatus ardore et studio Scripturarum adumbrauit: postmodum ingenio per etatem magis subacto, deleuit ipse, ex eiusque animi sententia iam diu olim intercidit. Nam quod ab his alios autumant docti uiri, Tillemontius ex eoque Martianeus, exstitisse Breuiores in duodecim Prophetas Commentarios, quos uel ipse S. Doctor postea respuerit, cum idem opus uberiori est calamo persecutus, uel sequior etas ultro passa sit interire: nos in generalis prefationis parte altera  ab omni ueritatis specie abhorrere contendimus, bonisque opinor argumentis ita euicimus, ut nullus dubitationi locus uideri reliquus possit. Errorem diximus ex eo natum, quod putarint eruditi uiri, quando se ait S. Doctor, in duodecim Prophetas aliquid esse commentatum, singulos quosque debere intelligi, quibus interpretandis operam suam collocarit: cum econtrario ille duodecim Prophetas nominans, eum proprie Librum, quid sic inscribitur, intellexerit. Allatis ibi in hanc rem siue testimoniis, siue exemplis, hoc demum sane luculentum accedat corollarii loco ex Dialogo contra Luciferianos, num. 5, ubi Osee locum hunc singularem ex cap. IX laudaturus S. Pater: Sacrificia eorum tamquam panis luctus: Omnes qui manducant ea, contaminabuntur, hoc ait, in DUODECIM prophetis inueniri  . Cetera, ne actum agam, ex laudata generali prefatione, num. 29, si tanti sunt, malim ut repetas.

Nunc, ut de his dicam Commentariis, quos tomus hic exhibet, atque unice S. Doctor elucubrauit, mirari hoc primum subit, cum sint omnes ab uno auctore adornati, eademque ratione splendidissimis ex omni antiquitate sententiis ad natiuum Scripture sensum inuestigandum referti, alii tamen prestare aliis uideantur, meliorique apud lectores fortuna uti. Sunt qui eos uelint ceteris antecellere, qui Aggeum interpretantur; aliis elegantior Naumi expositio dicitur, quam ipse Auctor in Abdie, et Abacuchi, et Sophonie Prologis laudat. Hac item de causa alii Osee explanationem, utpote quam in Iele et Amoso commendet, reliquis preferunt. Ego si hanc iniero disputationem, deque unius prestantia contenderim facturusne opere pretium sim, nec satis scio, nec si sciam, dicere ausim: quippe qui et summa omnes cum dignitate stare uideam, et malim econtrario legentium animos ad ipsa acriter intendi, que diuinarum in ipsis litterarum uereque sapientie instituta continentur. Attamen silentio illud pretereundum non sit, quod Commentariis in Ionam sanctus Augustinus tantum tribuendum putauit, ut nedum magna illos uoluntate complecteretur, sed et nuper exorte Pelagianorum heresi quasi propugnacula murosque tutissime fidei tota confidentia opponeret. Peccati originalis catholicum dogma testimoniis exinde petitis insigniter constabiliri datis Epistolis, quas et nos inter Hieronymianas recensuimus, non semel professus est. Multo autem luculentius lib. III, de Peccatorum meritis et remissione n. 12.: Illud, inquit, scio, quod etiam S. Hieronymus, qui hodieque in litteris Ecclesiasticis cum excellentis doctrine fama ac labore uersatur, ad quasdam soluendas in suis libris questiones, etiam hoc certissimum adhibet sine ulla disceptatione documentum: nam in eo, quod in Ionam prophetam scripsit Commentario, cum ad eum uenisset locum, ubi commemorantur etiam paruuli ieiunio castigati: Maior, inquit, etas incipit, et usque ad minorem peruenit. Nullus enim absque peccato, nec si unius quidem diei fuerit uita eius, et numerabiles anni uite illius. Si enim stelle non sunt munde in conspectu Dei, quanto magis uermis et putredo, et hi qui peccato offendentis Adam tenentur obnoxii. Hunc doctissimum uirum  si facile interrogare possimus, quam multos utriusque lingue diuinarum Scripturarum tractatores et Christianarum disputationum scriptores commemoraret, qui non aliud, ex quo Christi Ecclesia est constituta, senserunt, non aliud a maioribus acceperunt, non aliud posteris tradiderunt? Quibus gemina hec sunt libro primo contra Iulianum, cap. 7: Nec Sanctum Hieronymum, qui presbyter fuit, contemnendum arbitreris: qui Greco et Latino insuper et Hebraico eruditus eloquio, ex Occidentali ad Orientalem transiens Ecclesiam, in locis sanctis atque in litteris sacris usque ad decrepitam uixit etatem, omnesque uel pene omnes, qui ante illum aliquid ex utraque parte orbis de doctrina Ecclesiastica scripserant, legit: nec aliam de hac re tenuit prompsitque sententiam: qui cum exponeret Ionam prophetam, appertissime dixit: Quod etiam paruuli peccato offendentis Adam tenerentur obnoxii. Placuit uero isthec proposuisse tante auctoritatis testimonia, ut si quid alii Hieronymiane glorie emuli, tum ueteres, cum recentiores, obganniant, in nullo ponas discrimine, et surda aure pertranseas. Certe Rufinus, ut eum hic interim de nomine adducam, qui tanta inimicitia magis inclaruit, seu uerius incertus auctor libri in Oseam, qui Rufino subiungitur, cum ait in hisce Commentariis in minores prophetas totum in eo fuisse Hieronymum, ut alienas, precipueque Origenis interpretationes, traditionesque Hebreorum congereret, nichil de perquirenda consequentia sollicitum: seipsum magis inuidentie crimine condemnauit, quam S. Doctorem obtrectando leserit. Quid enimuero est, quod magis Hieronymo cordi fuerit, quam ut ipse allegorie una inuicem serie necterentur, atque ad historie ueritatem sponte sua fluerent? Quin eum uideas sexcentis locis non alia de causa alienas expositiones, quam quod aut prioribus aut consequentibus non satis apte iungerentur respuere. Hoc nimirum tam sepe facit, ut ipsa illustriora loca strictim uelle perstringere, hominis foret otio abutentis suo.

Melius autem id quam ratione ulla alia, legendis hiscemet scriptis intelligas: quorum ut fructum lectu debitum facilius percipias, primum historiam, ut ita dicam, etatemque de more exponam: hocque ipsum laboris mei premium petam, ut quod postea exposuero ab ipso prius discas auctore, qui prefatione libri tertii in Amos ad Pammachium rem totam per singulas partes ita edisseruit. Prepostero ordine, atque confuso, duodecim prophetarum opus et cepimus, et Christo adiuuante, complebimus. Non enim a primo usque ad nouissimum iuxta ordinem quo leguntur: sed ut potuimus, et ut rogati sumus, ita eos disseruimus. Naum, Micheam, Sophoniam, et Aggeum primo Paule eiusque filie Eustochio ; secundo in Abacuc duos libros Chromatio Aquileiensi episcopo delegaui; tertio, post longi temporis silentium, Abdiam et Ionam tibi imperanti edisserui: presenti anno, qui sexti Consulatus Arcadii Augusti, et Anitii Probi fastis nomen imposuit, Exuperio Tholosane Ecclesie Pontifici Zacariam, et eiusdem urbis Mineruio et Alexandro monachis, Malachiam prophetam interpretatus sum. Statimque recurrens ad principium uoluminis, Osee et Iel et Amos tibi negare non potui. Hoc iam ordine constituto, expeditum sit, suis unumquemque librum temporibus assignare. Nempe quatuor, quos primo loco nominat, in Naum, Micheam, Sophoniam et Aggeum, quemadmodum et quintus in Abacuc anno nonagesimo secundo supra trecentesimum affigendi sunt: idque persuadet, que eorum sit postremo loco mentio in Catalogo, quem fuisse hoc ipso anno a S. Doctore adornatum, nichil est dubium. Paulo autem, quod et notatu dignum est, ab eo quem superius exposuit, diuerso hic ordine recensentur. Scripsi, ait, in Micheam Explanationum libros duos. In Sophoniam librum unum. In Naum librum unum. In Abacuc libros duos. In Aggeum librum unum: multaque alia de opere prophetali nunc habeo in manibus, et necdum expleta sunt.

Tres equidem ferme abhinc annos aliis distentus occupationibus incepto abstinuit; neque enim ante trecentesimum nonagesimum septimum, Ione, quos tertio loco memorat, Commentariis admouit manum. Huius quoque rei in prologo testis accedit ipse longe locupletissimus: Triennium, inquiens, circiter fluxit, postquam quinque prophetas interpretatus sum, Micheam, Naum, Abacuc, Sophoniam, Aggeum; et alio opere detentus non potui implere quod ceperam. Tum paulo inferius: Igitur tanto post tempore, quasi quodam postliminio, a Iona interpretandi sumo principium. Idem confirmat, cum ex his que interea dum scripsit, Epitaphium quoque Nepotiani memorat, siue Epistolam in nostra recensione 60, quam ad proxime superioris anni priorem partem certissime pertinere, suo loco ostendimus. Nec moramur adeo Tillemontium, qui testimonium illud sollicitat, et ut minus, quadriennium  pro triennio rescribendum contendit, reclamantibus una omnibus mss. editisque libris, et quod pluris est, recta ipsa temporum ratione. Satis abunde hanc confutauimus coniecturam eruditissimi ceteroquin uiri, et cui summa omnia tribuimus, ad epistolarum in nostra recensione 57 et 60 Chronologicas Notas. Quamquam aliud pretermittere non possum, quod illum ex preconcepta opinione in errorem induxisse uideo, cum ad Sophonie caput tertium laudari abs Hieronymo Commentarios in Ionam contendit. Cumque non dubitet, hosce illis posteriores esse, immo plus equo etiam disserat: ut ab hac se expediat difficultate, Breuiores alios Commentarios, quos supra ostendimus nusquam exstitisse, ibi quasi digito notari ait, hocque sibi putat palmarium inuenisse quomodo opus astrueret, auctore, ut sibi uidetur, fideiubente. At uero nichil eorum, que sibi fingit, eo loco, aut ullibi inuenias. Quin econtrario cum passim ibi Ione testimonia pro re nata laudet S. Pater, nullam nec uerbo tenus abs se adornati in eum prophetam Commentarii mentionem ingerit: estque hoc ipsum silentium exsufflande illi opinioni utilissimum. Ceterum ut ad genuinam, qua de sermo erat, explanationem Ione redeam, illam neque serius eo quem diximus, nonagesimo septimo supra trecentesimum anno differre patitur alterum eiusmet S. Patris testimonium in Commentariis in Matthei caput duodecimum. De hoc, inquit  plenius in Commentariis Ione prophete disputauimus. Scilicet nichil est dubium, et suo nos loco certissimis argumentis probabimus, S. Doctorem ad medium insequentis anni 398 Mattheum per quam properante calamo exposuisse.

Explanationem Abdie huicmet anno, cui Commentarios in Ionam, pari consensu ascribunt eruditi, quin etiam his illam ordine ac temporis prerogatiua precessisse autumant. Ac rationem quidem, que prima fronte certissima uideatur, ex ipso repetunt Hieronymi testimonio, quod modo laudauimus e prefatione Commentariorum in Amos: Tertio post longi temporis silentium Abdiam et Ionam tibi imperanti edisserui. Nihilosecius multo mihi aliter persuasum est, ac pace dixerim recepte uulgo sententie, tantum abest, ut hasce putem lucubrationes, quin potius alteram, siue que Abdiam explanat, integro recentiorem esse uelim quinquennio. Et uero dicam, cur non sit illi testimonio acquiescendum, aut certe qua sit acceptione explicandum. Nam Hieronymus par istud prophetarum sub una iungens recensione, non quo utrumque anno exposuerit, sed quem ipsi, habito ad reliquorum explanationem respectu, ordinem, siue locum obtinerent, docuisse uoluit. Sub tertia igitur serie ac ueluti classe locat, idque ut uerissimum, ita et proposito suo satis abunde fuit: neque enim quot annorum periodo classis ipsa definiretur, dicere instituerat; et cum ait, post longi temporis silentium duobus hisce prophetis interpretandis admouisse manum, integrum lectori reliquit, immo, si quid uideo, non obscure innuit, longum illud tametsi incerti temporis spatium, necdum ab iis quos secunda classe recensuit, sed inter ipsorum inuicem prophetarum Ione Abdieque expositionem putare. Profecto nec ad Hieronymi quidem est mentem, quod triennio concluditur, longum tempus; bene uero, si quod posuimus, illud, et quinquenni, quod insuper intercessit ab Iona, spatium una computauit. Proinde nec debuit S. Pater in duas utramque lucubrationem classes dispertiri, in suam quamque pro temporis ratione tribuens; nam etsi multum inter se etate distent, quin et maior ab Iona ad Abdiam, quam a superiori classe ad ipsum Ionam interstitium sit: consulto tamen una comprehendi serie, cum non alios prophetas tota illa periodo fuerit interpretatus, hosque ipsos uni eidemque Pammachio inscripserit. Hoc prenotato, qui unus fuerat institute disputationis scopus, non alia de causa Abdiam recensendo preposuit, quam quod sibi succedentes prophetas ad Scripture obuium magis ordinem memorauit. Alioquin huic primum existimare impendisse operam, neque per aduersarias rationes licet. Quid his nempe clarius est uerbis prologo in ipsum Ionam: Tanto post tempore a Iona interpretandi sumo principium? Nihil est igitur quo uulgaris innitebatur fundamento sententia: iam qua de causa nos quinquennio, siue ad annum usque quadringentesimum tertium hosce Commentarios protelemus, aperiendum est. Palmare argumentum ipsiusmet auctoris prefatio in hunc librum suppeditat ex rerum quas narrat serie. Sed ait ab eo tempore quo specimen huius Commentarii in adolescentia tentauerat, triginta iam annos in Dei opere ac labore sudasse: illudque ipsum tempus quale fuerit, inferius declarat, quando egressi, inquiens, mi Pammachi, scholam rhetorum, diuerso studio ferebamur: quando ego et Heliodorus carissimus  pariter habitare Chalcidis solitudinem nitebamur. Est uero isthec perspicua anni trecentesimi septuagesimi tertii nota, quam ex Hieronymiane peregrinationis, eiusque priorum scriptionum indiciis satis manifesto constituimus, ut uidere est ex epistolarum a prima ad duodecimam usque chronologicis argumentis. His porro trecentis septuaginta tribus annis si alios triginta addideris, qui ab eo, ut ipse ait, puerilis ingenii preludio, ad hoc mature senectutis opus intercesserunt, ipsum iam teneas quadringentesimum tertium, cui anno librum ascripsimus. Atque huic quidem rationi tantum tribuimus, ut hac una salua res sit; si alias inire uelis, et Hieronymi uite uestigia, et plurium ex eius scriptis ordinem atque etatem susdeque uertas.

De reliquis in Zacariam et Malachiam, tribusque aliis in Oseam, Ielem, et Amosum Commentariis expedita res est ex toties laudato S. Patris testimonio, quod criticis obseruationibus nichil reliqui fecit, satisque luculenter uno omnes illigauit anno, qui sexti consulatus Arcadii Augusti, et Anitii Probi fastis nomen imposuit. Hic est annus quadringentesimus sextus  consentientibus in hanc epocham monimentis ueterum uniuersis.





S. EUSEBII HIERONYMI STRIDONENSIS PRESBYTERI [a 1Kb] COMMENTARIORUM IN OSEE PROPHETAM LIBRI TRES AD PAMMACHIUM. 



Prologus.

 Si in Explanationibus omnium prophetarum sancti Spiritus indigemus aduentu, ut cuius instinctu scripti sunt, illius reuelatione pandantur: et in Isaia atque Apocalypsi signatum legimus  librum, quem Scribe et Pharisei, qui Legis litteras nosse se iactant , non possunt legere, quia signatus est, nullusque inueniri potuit, nisi leo de tribu Iuda, quem signauit Deus Pater, qui eius posset reserare mysteria: quanto magis in explanatione Osee prophete orandus est Dominus, et cum Petro dicendum: Edissere nobis parabolam istam . Presertim cum obscuritatem uoluminis in fine testetur ipse, qui scripsit: Quis sapiens et intelliget ista, intelligens et cognoscet ea ? Quod non pro impossibili, sed pro difficili debemus accipere, iuxta illud Euangelii:  Quis putas est seruus fidelis et prudens quem constituit  Dominus super familiam suam ? Quis enim non statim in fronte libri scandalizetur, et dicat: Osee primus omnium prophetarum meretricem accipere iubetur uxorem, et non contradicit? Non saltem nolle se simulat, ut rem turpem facere uideatur inuitus; sed exsequitur letus imperium, quasi optauerit, quasi multo tempore eum pudicitie uacasse peniteat: cum honestiora et absque peccato sanctos uiros renuisse, Domino [b 1Kb] iubente, legerimus. Moyses mittitur ad Pharaonem, et dux Isrelitici populi constituitur: et tamen non imbecillitate, sed humilitate respondet: Prouide alium quem mittas . Ieremias puerum esse se dicit, ne peccantem arguat Ierusalem . Ezechiel de omni genere leguminis ac sementis unum subscinericium panem facere, et coquere illum in humano  stercore iubetur, et ait: Nequaquam, Domine, quia  numquam immundum introiuit in os meum . Et Osee audiens a Domino: Accipe uxorem fornicariam , non frontem rugat, non merorem pallore testatur, non uerecundiam, mutato [Al. uerecundia mutato] genarum rubore, demonstrat; sed pergit ad lupanar, et scortum ducit ad lectulum. Et non [a 1Kb] initiat illam pudicitie matronali; sed se luxuriosum ac nepotem probat. Qui enim adheret meretrici, unum cum ea corpus efficitur . Hec igitur audientes quid possumus respondere nisi illud propheticum: Quis sapiens et intelliget ista, intelligens et cognoscet ea?  Unde et nobis dicendum est cum Dauid: Reuela oculos meos, et considerabo mirabilia de lege tua ; ut introducat nos rex in cubiculum suum ,  et uelamen quod ante oculos Moysi positum fuit in lectione ueteris Testamenti , tollat a nobis . Statim enim ut locutus est Dominus: Pater, in manus tuas commendo spiritum meum, et hec dicens exspirauit , uelum templi scissum est, et omnia Iudeorum secreta patuerunt. Et fons qui egrediebatur de domo Dauid [Al. Domini], ingressus est mare solitudinis: et uerus Eliseus aquas steriles atque mortiferas sapientie sue condiuit sale, et fecit esse uitales : [b 1Kb] Maraque Legis, que interpretatur amaritudo, ligno patibuli dulcorata est . Intelligimus enim quis sit Iudas patriarcha electus in regem, nec miratur cur ad Thamar quasi ad meretricem uir sanctus introierit ; quare  Samson, qui interpretatur sol, Dalilam amauerit, que transfertur in pauperem; et propter eam irrisus et mortuus aduersariorum millia trucidarit ; cur Salmon uirum iustum Booz de Raab meretrice generarit, qui Ruth Moabiten pinna pallii sui operiens, et iacentem ad pedes, ad caput Euangelii transtulerit . Quid cause sit ut cum Dauid tot habuerit uxores, nullum alium regni sui fecerit successorem nisi eum qui de Bethsabee procreatus est : ut non solum meretrices, sed etiam adultere Deo placere uideantur. Unde et in hoc ipso propheta legimus, quod iunctus primum meretrici, secundo adultere copuletur, dicente ad eum Domino: Adhuc uade, dilige mulierem dilectam amico , siue diligentem mala  [Al. Malam], et adulteram. Hec est mulier meretrix et adultera, que in Euangelio pedes Domini lacrymis lauit, crine detersit, et confessionis sue honorauit unguento, indignantibusque discipulis, et maxime proditore, quod non fuisset uenditum, et pretium illius in alimenta pauperum distributum, Dominus respondit: Quid molesti estis mulieri, opus bonum operata est in me, pauperes enim semper habebitis  [Al. habetis] uobiscum: me autem non semper habebitis . Et ne putaremus leue esse quod fecerat, et nardum pisticum, id est, unguentum fidelissimum, ad aliud quid, et non ad Ecclesiam esse referendum, dat nobis occasionem intelligentie et magne fidei, magna premia repromittit, dicens: Amen, amen dico uobis, ubicumque predicatum fuerit hoc Euangelium in toto mundo, dicetur quod hec fecit in memoriam eius [Al. mei]. Hec est meretrix de qua loquitur Dominus ad Iudeos: Amen dico uobis, meretrices et publicani precedent uos in regno Dei . uos enim missum ad uos Filium patris familie et Dominum uinee, qui plantauit eam, suscipere noluistis. Ista meretrix exploratores meos duos fortissimos iuuenes, quorum alterum  in circumcisionem misi, alterum ad gentes, humanitate suscepit, abscondit studio, leuauit in tectum, operuit lini stipula . Que cesa persecutionibus, et lota in baptismate, immutat colorem, et de tetro in album uertitur. Nec mirum si in figura Domini Saluatoris, et Ecclesie de peccatoribus congregate, hec facta memoremus, cum ipse in hoc eodem dicat propheta: Loquar ad prophetas; ego uisiones multiplicaui, et in manibus prophetarum assimilatus sum ; ut quidquid prophete iubentur operari, ad meam referatur similitudinem. Cuius uxor Aethiopissa est, contra quam Aaron et Maria, carnale sacerdotium Iudeorum, et prophetia littere seruiens, mussitant et offendunt Deum : que dicit in Cantico Canticorum: Fusca sum  et formosa, filie Ierusalem . Alioquin si omnia que precipiuntur ob causas, ut in similitudinem fiant, uere facta contendimus: ergo et Ieremias accinctus lumbari, uestimento muliebri, inter innumerabiles nationes et Assyrios atque Chaldeos, gentes inimicissimas Iudeorum, iuit ad Euphratem, ut ibi absconderet lumbare suum, et post multa tempora reuersus, inuenit illud computruisse quod nulli esset usui . Quomodo exire poterat, et ire tam longe obsessa Ierusalem, exstructis per circuitum munitionibus, fossa, uallo, atque castellis? Qui cum semel ad Anatoth uiculum suum in tertio milliario ab urbe situm uoluisset exire, in porta capitur [Al. captus], et reductus ad principes, quasi proditor uerberatus in carcerem mittitur. Si illud in typo,  quia fieri non potuit: ergo et hoc in typo, quia si fiat, turpissimum est. Sed respondebis, Deo iubente, nichil turpe est: et nos dicimus, nichil Deus precipit nisi quod honestum est, nec iubendo turpia, facit honesta que turpia sunt. Sed quia scimus nichil Deum uelle nisi quod honestum est, hoc precepit quod honestum est. Hec in principio prolixius sum locutus, ut difficillimam primum soluerem questionem,  et [a 1Kb] obsitum in ipso exitu scopulum Dei auxilio pretergrediens, ad tuta decurrerem. Ceterum non ignoro, Pammachi carissime, a multis Ecclesiasticis pretermissam: et qui exponere sunt conati, apud Grecos reperi Apollinarem Laodicenum, qui cum in adolescentia sua breues et in hunc et in alios prophetas commentariolos reliquisset, tangens magis sensus, quam explicans, rogatus est postea, ut in Osee plenius scriberet: qui liber uenit in nostras manus; sed et ipse nimia breuitate ad perfectam intelligentiam lectorem ducere non potest. Origenes paruum de hoc propheta scripsit libellum, cui hunc titulum imposuit, , hoc est, quare appellatur in Osee Ephraim, uolens ostendere quecumque contra eum  dicuntur, ad hereticorum referenda personam. Et aliud uolumen , quod et capite careat et fine. Pierii quoque legi tractatum longissimum, quem in exordio huius prophete die uigilarium Dominice passionis extemporali et diserto sermone profudit. Et Eusebius Cesariensis in octauo decimo libro , quedam de Osee propheta disputat. Unde ante annos circiter uiginti duos, cum rogatu sancte et uenerabilis socrus, immo matris tue Paule   essem Alexandrie, uidi [b 1Kb] Didymum, et eum frequenter audiui, uirum sui temporis eruditissimum, rogauique eum, ut quod Origenes non fecerat, ipse compleret, et scriberet in Osee Commentarios: qui tres libros, [c 1Kb] me petente, dictauit, quinque quoque alios in Zacariam. Nam et in ipsum duo tantum Origenes scripsit uolumina, uix tertiam partem a principio libri usque ad uisionem quadrigarum edisserens. Hec dico, ut noueris quos in Prophete huius campo habuerim precursores: quos tamen ut simpliciter et non superbe  tue prudentie fatear, non in omnibus sum secutus;  ut iudex potius operis eorum quam interpres existerem, diceremque quid mihi uideretur in singulis, et quid ab Hebreorum magistris uix uno et altero acceperim. Quorum et apud ipsos iam rara auis est, dum omnes deliciis student et pecuniis, et magis uentris quam pectoris curam gerunt, et in hoc se doctos arbitrantur, si in tabernis medicorum de cunctorum operibus detrahant. Sed iam tempus est ut prophete uerba ponentes, ea que scripta sunt, disseramus.



LIBER PRIMUS.


 1  uerbum Domini quod factum est ad Osee filium Beeri. LXX similiter. uerbum Domini, quod in principio erat apud Deum Patrem, et Deus erat uerbum, factum est ad Osee filium Beeri, ut prophetam quoque Deum faceret, Saluatore dicente: Si illos dixit deos, ad quos sermo Dei factus est, et non potest solui Scriptura: Quem Pater sanctificauit  et misit in mundum, uos dicitis, blasphemas: quia dixi, filius Dei sum . Ut quomodo Deus deos facit, et stat in syngoga deorum, in medio autem deos diiudicat ; et cum ipse sit uerum lumen, quod illuminat omnem hominem uenientem in hunc mundum , ad apostolos loquitur: uos estis lux mundi , sic et ipse Saluator prophetam suum faciat saluatorem. Osee enim, in lingua nostra, saluatorem sonat: quod nomen habuit etiam Iosue filius Nun , antequam ei a Deo uocabulum mutaretur. Non enim  Ause dictus est, quod nichil omnino intelligitur; sed Osee, id est, saluator; et additum est eius nomini Dominus, ut saluator Domini diceretur.  Iste ergo saluator filius est Beeri, id est, putei mei, quos puteos fodit Abraham, Isaac, et Iacob, et Allophyli eos semper conabantur obruere . Inter puteum et lacum, id est, cisternam, hoc interest, quod puteus perpetuas aquas habet, et de uiuo fonte manantes. Cisterna, que refrigerat, aquas suas externas et aduentitias possidet.  Unde per Ieremiam 2 prophetam loquitur Deus: Me dereliquerunt fontem aque uiue, et foderunt sibi cisternas, que aquas non ualent continere . De hoc fonte ad Deum psalmista proclamat: Apud te est fons uite, et in lumine tuo uidebimus lumen . Unde quidam putant Beeri, interpretari, lumen meum; sed superior uera translatio est.

In diebus Ozie, Ioathan, Achaz, Ezechie regum Iuda; et in diebus Ieroboam filii Ioas regis Isrel. LXX similiter. Azarias, qui uocatur et Ozias, de stirpe Dauid regnauit in Ierusalem super duas tribus, que appellabantur Iuda, annis quinquaginta duobus, cui successit in regnum filius eius Ioatham, qui et ipse regnauit annis sedecim: post quem filius eius  Achaz regnauit annis similiter [a 3Kb] sedecim. Post Achaz regnauit filius eius Ezechias annis uiginti nouem, cuius anno sexto decem tribus, que appellabantur Isrel, capte sunt a Salmanasar rege Chaldeorum, et in Medorum montibus collocate. Ex quo perspicuum est, prophetante Osee, Isaia, et Iel, et Amos, et Abdia, et Iona et Michea, qui eius fuerunt, regnum decem tribuum esse finitum, quod a primo rege Ieroboam usque ad ultimum Osee, permansit annis ducentis quinquaginta. Eo autem tempore, quo Ozias regnare cepit super Iudam, [b 1Kb] super Isrel regnabat Ieroboam pronepos Iehu, cui Dominus repromiserat usque ad quartam generationem sobolem illius regnaturam: eo quod percussisset duos reges impios, 3 Iuda et Isrel. Hoc dicimus ut  tibi breuiter ostendamus, Osee prophetam, et ante captiuitatem Isrel, et post captiuitatem eius uaticinatum, et tam uicinam, quam presentem, et preteritam [c 1Kb] uidisse, et denuntiasse uenturam, et luxisse ingruentem, et in emendationem Iude retexuisse preterita; quod in ipso propheta iuxta historiam conabimur approbare. Ozias interpretatur fortitudo Domini: Ioatham, Domini consummatio, atque perfectio; Achaz, uirtus: Ezechias, imperium Domini. Hi regnabant in populo Iuda, cuius nomen, confessio, est. Porro in Isrel qui sibi idola fecerat, et a Dei populo fuerat separatus, regnabat Ieroboam [d 52Kb] , qui interpretatur , id est, temporalitas, siue mora: quod mundum amauerit, et in ipso morari diu, uitam putauerit, sempiternam, nequaquam futuris, sed presentibus delectatus.

  Principium loquendi Domini [Al. Domini et uulg. Domino] in Osee. LXX: Principium uerbi Domini ad Osee. Quia, ut supra diximus, et aliis prophetis preferuntur in titulo, Ozias, Ioatham, Achaz, et Ezechias, quibus regnantibus prophetauerunt: idcirco nunc dicit quod inter omnes hos primum in Osee Dominus sit locutus, et postea ad ceteros. Aliud est autem loqui Dominum in Osee, aliud ad Osee. In Osee, non ipsi loquitur Osee, sed per Osee ad alios; ad Osee uero loquens, ad ipsum significatur conferre sermonem. Alii autem non primum omnium prophetarum uolunt fuisse Osee, ex eo quod dicitur: Principium loquendi Domini in Osee: sed ostendi quod hec que sequuntur, primum ad Osee Dominus sit locutus.

 Et dixit Dominus ad Osee: uade, sume tibi uxorem fornicationum. LXX: Et dixit Dominus ad Osee: uade, tolle tibi uxorem fornicationis. uerbum Hebraicum [e 1Kb] ZANUNIM , non fornicariam et fornicationem, ut plerique estimant, sed multas fornicationes sonat. Ex quo ostenditur mulier ista, quam propheta sumit in coniugem, non semel, sed frequentius fornicatam, ut quanto illa 4 sordidior est, tanto sit propheta patientior, qui talem uxorem duxerit. Quodque additur:

Ac [uulg. Et fac tibi] filios fornicationum: quia fornicans fornicabitur terra a Domino. LXX: Et filios fornicationis: quia fornicans fornicabitur terra post Dominum. subauditur: Sume tibi uxorem fornicationum, et sume tibi filios fornicationum. Utrumque potest intelligi, quod et fornicarie priores  [Al. prioris] de fornicatione susceptos recipiat filios, et ipse ex meretrice generet filios, qui idcirco fornicationis appellandi sunt filii, quod sint de meretrice generati. Nec culpandus propheta, interim ut sequamur historiam, si meretricem conuerterit ad pudicitiam, sed potius laudandus quod ex mala bonam fecerit. Non enim qui bonus permanet, ipse polluitur, si societur malo; sed qui malus est, in bonum uertitur, si boni exempla sectetur. Ex quo intelligimus non prophetam perdidisse pudicitiam fornicarie copulatum; sed fornicariam assumpsisse pudicitiam quam antea non habebat: presertim cum beatus Osee, non ob causam luxurie, non libidinis, non propria fecerit uoluntate, sed Dei paruerit imperio, ut quod in isto carnaliter legimus, in Deo factum spiritualiter  probaremus. Qui suscepit Synagogam, hoc est, populum Iudeorum fornicationi et libidini seruientem. Ad quam Dominus loquitur per Ezechielem: Et tu, meretrix, audi uerbum Domini: Fracte enim sunt in Aegypto mamme eius ; et uolutabatur in sanguine, et fuerat polluta usque ad uerticem, ut nulla pars corporis atque membrorum eius esset, que turpitudinis maculam non haberet. Operuit talem Dominus pallio, et suis iunxit amplexibus, dedit ei mel et oleum et similam manducare, et induit eam uestibus pretiosissimis, posuit in collo ornamenta gemmarum, aures ornauit auro et lapide pretiosissimo, armillas quoque brachiis prebuit ut bonis uteretur operibus. Et nichilominus hec contempta largitate et bonitate uiri, prioris immemor turpitudinis,  5 amatores Chaldeos et Assyrios et Aegyptios, qui magnarum sunt carnium, secuta est. De Saluatoris et Ecclesie typo in prefatiuncula diximus, quod sumpserit sibi uxorem fornicariam, que prius idolis seruiebat. Si quis autem contentiosus, et maxime gentilium, noluerit figuraliter dictum recipere, et irriserit prophetam fornicarie copulatum, opponamus ei illud, quod solet laudare Grecia, et philosophorum schole concinunt. Qua ratione predicent uirum eruditissimum Xenocratem, qui Polemonem luxuriosissimum iuuenem inter psaltrias atque tibicines et impudicas mulieres ebrium et [a 1Kb] hedera coronatum fecit obedire sapientie, et adolescentem turpissimum mutauit in sapientissimum philosophorum. Cur Socratem ad celum leuent,  qui Phedonem, ex cuius nomine Platonis liber est, de lupanari, ob crudelitatem et auaritiam domini, multorum libidini seruientem, in Academiam transtulerit? Et quidquid illi de philosophie magistris responderint, nos ad Prophete defensionem referimus. Hec aduersum ethnicos et eos, qui Ethnicorum sunt similes, dixerimus. Ceterum nostris, qui tamen uolunt suscipere ueritatem, illud breuiter ostendamus, ex eo quod dicitur: Quia fornicans, fornicabitur terra a Domino, non tam prophetam iunctum esse meretrici, quam omne hominum genus a societate Domini recessisse. Potest quoque  ex eo quod non est additum, omnis terra, nunc Iudea accipi, uel proprie Samaria et Isrel, id est, decem tribus, que eo tempore quo hec dicebantur, a Domino recesserant.

 Et abiit, et accepit Gomer filiam Debelaim: et concepit et peperit [uulg. addit ei] filium. Et dixit Dominus ad eum: uoca nomen eius Iezrel: quoniam adhuc modicum et uisitabo sanguinem Iezrel super domum Iehu: et quiescere faciam regnum domus Isrel. LXX: Et abiit, et accepit Gomer filiam Debelaim: et concepit, et peperit filium. Et dixit Dominus ad eum: uoca nomen eius Iezrel: quia adhuc modicum et ulciscar sanguinem Iezrel super domum Iuda: et quiescere faciam regnum domus Isrel. Prophete sic multa post secula de aduentu Christi et uocatione  gentium pollicentur, ut presens tempus 6 non negligant, ne concionem ob aliud conuocatam non docere de his que instant [Al. stant], sed de incertis ac futuris ludere uideantur. Itaque et hec Gomer filia Debelaim, que ab Osee uxor accipitur, et concipit ex eo, et parit ei filium nomine Iezrel, qui interpretatur semen Dei, in cuius sanguinis ultionem, regnum subuertit Iehu, siue, ut male error obtinuit, Iuda, sic ad uocationem referenda est nationum, ut illi tempori congruat, sub quo filium generasse memoratur. Et ne longo tractatu lectoris auiditatem differam, due iste mulieres quarum una uocatur Homer, et est meretrix, paritque tres liberos, primum Iezrel, secundam puellam, que uocatur absque misericordia, et tertium masculum, qui et ipse  appellatur non populus meus: et altera mulier, que conducitur argenteis quindecim, et coro, et dimidio coro hordei, et uocatur adultera, referuntur ad Isrel et ad Iudam, id est, ad decem tribus que erant in Samaria sub rege Ieroboam, qui fuit de Ephraim, et ad Iudam, qui regnabat in Ierusalem de stirpe Dauid. He sunt due mulieres, que in Zacaria upupe, siue milui, siue herodii pennas habere dicuntur, et ire in terram Sennaar, ubi Babylon condita est. Has mulieres sub nomine duarum sororum Oola significat et Ooliba: he in duabus uirgis, quas Ezechiel in unam uirgam sociat, demonstrantur. Et quia commentarios, non lata uolumina scribimus, singulis capitulis explanationes proprias in suis locis reseruantes, nunc tantum de presenti  capitulo disputemus. Gomer interpretatur , id est, consummata, atque perfecta: alii , id est, loricas, significari putant. Sunt qui mensuram, siue amaritudinem suspicentur, qui [Al. quod] recte dicerent, si GIMEL litteram non haberet. Debelaim sonat, quarum in Palestina permagna copia est, et quas Isaias propheta ulceri Ezechie regis iubet apponi . Est autem massa pinguium caricarum, quas in morem laterum figurantes, ut diu illese permaneant, calcant atque compingunt. Igitur et Isrel consummata in fornicatione atque perfecta filia uoluptatis, que  fruentibus suauis uidetur et dulcis, in typo Domini Saluatoris 7 ab Osee uxor accipitur: et primus ex ea Dei filius generatur, id est, Iezrel; est autem ciuitas metropolis decem tribuum, in qua interfectus est Naboth [Al. Nabutha], ob cuius sanguinem suscitatur Iehu, qui deleuit domum Achab et Iezabel. uerum quia et ipse Iehu, ultor sanguinis iusti, ingressus est per uias Ieroboam filii Nabath, qui fornicari fecit Isrel, et constituit uitulos aureos in Dan et in Bethel , regnum quoque eius dicitur subuertendum: sub cuius pronepote Ieroboam prophetare cepit Osee: quo mortuo, filius eius Zacarias successit in regnum; quem sexto mense imperii sui occidit Sellum de alia stirpe generatum . Quam ob causam nunc dicitur: Adhuc  modicum, et uisitabo sanguinem Iezrel, id est, occisionem populi mei, super domum Iehu regiam, que eo tempore preerat Isrel. Nec mirum si domus Iehu subuertatur, cum etiam regnum domus Isrel, hoc est, decem tribuum post non multos annos omnino sit delendum. A Zacaria enim filio Ieroboam, cuius atauus fuit Iehu, usque ad nonum annum Osee, sub quo decem tribus ducte sunt in captiuitatem, supputantur anni quadraginta et nouem. Occisoque Zacaria, qui fuit ultimus de stirpe Iehu, statim reges Assyrii ceperunt Ruben et Gad et dimidiam tribum Manasse, que erant trans Iordanem; et deinde multas ciuitates Samarie, et deinde totam Nephtali ad extremum omnes reliquas tribus. Pro Iehu in Editione uulgata legitur Iuda: sed hoc mihi uidetur  non uitio Septuaginta interpretum, sed scriptorum inoleuisse imperitia, qui ignorantes Iehu: quod magis tritum erat, scripserunt Iuda. Typus autem seminis Dei, et ultio sanguinis eius refertur ad Domini passionem, propter quam et domus Iuda et regnum uniuersi Isrel dicitur subuertendum.

 Et in illa die conteram arcum Isrel in ualle Iezrel. LXX similiter. Quando ultus fuero sanguinem Iezrel super domum [a 1Kb] Iehu, et regnum Isrel, Assyrio uincente, deleuero, tunc illa die, et in illo tempore conteram omne robur exercitus Isrel in ualle Iezrel. Supra diximus Iezrelem, que nunc iuxta Maximianopolim est, fuisse metropolim 8 regni Samarie [b 1Kb] prope quam sunt campi latissimi, et uallis nimie uastitatis, que plus quam decem millium  tenditur passibus. In hoc commisso certamine, ab Assyriis cesus est Isrel, id est, decem tribus, que ob Ieroboam de tribu Ephraim, qui primus schisma fecit in populo, appellate sunt Ephraim. Interdum propter Ioseph, qui fuit pater Ephraim, uocatur Ioseph: nonnumquam Samaria, que et ipsa altera urbs fuit metropolis decem tribuum, que postea ab Augusto Cesare appellata est, Augusta, id est, , in qua ossa Ioannis Baptiste condita sunt. Post diuisionem ergo duarum et decem tribuum, ob maximam partem multitudinis que Ieroboam  secuta est, nomen pristinum Isrel remansit in decem tribubus. Et propter tribum Iuda, que regnauit in Ierusalem, alie que tribus appellate sunt Iudas: simulque typi ueritas explicatur. Quomodo enim propter sanguinem Naboth [Al. Nabutha], qui effusus est in Iezrel, deleta est domus Achab, ut Elie uaticinium compleretur: sic propter sanguinem ueri Iezrel, hoc est, seminis Dei, regnum destructrum est Iudeorum. In omnibus quidem prophetis, sed precipue in Osee, decem tribus referuntur ad hereticos, quorum multitudo maxima est: due autem tribus que appellantur Iuda, Ecclesie personam possident, que sub stirpe Dauid regnabant [Al. regnant]. Arcus igitur hereticorum, de quibus scriptum, est: Filii Ephraim intendentes, et mittentes arcum, conuersi  sunt in die belli , confringetur in ualle seminis Dei, de quo humilia et terrena senserunt.

 Et concepit adhuc, et peperit filiam, et dixit ei: uoca nomen eius, Absque misericordia, quia non addam ultra misereri domui Isrel; sed obliuione obliuiscar eorum. Et domui Iuda miserebor: et saluabo eos in Domino Deo suo: et non saluabo eos in [c 1Kb] gladio, et in arcu, et in bello, et in equis, et in equitibus. LXX: Et concepit adhuc, et peperit filiam, et dixit ei: uoca nomen eius, Absque misericordia; quia nequaquam addam ultra misereri domui Isrel: sed aduersans aduersabor eis: filiorum autem Iuda miserebor, et saluabo eos in Domino Deo suo: et non saluabo eos in areu, neque in gladio, neque in bello,  9 neque in equis, neque in equitibus. Postquam contritus est atque confractus arcus Isrel, in ualle Iezrel, et regnum decem tribuum destitutum, ita ut ducerentur in captiuitatem, nequaquam iam Iezrel, id est, semen Dei, nec masculini sexus filius nascitur: sed filia, id est, femina fragilis sexus, et que uictorum pateat contumelie, et uocatur Absque misericordia. Idcirco enim captiua ducta est, quia misericordiam Dei non habuit. Et consideranda Domini indignatio. Quod nequaquam domui Isrel se dicat misereri ultra, sed eos de memoria sua eterna obliuione delere; quia usque hodie Persarum regibus seruiunt, et numquam est eorum soluta captiuitas. Domui autem Iuda misericordiam pollicetur, et dicit, quia eos saluet in Domino Deo suo, uel in seipso qui  loquitur: uel Pater saluet in Filio, iuxta illud quod scriptum est: Pluit Dominus a Domino  Saluauit eos enim [Al. etiam] quando Isrel Assyriis traditus est, de manu Sennacherib, non in arcu et gladio et bello et in equitum multitudine, sed in suo robore, quando misit Angelum, et percussit de exercitu Sennacherib regis Assyriorum una nocte centum octoginta quinque millia . Iuxta typum dicimus, eos qui propter sanguinem seminis Dei uocantur Absque misericordia, et dicere ausi sunt: Sanguis eius super nos, et super filios  nostros , hucusque seruire Romanis. Domum autem Iuda, eos uidelicet ex Iudeis, qui Dominum sunt confessi, non in exercitus fortitudine, sed in Euangelii predicatione saluatos. Quod in Isrel et Iuda tam iuxta historiam, quam iuxta typum, interpretati sumus, referamus ad hereticorum conciliabula, et ad Ecclesiam Domini Saluatoris, quod, illis absque misericordia derelictis, regnumque perdentibus, Ecclesia Dei sui uirtute superarit.

---Et ablactauit eam que erat absque misericordia: et concepit, et peperit filium, et dixit: uoca nomen eius, Non populus meus: quia uos non populus meus; et ego non ero uester. LXX similiter. Qui uocabatur semen Dei uersus in feminam  [Al. femininam] et propter imbecillitatem uirium, offensamque Dei, ductus in captiuitatem, quia Domini misericordiam non habebat, nequaquam ablactatus dicitur, 10 sed ablactata: uiri enim iam robur amiserat. Qui ablactatur, recedit a matre, parentis lacte non uescitur, alimentis sustentatur externis. Ita et Isrel proiectus a Domino, et captiuitatis circumdatus angustiis, atque in Babylone cibis sustentatus immundis, uocatur non populus Dei, et eterna gentis aliene feritur sententia, ut dicatur non populus meus, et abiiciatur [Al. abdicetur] in perpetuum. Quod recte intelligere possumus, et in omni populo Iudeorum, qui propter offensam seminis Dei captiuitati traditus, regnum perdidit, et prouinciam, appellaturque non populus  Dei: et in persona hereticorum. Si quis autem contentiosus interpres noluerit recipere ista, que diximus, sed meretricem nomine Gomer filiam Deblaim, primum, et tertium masculos, secundam, que media est, feminam intellexerit procreasse, hoc uolens Scriptura sonare quod legitur, respondeat quomodo in Ezechiel illud exponat, ubi iubetur a Domino portare iniquitates domus Isrel, id est, decem tribuum, et trecentis nonaginta diebus in uno latere sinistro dormire perpetuo, licet in LXX centum et nonaginta scripti sunt, et dormire ita ut numquam euigilet, nec mutet latus, nisi forte sopore satiatus paúlulum aperuerit oculos ad sumendum sordidissimum cibum subcinericii panis, qui de frumento, et hordeo, et taba, et lente, et milio coctus sit in humano  stercore. Hoc enim rerum natura non patitur, ut quisquam hominum per trecentos nonaginta dies in uno semper latere dormiat. Et rursus, inquit: Suscipies iniquitates domus Iuda, et diebus quadraginta dormies in latere dextro. Hi autem dies pro annis supputantur [Al. supputabantur], quibus Isrel et Iuda obsidione et captiuitate longissima [a 1Kb] detinentur, ita ut uincti et immobiles, de altero in alterum latus se uersare non possint. Si illa et cetera his similia, que in Scripturis sanctis legimus, facta non potuerit approbare, sed aliud  quid significare contenderit: ergo et meretrix ista mulier, et alia adultera mulier, que aut prophete iungebantur, aut seruabantur a propheta, non turpem stupri coniunctionem, sed sacramenta indicant futurorum.

 Et erit numerus filiorum Isrel quasi 11 arena maris, que sine mensura est, et non numerabitur. Et erit in loco ubi dicetur eis: Non populus meus uos; dicetur eis, filii Dei uiuentis. Et congregabuntur filii Iuda, et filii Isrel pariter: et ponent sibimet caput unum, et ascendent de terra: quia magnus est dies Iezrel. LXX: Et erit numerus filiorum Isrel sicut arena maris, que non mensurabitur, nec numerari potest. Et erit in loco ubi dictum est eis: Non populus meus uos: uocabuntur filii Dei uiuentis.  Et congregabuntur filii Iuda et filii Isrel simul: et ponent sibi principatum unum, et ascendent de terra, quoniam magnus est dies Iezrel. Legimus abiectionem decem tribuum, et non [b 1Kb] mensurabilem Isrel, nec ultra populum Dei, indignatione perpetua condemnatum. Nunc discimus quomodo filii Iuda et filii Isrel pariter congregentur, et ponant sibi caput unum siue principatum [Al. principium], et ascendant de terra, et in loco ubi prius dicebatur, Non populus meus, appellentur filii Dei uiuentis, et hoc fieri, quia magnus sit dies Iezrel. Ambigenti et in uarias sententias fluctuanti illud occurrit Pauli apostoli ad Romanos scribentis: Quod si uolens Deus ostendere iram, et notam facere potentiam suam, sustinuit in multa patientia uasa ire apta in interitum, ut  ostenderet diuitias glorie sue in uasa misericordie, que preparauit in gloriam, quos et uocauit nos non solum ex Iudeis, sed etiam ex gentibus: sicut in Osee dicit: uocaui non plebem meam, plebem meam, et non misericordiam consecuta, misericordiam consecutam. Et erit in loco ubi dictum est eis: Non plebs mea uos, ibi uocabuntur filii Dei uiui. Isaias autem clamat pro Isrel: Si fuerit numerus filiorum Isrel tamquam arena maris, reliquie salue fient. uerbum enim consummans et breuians in equitate: quia uerbum breuiatum faciet Dominus super terram. Et sicut predixit Isaias : Nisi Dominus sabaoth reliquisset nobis semen, sicut Sodoma facti essemus, et sicut Gomorra similes fuissemus. Quid ergo dicemus: Quod gentes que non sectabantur iustitiam, apprehenderunt  iustitiam? iustitiam autem que ex fide est: Isrel uero sectans legem iustitie, in legem iustitie non peruenit . Igitur beatus apostolus Osee prophete assumens testimonium, et exponens illud super uocatione gentium, 12 et eorum fide qui ex Iudeis credere uoluerunt, omnem nobis difficultatem interpretationis abscidit, asserens Christi temporibus esse completum, ut scilicet in Isrel eligantur duodecim tribus, hoc est, omnis populus Iudeorum, et in Iuda hi qui ex gentibus [c 1Kb] Iesum Dominum confitentur. Si quis autem alienus a fide  Christi, et non recipiens auctoritatem noui Testamenti, sed de numero circumcisionis, responderit filios Iuda et filios Isrel duas tribus sonare et decem, de quibus crebro diximus, et in hoc dantes manus, nichil fidei nostre necere monstrabimus. Sed postquam fuerit numerus filiorum Isrel quasi arena maris in toto orbe dispersus, et omnem supputationem uicerit populi multitudo, tunc habebit licentiam Isrel, qui hodie quoque captiuus est, et qui prius dicebatur absque misericordia, et non populus meus, cum duabus tribubus, id est, Iuda et Beniamin, quarum magna pars in Christum credidit, inire concordiam, ut corporibus separatos iungat fides, et unum sibi caput ponant et principem, de quo scripsit Ezechiel: Et princeps unus in medio eorum, Dauid  seruus meus, et resuscitabuntur quasi ab inferis mortui , Iuda scilicet et Isrel qui in infidelitate mortui erant. Et hec omnia fient, quia magnus est dies seminis Dei, qui interpretatur Christus. Ex quo perspicuum est, ideo in typo Naboth [Al. Nabutha] Iezrelitis sanguinem precessisse, ut ueritas compleretur in Christo. In hoc enim et non in illo magnus est dies Iezrel, de quo dicitur. Hec est dies quam fecit Dominus: exsultemus et letemur in ea . Interpretationis tertie quam suscepimus, Isrel in hereticis, Iuda in Ecclesie hominibus exponendis, hic sensus est: Ut postquam Dominus in claritate sua uenerit regnaturus, hi qui ante uocabantur, non populus eius, uocentur filii Dei uiuentis: cum Iude, id est, Ecclesie  Dei fuerint copulati, et unum caput Christum habuerint, et ascenderint de terra, id est, de terrenis sensibus et humilitate littere, et susceperint magnum diem seminis Dei. Pro , id est, absque misericordia, in quibusdam fertur exemplaribus, , 13 id est, non dilecta [a 1Kb] . Sed ueriora sunt exemplaria, que habent, absque misericordia; maxime quia ad distinctionem Isrelis, cui non miseretur, infert Deus: Domui autem Iuda miserebor.

 Dicite fratribus uestris, populus meus, et sorori uestre, misericordiam consecuta [Al. consecute]. LXX: Dicite fratri uestro, populus meus, et sorori uestre, misericordiam consecuta. Quia magnus est dies Iezrel, in quo Iudas et Isrel unum  habebunt principem, et nequaquam dicetur Isreli, non populus meus: sed econtrario uocabuntur filii Dei uiuentis: idcirco, o homines tribus Iuda, nolite desperare decem tribuum salutem, sed eas quotidie et sermone et uoto et litteris ad penitentiam prouocate, quia frater uester appellantur et soror: frater, ex eo quod dicitur, populus meus: soror, ex eo quod appellantur, misericordiam consecuta. Aliter: Qui in Christum creditis, et estis tam ex Iudeis quam ex gentibus, dicite fractis ramis, et priori populo, qui proiectus est: populus meus, quia frater tuus est,  et misericordiam consecuta, quia soror tua est. Cum enim intrauerit plenitudo gentium, tunc omnis Isrel saluus fiet . Hoc idem nobis precipitur, ne hereticos penitus desperemus, sed prouocemus ad penitentiam: et illorum salutem germanitatis optemus affectu.

 Iudicate matrem uestram, iudicate, quoniam ipsa non uxor mea, et ego non uir eius: auferat fornicationes suas a facie sua, et adulteria sua de medio uberum suorum: ne forte exspoliem eam nudam, et statuam eam secundum diem natiuitatis sue. LXX: Iudicamini cum matre uestra, iudicamini, quia hec non uxor mea, et ego non uir eius, et auferam fornicationem eius a facie mea, et adulteria eius de medio uberum illius: ut exspoliem eam nudam, et restituam  eam iuxta diem natiuitatis sue. Hucusque ad Isrel populum, hoc est, decem tribus sermo directus est. Nunc alterum caput incipit, et precipitur filiis, id est, populo, ut ineant iudicium aduersum matrem suam, que eos genuit, que de meretrice uxor effecta, mores pristinos non reliquit, et rursum fornicata est cum amatoribus suis. Et uide clementiam uiri. Iam repudiata est, iam abiecta est, 14 iam ei locutus est: Hec non uxor mea, et ego non uir eius: tamen precipit filiis, ut nequaquam ad uxorem patris [b 1Kb] quam ille dimisit, sed ad matrem suam loquantur que eos genuit. Loquantur autem ad penitentiam prouocantes, ut auferat fornicationes a facie sua, et adulteria sua de medio uberum suorum. Fornicaria est, que cum pluribus  copulatur. Adultera, que unum uirum deserens, alteri iungitur. Quorum utrumque est Synagoga, que si permanserit in fornicatione et adulterio, auferet ab ea Deus uestem et ornamenta que dederat. De quibus scribit Ezechiel: In die quando nata es, non ligauerunt mamillas tuas, et sale non es salita: et transiui per te, et inueni te nudam, et deturpatam, et conspersam in sanguine . Et post paululum: Indui te byssino et subtilibus, et ornamenta circumposui tibi, et dedi armillas circa manus tuas, et monile circa collum tuum. Hec tunc ei dedit maritus largissimus, quando inuenit illam in Aegypto idololatrie libidine constupratam et diuaricantem omnibus pedes suos. Et nunc comminatur, si ad uirum suum noluerit reuerti, ita eam futuram absque  Deo [c 1Kb] et uiro, sicut prius in Aegypto fuerat. Ne semper triplici explanatione tendamus uolumina, hoc raro admonuisse sufficiat, que dicta sunt conuenire et Iudeis negantibus Christum, et hereticis fidem Domini relinquentibus: quorum fornicatio proprie inter ubera est, et in artificio idolorum et uariorum dogmatum corde uersatur, qui reuertentur ad diem natiuitatis sue, ut si non egerint penitentiam, ethnicis comparentur.

Et ponam eam quasi solitudinem, et statuam eam uelut terram inuiam, et interficiam eam siti [uulg. in  siti]. LXX: Et ponam eam ut desertum, et statuam eam sicut terram sine aqua, et occidam illam in siti. Si noluerit ad meliora conuerti, faciam illi quod feci in solitudine, ut ducti in captiuitatem cadant in terra aliena, patientes sitim omnium bonorum, et ad patriam suam redire non ualeant. uel certe audiant in Euangelio: Relinquetur uobis domus uestra deserta . Et mittet ei Dominus non famem panis, nec sitim aque; sed famem audiendi 15 uerbum Domini . De quo et Isaias loquitur: Erunt sicut paradisus aquam non habens . Heretici qui abiecti sunt a Domino, si non redierint ad pristinam domum, sic omnium rerum patientur penuriam, ut etiam quod falsum habere uidentur, redigatur ad nichilum.

  Et filiorum illius non miserebor, quoniam filii fornicationum sunt, quia fornicata est mater eorum: confusa est que concepit eos, quia dixit: uadam post amatores meos, qui dant panes mihi, et aquas meas, lanam meam, et linum meum, et oleum meum, et potum meum. LXX: Et filiorum eius non miserebor: quoniam filii fornicationis sunt, quia fornicata est mater eorum: confusa est que peperit eos, dixit enim: uadam post amatores meos, qui dant mihi panes meos et aquam meam, et uestimenta mea, et linteamina mea, et oleum meum, et omnia que mihi necessaria sunt. Hoc plus faciam ei cui dixi, non uxor mea, et ego non uir tuus, et ponam eam quasi solitudinem, et faciam eam uelut terram inuiam. Quando enim de Aegypto eduxi eam, interfectis parentibus,  filii eorum terram repromissionis ingressi sunt. Nunc autem fornicarie matris liberi peribunt cum matre meretrice, quoniam filii fornicationis sunt, et mali ex malis geniti. Quibus in Euangelio dicitur: Generatio uiperarum : que in tantam uenit impudentiam, ut audiret per Ieremiam: Facies meretricis facta est tibi: impudorata es tu . An non est hoc dure frontis et meretricie impudentie, ut in suo scelere glorietur, et dicat: Sequar amatores meos; uadam ad idola que mihi et ad uictum et ad uestitum necessaria prebuerunt. Omnia que propheticus sermo describit, spiritualiter a Domino accepere Iudei. Et quia Dei filium negauerunt, eligentes sibi Barabbam latrocinii et seditionis auctorem, et crucifigentes Filium Dei  . Propterea usque hodie sequuntur demones, et Dei beneficia ad illos referunt, qui cultorum suorum animas perdiderunt. Panes et aquas habent et heretici, quorum panis luctus est, et aque eorum cenose, que suffocant et interficiunt baptizatos. Habent et lanam de scabidis ouibus, et linum in nigredine perseuerans, oleumque, de quo propheta dicit: Oleum peccatoris non impinguet caput meum , et potum aquarum Aegypti, de quibus clamat 16 Ieremia: Quid tibi et uie Aegypti, ut bibas aquam Geon ? Et: Quid tibi et uie Assyriorum ut bibas aquas fluminum? Breuiter cuncta percurrimus, ut ad reliqua transeamus.

 Propter hoc ecce ego sepiam uiam tuam  spinis, et sepiam eam maceria, et semitas suas non inueniet, et sequetur amatores suos, et non apprehendet eos, et queret eos et non inueniet, et dicet: uadam et reuertar ad uirum meum priorem, quia bene mihi erat tunc, magis quam nunc. LXX: Propterea ecce ego sepiam uiam eius in sudibus, et obstruam uias illius: et semitam suam non inueniet. Et persequetur amatores suos, et non apprehendet illos, et queret eos, et non inueniet; et dicet: uadam et reuertar ad uirum meum priorem, quia melius mihi erat tunc, quam nunc est. Dixerat meretrix: uadam post amatores meos, qui omnium rerum mihi abundantiam prebuerunt. Respondit Dominus: Ego sepiam uiam tuam spinis, siue sudibus, ne possis ire quo desideras, et interponam maceriam, siue murum et semitas tuas quas  crebro triueras pede, non inuenies, ne apprehendas eos quos tanto studio sequebaris, ut rerum necessitate compulsa reuertaris ad uirum tuum, et dicas illud de Euangelio: Quanti mercenarii in domo patris mei abundant panibus, ego autem hic fame pereo. Surgam et ibo ad patrem meum et dicam illi: Pater, peccaui in celum et coram te, et iam non sum dignus uocari filius tuus, fac me sicut unum de mercenariis tuis. Ex quo intelligimus quod prouidentia Dei sepe nobis accidant mala, ne habeamus ea que cupimus, et uariis oppressi calamitatibus huius seculi ac miseriis, ad Dei seruitutem redire cogamur. Amatores autem Ierusalem et gentis Iudee, secundum historiam illius temporis, Assyrios atque Chaldeos et Aegyptios nationesque ceteras intelligamus,  cum quorum idolis fornicata est, a quibus bellorum tempore, et prementibus malis frustra sperauit auxilium. Hos amatores iuxta intelligentiam spiritualem sequuntur heretici, a quibus sepe deserti, malorum pondere ad sinum matris Ecclesie reuertuntur. Per omnia enim flagella atque tormenta eruditur Isrel.

 Et hec nesciuit, quia ego dedi ei frumentum et uinum, et oleum, et argentum multiplicaui ei et aurum, que fecerunt 17 Baal. LXX: Et ipsa nesciuit quia ego dedi ei frumentum, et uinum, et oleum, et argentum multiplicaui ei: hec autem argentea et aurea fecit ipsi Baal. Ad superiora respondit, dixerat enim: uadam post amatores meos, qui dant panes mihi, et aquas meas, lanam, et linum, et oleum,  et potum meum, que uniuersa susceperat, ut in Dei cultum uerteret. Illa uero panem et uinum, qui confirmat, et quod letificat cor hominis , et oleum quod illuminat omnem hominem uenientem in hunc mundum , et argentum de quo sepe diximus: Eloquia Domini, eloquia casta, argentum igne examinatum, probatum terre, purgatum septuplum . Et aurum de quo legimus: Si dormiatis inter medios cleros, penne columbe deargentate, et posteriora dorsi eius in uirore auri , uertit in idola, et fecit Baal, quod interpretatur superior et deuoratio: dum aut maiora se putat habere dogmata quam Ecclesia, aut in ipsa false opinionis scientia deuoratur. Quod autem  iuxta litteram, auro et argento et cunctis opibus abundauerit Ierusalem, et fecerit idola Baal demoni Sidoniorum, siue, ut quidam rectius arbitrantur, Babylonio, ex quo et Bel dicitur, Ezechiel plenius in suo ponit uolumine, et omnis prophetarum narrat chorus.

 Idcirco reuertar [uulg. conuertar] et sumam frumentum meum in tempore suo, et uinum meum in tempore suo, et liberabo lanam meam, et linum meum, que operiebant ignominiam eius. LXX: Propterea reuertar et tollam triticum meum in tempore suo, et uinum meum in tempore suo, et auferam uestimenta mea, et linteamina mea, ne operiant ignominiam eius. Grauior pena est, quando in tempore messis et uindemie sperate fruges auferuntur et uinum,  et quodammodo tente tolluntur e manibus. Sin autem in tempore aree et preli et torcularis, quando sterilitatem preteritam nouis frugibus terra fecundat, omnium rerum penuria est, quid de reliquo anni tempore, quando uetera conseruantur, estimare debemus? Liberatur autem lana et linum, siue uestes et linteamina, ne ultra ignominiam operiant meretricis: ut scilicet Dei nudetur auxilio: et omnium ab eo angelorum tutela 18 discedat. Unde et apostolus [a 15Kb] liberari dicit creaturam a seruitute corruptionis in libertatem glorie filiorum Dei . Multi accepere aurum et argentum sapientie et eloquentie, de quibus facerent candelabrum septem lucernarum ex auro purissimo, et mensam propositionis auream, et propitiatorium, et  Cherubim auri splendore radiantia, et bases columnarum argenteas, et triticum sermonis Dei, et uinum gaudium Spiritus sancti: uestimenta quoque et linteamina quibus credentes uestirentur in Christo: que uniuersa uerterunt in idololatrie cultum, uaria errorum dogmata componentes, et decepti alios deceperunt. Que omnia auferet Deus, ut qui ex copia datorem non senserant, sentiant ex penuria.

 Et nunc reuelabo stultitiam eius in oculis amatorum eius: et [Al. et nullus] uir non eruet eam de manu mea, et cessare faciam omne gaudium eius, solemnitatem eius, neomeniam eius, sabbatum eius, et omnia festa tempora eius: et corrumpam uineam eius, et ficum eius, de quibus dixit: Mercedes he mee sunt, quas dederunt mihi amatores  mei: et ponam eam in saltum, et comedet eam bestia agri. LXX: Et nunc reuelabo immunditiam eius in conspectu amatorum illius; et nullus eruet eam de manu mea: et auertam omnes letitias eius, solemnitates illius, et neomenias, et sabbatha, et cunctas festiuitates illius, et disperdam uineam eius, et ficas illius, que dixit: Mercedes mee iste sunt, quas dederunt mihi amatores mei: et ponam eam in testimonium, et comedent eam bestie agri: [b 1Kb] Quod sequitur: uolatilia celi et reptilia terre, ÷ obelo prenotandum est. Pro saltu quoque, quod Hebraice dicitur [c 1Kb] IAR  , unde CARIATH IARIM , interpretatur uilla siluarum, LXX transtulerunt testimonium. RES ET DALETH litterarum falsi similitudine. Si enim pro RES DALETH legatur, testimonium dicitur: ita dumtaxat, ut IOD littera non precedat. Liberatis ergo ueste et linteamine, ne operirent ultra ignominiam fornicarie, omnis turpitudo Ierusalem, siue stultitia, per quam operata est turpitudinem, reuelabitur in conspectu amatorum eius, ut quam uelatam desiderabant, apertam contemnant. Cumque tradita fuerit 19 amatoribus suis Assyriis, siue demonibus, quibus et ipsa et Assyrii seruiunt, nullus, inquit, eam de manu mea poterit eripere, probata imbecillitate demoniaca, quod quos rebus omnibus abundantes receperant, oppressos malis liberare non possunt.  Tradita autem Babylonie seruituti, nequaquam tres solemnitates Pasche et Pentecostes et Tabernaculorum celebrare poterit. Non neomenie, id est kalendarum, non sabbati exercere letitiam, nec omnes festiuitates quas uno nomine comprehendit. uinea quoque et ficus et rerum omnium abundantia corrumpetur: in uinea letitiam, in ficu suauitatem et dulcedinem intellige, que auferuntur grauissime seruitutis malis: et auferentur idcirco, quia non a Deo sibi donata quasi coniugi; sed ab amatoribus suis quasi meretrici pro libidinis mercedibus arbitrata est. Tunc nequaquam habebit arbores pomiferas, sed omnia uertentur in saltum. Et quia semel metaphoram a siluis ceperat, finit in reliquo, ut hostes a quibus deuoranda sunt omnia, bestias nuncupet. Hec et iuxta  historiam et iuxta tropologiam infelix Iudea perpessa est, cuius omnis turpitudo in oculis gentium reuelata est, et nullus eam eruere potuit de manibus Dei. Cessauerunt uniuerse ceremonie, in luctum est uersa festiuitas: omnia que sibi putabat dari a demonibus, nunc ob offensam Dei ablata cognoscit. Deuorauerunt eam primum Assyrii atque Chaldei, Medi et Perse atque Macedones, ad extremum seuissima lacerauit bestia, Romanorum imperium, cuius in Daniele nomen tacetur, ut maior formido his qui deuorandi sunt, augeatur. Que de Iudea diximus, refer ad hereticos, qui prima fronte doctrinam et scientiam promittentes, egressi de Ecclesia deseruntur a Deo, et omnis eorum ignominia in conspectu amatorum ponitur, quos prius deceperant,  et traditi bestiis quas propheta declinat, dicens: Ne tradas bestiis animam confitentem tibi , earum morsibus derelinquentur.

 Et uisitabo super eam dies Baalim, quibus accendebat incensum, et ornabatur inaure sua, et monili suo: et ibat post amatores suos: et mei obliuiscebatur, dicit 20 Dominus. LXX: Et ulciscar super eam dies Baalim, in quibus immolabat eis: et circumdabat sibi inaures suas, et monilia: et ibat post amatores suos: mei autem oblita est, dicit Dominus. Seruat  personam meretricis, que auro ornatur et gemmis, ut placeat amatoribus suis, et quidquid pulchritudinis non habet per naturam, arte conquirit. Has inaures, quibus aures eius doctrina Dei fuerant adornate, et has margaritas que ex collo pretiose pendebant, ita ut sponsus ad eam diceret et maritus: Collum tuum sicut monilia , misit ante porcorum pedes, et dedit sanctum canibus . Et impletum est quod in Prouerbiis legimus: Sicut inauris aurea in naribus suis: ita mulieri pessime pulchritudo . Hec autem uniuersa faciebat, ut sequeretur amatores suos, et relinqueret uirum. Tantumque fuit desiderium uoluptatis ac libidinis, ut omnem memoriam amiserit maritalem, et oblita sit fuisse se coniugem. Quamobrem  in ipsis solemnitatibus quibus incendebat thura demonibus, uisitabitur in plagis, et corripietur in penis. Baal, numero singulari, Baalim pluraliter, eadem idola nominantur genere masculino. Ubicumque enim in fine Hebraici sermonis IM syllabam legimus, numero plurali est, genere masculino: ubi autem OTH, numero plurali, genere feminino. Ergo Seraphim et Cherubim plurali intelligimus numero, genere masculino. Sabaoth autem quod interpretatur militarium, uel exercituum, uel uirtutum, numero plurali, genere feminino. Itaque et Baalim masculino genere, numero sunt plurali: [a 8Kb] licet quidam male et [Al. ] legant genere feminino. Quomodo autem decipiant heretici amatores suos, et componantur eloquii  uenustate, structuraque uerborum, ut [b 1Kb] mendacia simulent ueritatem, et coniugalem pudicitiam derelinquant, et incendant Baalim, id est, idolis, que de suo corde finxerunt, quotidie cernimus. Non enim habent curam rustice simplicitatis, que meretricia ornamenta non querit; sed artificis elegantisque mendacii, ut amatoribus suis diabolis et demoniis placeant.

 Propter hoc ecce ego lactabo eam: et ducam eam in solitudinem, et loquar ad 21 cor eius. [c 1Kb] Et dabo ei uinitores eius, ex eodem loco, et uallem Achor ad aperiendam spem. LXX: Ideo ecce ego seducam eam, et ponam illam quasi desertum; et loquar ad cor eius, et dabo ei possessiones suas inde, et uallem Achor ad aperiendam intelligentiam eius. Pro eo  quod nos diximus, ad aperiendam spem, et LXX uerterunt, ad aperiendam intelligentiam eius, interpretatus est Symmachus , id est, in ostium spei, Theodotion [d 26Kb] , id est, aperire patientiam, uel, exspectationem  eius. Postquam reuelata fuerit ignominia Ierusalem, siue Iudee meretricis in oculis amatorum eius, et cessauerit uniuersa solemnitas, uineam et ficum uel siccitas uel grando corruperit, et redacta in siluas atque infructuosas arbores, a bestiis fuerit deuorata, et reddiderit ei Dominus cruciatus atque tormenta; quia demonibus Baalim thura succenderat, et nequaquam se ultra de cineribus ac fauillis putauerit posse consurgere, tunc, hoc est, in aduentu Christi Filii sui, aperiet spem salutis, et dabit locum penitentie, et blandietur ei: hoc enim significat, lactabo eam; ut post penarum magnitudinem, dolores pristinos repromissione mitiget prosperorum. Et ducam eam, inquit, in solitudinem, id est educam ex malis, sicut et prius de Aegyptiaca  eduxeram seruitute: et loquar ad cor eius uerba mollia, uerba consolatoria, ut tristitiam gaudio temperem, iuxta idioma Scripturarum: quibus uerbis et Sichem locutus est ad cor Dine , et Ioseph in Aegypto fratribus suis tristibus atque metuentibus , ut meror gaudio mutaretur. Quod sequitur.

 Et dabo ei uinitores eius, ex eodem loco. [e 1Kb] Quia blanditias et solitudinem in preterite historie exeuntium de Aegypto similitudine premiserat, in qua Moyses et Aaron de eadem gente Iudeorum principes exstiterunt, etiam nunc pollicetur, quod uinitores eius de eodem loco daturus sit. uineam intelligi Isrel, omnis et ueteris Instrumenti et noui Scriptura testatur 22 uinea Domini Sabaoth,  domus Isrel est : Et: uineam ex Aegypto transtulisti . Et in Euangelio . Paterfamilias locauit uineam suam, fructusque non recepit. Et interfecto filio suo, nouissime locauit eam aliis uinitoribus. Hoc igitur prophetalis sermo promittit, quod principes huius uinee exeuntes de gentibus et de captiuitate hostium, siue uitiorum, de ipso sint genere Iudeorum, id est, apostoli: et locus tumultus, uallisque turbarum, hoc enim interpretatur Achor, mutetur in ostium spei, siue ad aperiendam spem atque patientiam, quod idcirco supplicia et tormenta perpessa sit, ut per hec ad prospera perueniret. Quod autem uallis Achor, in qua interfectus est [f 1Kb] Achan ob furtum eorum, que Deo fuerant consecrata, conturbatio  et tumultus interpretetur: non et quidam putant , id est, peruersitas, ipse iehsu interpretatur loquens ad Achan: quia turbasti nos, conturbet te Dominus in die hac . Unde appellatus est locus ille [g 1Kb] EMEC ACHOR , id est,  uallis conturbationis. Simulque et in hoc intelligimus, que in principio terre sancte, iuxta Iericho, quando de solitudine egressus est populus, propter fluenta Ioardanis, in prima Isrelis uictoria, meror in gaudium commutatus sit. Ibique aperta est spes, ubi fuerat desperatio: ut, punitis his qui peccauere in Christo, et commisere sacrilegium, saluentur ex eis qui blasphemantes Iudeos fuerint detestati, et quantum in se est interfecerint. Hec [a 9Kb] Circumcisio et nostri Iudaizantes ad mille annorum regnum referunt, que et in principio per apostolos uinitores et credentium multa millia ex Isrel uidemus esse completa, et compleri quotidie in his qui credere uoluerint. Quodque nos diximus: Lactabo eam, et LXX interpretati sunt: Seducam eam, ad Antichristi  tempus referunt: ut qui Christi non receperint ueritatem, illius recipiant mendacium, et postea, Christo adueniente, saluentur.

Et canet ibi iuxta dies iuuentutis sue, 23 et iuxta dies ascensionis sue de terra Aegypti. LXX: Et humiliabitur iuxta dies infantie sue, et iuxta dies ascensionis de terra Aegypti. In eo loco ubi nos posuimus, canet, et LXX transtulerunt, humiliabitur; in Hebraico scriptum est ANATHA , quod Symmachus interpretatus est affligetur, Theodotion respondebit, Aquila obediet, id est, : nos ab Hebreo magis accipimus, id est, precinet: ut quia semel iactationem et eductionem in solitudinem, et uinitores ex eodem loco, et uallem Achor, posuerat, et totam historiam exeuntium de Aegypto  et pergentium ad terram sanctam breui sermone perstringens, etiam nunc historie similitudinem conseruaret. Ut quomodo eo in tempore, quando egrediebantur de terra Aegypti, submerso Pharaone in mari Rubro, arripuit Maria tympanum, et precinens ceteris, exsultauit et dixit: Cantemus Domino, gloriose enim magnificatus est: equum et ascensorem deiecit in mare : sic nunc quoque secundum dies iuuentutis sue, siue adolescentie sue, quando egressa est de terra Aegypti, canat atque letetur, et regnum Christi ac suam salutem inter Ecclesie choros concinat. Et animaduerte quia quando eximus de Aegypto, et ad meliora transimus, dicamur ascendere: quia Ierusalem in montibus sita est, de qua qui in Iericho descendere uoluerat,  uulneratus est . Ad eos autem qui Aegypti, id est, seculi huius querunt auxilia dicitur: ue qui descendunt in Aegyptum propter auxilium . Interpretatio Aquile et Theodotionis, e quibus alter posuit, id est, audiet, alter , id est respondebit, nobiscum  facit, [b 1Kb] quod precinentibus aliis, alii respondeant concinentes. Humiliabitur autem et affligetur, quod LXX et Symmachus transtulerunt, non conuenit tempori letitie, nisi forte imitabitur Paulum, qui postquam uocatus est apostolus, plangit antiqua peccata, et se dicit indignum uocatione apostoli, quia persecutus sit Ecclesiam Dei : ut humiliatio et afflictio in conscientia preteriti uulneris, non in dolore malorum presentium accipiatur.

24  Et erit in die illa, ait Dominus, uocabit me uir meus, et non uocabit me ultra Baalim: et auferam nomina Baalim de ore eius, et non recordabitur ultra nominis eorum. LXX similiter. Primum omni Asie regnasse Ninum, Beli filium, omnes et  Grece et Barbare narrant historie: qui apud Assyrios Ninum sui nominis condidit ciuitatem, quam Hebrei uocant Niniuen. Huius uxor Semiramis, de qua multa et miranda referuntur, muros Babylonis exstruxit: de qua insignis peta testatur  dicens:

   Quam dicitur olim
Coctilibus maris cinxisse Semiramis urbem.

Hic aduersus Zoroastrem magnum, regem Bactrianorum, forti certamine dimicauit: et in tantam peruenit gloriam, ut patrem suum Belum referret in Deum, qui Hebraice dicitur BEL , et in multis prophetis, maximeque in Daniele iuxta Theodotionem, sub idolo Babylonis, hoc appellatur nomine. Hunc Sidonii et Phenices appellant [c 1Kb] BAAL  : eadem enim inter BETH et LAMED litteras consonantes, AIN uocalis littera ponitur, que iuxta lingue illius proprietatem nunc Beel, nunc Baal legitur. Unde et Dido Sidonia regii generis, cum Aeneam suscepisset hospitio, hac patera Ioui uina delibat, [d 1Kb] qua Belus et omnes a Belo soliti. Didicimus exordium demonis, immo hominis in demonem consecrati: omnia enim idola ex mortuorum errore creuerunt. Audiamus cetera: Lingua Hebrea et Syra BAAL interpretatur , id est, habens. Si uoluerimus dicere, habens me, dicamus BAALI : et apud utramque gentem uxores uiros suos uocant Baali, id est uir meus, quod intelligitur, habens me: et est sensus, qui me habet in coniugio. Eadem Hebreorum lingua uocatur uir is : unde et  uxor que de uiro sumpta est, in Genesi appellatur ISSA , quasi a uiro: uirago.

Quod ergo dicit Dominus, hoc est: cum utroque [e 1Kb] sermone, ISSI et BAALI appelletur uir meus, siue maritus meus, tantum odi idolorum nomina, ut etiam quod bene dici potest, propter ambiguitatem  et uerbi similitudinem nequaquam uelim dici, sed appellari me ISSI, magis 25 quam BAALI: ne dum aliud loquitur, alterius recordetur, et uirum nominans, idolum cogitet. Ignosce obscuritati, que tribus nascitur modis: aut rerum difficultate, aut magistri imperitia, aut discentis nimia tarditate. Neque enim Hebreum prophetam edisserens, oratoriis debeo declamatiunculis ludere, et in narrationibus atque epilogis Asiatico more cantare, sed auxilio orationum tuarum, et incredibili discendi studio, aperire que clausa sunt. Denique Aquila diligens et curiosus interpres: uocabit, inquit, me uir meus, et non uocabit me ultra habens me, id est, BAAL.

 Et percutiam eis fedus in die illa cum  bestia agri, et cum uolucre celi, et cum reptili terre: et arcum, et gladium, et bellum conteram de terra: et dormire eos faciam fiducialiter. LXX: Et disponam eis testamentum in die illa cum bestiis agri, et cum uolatilibus celi, et cum reptilibus terre: et arcum, et gladium, et bellum conteram de terra: et habitare eos faciam in spe. Quando omnia religionis aduerse uocabula fuerint ablata de populo Dominum confitente, et uocauerit me, inquit, uir meus, et nequaquam Baali, id est, idolum meum, tunc percutiam eis fedus atque concordiam cum bestiis agri, et uolucribus celi, et reptilibus terre. De hoc tempore et Isaias loquitur: Habitabit lupus cum agno; et pardus cum hedo accubabit. uitulus, et leo, et ouis simul morabuntur, et puer paruulus minabit eos. uitulus et  ursus pascentur, et simul requiescent catuli eorum: et leo quasi bos comedet paleas ; nequaquam carnem sanguinemque desiderans, sed mundis atque simplicibus uescens cibis. Quando Petro, ut Cornelium susciperet ex nationibus , reuelatum, iussumque est ut comederet omnes bestias, et nichil immundum esse cognosceret, quod cum gratiarum actione perciperetur: super quibus audit postea: Quod Deus mundauit, tu ne commune dixeris . Ergo in aduentu Domini Saluatoris, post resurrectionis eius triumphos, et ascensum ad Patrem, duo parietes angulari lapide copulati sunt ab eo, qui fecit utrumque [Al. utraque] unum. Et uocauit eam que dicebatur, absque misericordia, misericordiam consecutam: et  eum qui dicebatur non populus meus, populum suum: pacatisque omnibus, arcus et gladius conteretur ac bellum. Non enim erunt 26 necessaria instrumenta pugnantium, cum qui pugnent, defuerint. Iungetur Isrel gentibus, et implebitur illud Deuteronomii: Letamini gentes cum populo eius . Notus enim in Iudea Deus, in Isrel magnum nomen eius. Et: Factus est in pace locus eius, et habitatio eius in Sion , hoc est, in Ecclesia, in qua confregit potentias arcuum, scutum, gladium et bellum: quibus fractis atque contritis, dormient credentes fiducialiter, et  sub uno pastore requiescent, siue sperabunt, in his que oculus non uidit, et auris non audiuit, et in cor hominis non ascenderunt, que preparauit Deus diligentibus se .

 Et sponsabo te mihi in sempiternum: et sponsabo te mihi in iustitia, et iudicio, et in misericordia, et in [uulg. absque in] miserationibus: et sponsabo te mihi in fide: et scies quia ego Dominus. LXX similiter. O quanta clementia Dei! meretrix que cum multis amatoribus fornicata est, et ob crimen bestiis tradita, postquam reuertitur ad uirum, nequaquam reconciliari ei dicitur, sed despondi. Et uide quid sit inter Dei coniunctionem et hominum: homo cum uxorem acceperit, de uirgine mulierem facit, id est, non uirginem; Deus etiam  meretricibus copulatus, eas mutat in uirgines, iuxta illud quod adultere dicitur per Ieremiam: Non ut dominum me inuocasti, aut patrem, aut principem uirginitatis tue . Unde et apostolus post fornicationem et idolorum cultum credentibus Corinthiis loquitur: Despondi enim uos uni uiro uirginem castam exhibere Christo . Querimus cur tertio desponsionis nomen repetierit. Primo enim ait: Sponsabo te mihi in sempiternum. Secundo: Sponsabo te mihi in iustitia et iudicio, et in misericordia et miserationibus. Nec hoc fine contentus iungit et tertium: Sponsabo te mihi in fide, et scies quia ego Dominus. Primo despondit eam in Abraham, siue in Aegypto, ut uxorem habeat sempiternam. Secundo in monte Sinai, dans ei pro sponsalibus  Legis iustitiam atque iudicium, et iunctam Legi misericordiam, ut quando peccauerit, tradatur captiuitati, cum egerit penitentiam, reuocetur in patriam, et misericordiam consequatur. De his sponsalibus in diuersis locis psalmista decantat: Misericordiam et iudicium cantabo tibi, Domine . Et: Misericordia et ueritas 27 obuiauerunt sibi, et iustitia et pax deosculate sunt se . Quos duos calices in septuagesimo quarto psalmo legimus: Calix in manu Domini uini meri plenus mixto, et inclinauit ex hoc in illum: de iustitie calice in calicem misericordie, et rursum de calice misericordie in calicem iustitie. Si iniquitates, inquit, obseruaueris, Domine, Domine, quis sustinebit? Quia apud te propitiatio est . Ista igitur meretrix, que primum uoto sponsi in [a 1Kb] eternos fuerat iuncta complexus, ut numquam a uinculo recederet maritali, quia recessit et in Aegypto fornicata est, rursum per Legem assumitur: quam quia preteriit, prophetis quasi sponsi sodalibus, qui ad se missi fuerant, interfectis, nouissime uenit Dei Filius, Dominus iehsu: quo crucifixo, et a mortuis resurgente, desponsatur nequaquam in Legis iustitia, sed in fide et gratia Euangelii, ut cum cognouerit Unigenitum, cognoscat et Patrem. Dicit enim ipse ad Philippum: Tanto tempore uobiscum sum, et non cognouistis me?  Philippe, qui uidet me, uidet et Patrem meum: quomodo tu dicis, ostende nobis Patrem? non credis quia ego in Patre, et Pater in me est . Qui in fide fuerit desponsatus et crediderit Euangelio, statim sciet, quia ipse sit Deus, credens in eum quem prius negauerat.

 Et erit in die illa: Exaudiam, dicit Dominus: exaudiam celos, et illi exaudient terram, et terra exaudiet triticum et uinum et oleum, et hec exaudient Iezrel, et seminabo eam mihi in terra, et miserebor eius que fuit absque misericordia, et dicam non populo meo, populus meus es tu: et ipse dicet, Deus meus es tu. LXX: Et erit in die illa, dicit Dominus: Exaudiam celum, et celum exaudiet terram, et terra exaudiet frumentum, uinum, et  oleum, et hec exaudient Iezrel, et seminabo eam mihi super terram, [a 24Kb] et miserebor eius que fuit absque misericordia, et dicam non populo meo, populus meus es tu: et ipse dicet, Dominus Deus meus es tu. In die illa et in illo tempore, quando te mihi in fide despondero, et cognoueris quod ego sim Dominus, exaudiam celos, qui enarrant gloriam Dei , et celi exaudient terram, ut eam celesti pluuia 28 irrigent, et terra, de qua orta est ueritas , et in cuius agrum paterfamilias egreditur, ut seminet semen suum  exaudiet triticum et uinum et oleum, de quibus supra diximus, et hec omnia exaudient Iezrel, id est, semen Dei, ut intelligatur omnium rerum abundantia atque fertilitas ob Dei semen,  qui [Al. quod] Christus est, condonari, quod Dei semen seminatur in terra, ut multiplices fructus afferat, centenarium, sexagenarium, et tricenarium . Et illa meretrix, que Deo fuerat copulata, et tres ediderat liberos, duos masculos, et unam feminam; primum Iezrel, secundam, absque misericordia; tertium, non populus meus, uideat propter semen Dei mutata esse rerum uocabula, et in Christi fide consecutam misericordiam, que absque misericordia erat, et uocatum populum Dei, qui prius, non populus uocabatur. Ex quo prospicimus posse uniuersa que dicta sunt referri et ad decem tribus que Isrel uocantur, et sub nomine meretricis tres liberos ediderunt, et ad omnem gentem Iudaici nominis. De exauditione celi et  terre, et frumenti, uini, et olei, et Iezrel, hoc quidam sentiunt, quia postquam Christus aduenerit, omnia suo currant ordine, et utilitati hominum cuncta deseruiat creatura, ut ab initio condita est. Que omnia Iudei et nostri Iudaizantes post Antichristum in fine mundi corporaliter prestolantur.

 Et dixit Dominus ad me: Adhuc uade, dilige mulierem dilectam amico et adulteram, sicut diligit Dominus filios Isrel, et ipsi respectant [uulg. respiciunt] ad deos alienos, et diligunt  uinacia uuarum. LXX: Et dixit Dominus ad me: Adhuc uade et dilige mulierem diligentem mala et adulteram, sicut diligit Dominus filios Isrel: et ipsi respiciunt ad deos alienos, et amant coctiones cum uinaciis. Priori mulieri in typum decem tribuum, uel totius Iudaici populi fornicantis, propheta coniungitur, et abiectos filios atque cruciatos tandem recepit in salutem: hic iubetur ut adhuc diligat adulteram mulierem. Quando dicitur, adhuc, ostendit quia prius amauerit fornicariam: que adultera, uel diligat illa mala, 29 uel diligatur ab amico et proximo: RE  enim uerbum Hebraicum, uel malum legitur, uel amicus. Et ne putemus dilectionem prophete in adulteram, aliud quid significare quam Dei dilectionem in filios Isrel, intulit: sicut  diligit Dominus filios Isrel. Ergo quia propheta diligit adulteram, et tamen non ei matrimonio copulatur, nec fornicatione coniungitur, sed tantum diligit delinquentem, typus Dei est, qui filios Isrel pessimos diligit, qui cum diligantur a Domino, ad deos alienos idolaque respiciunt, et diligunt uinacia uuarum, que uina non habent, et pristinam gratiam perdiderunt, sicut demones qui lapsi de propria dignitate, et nichil antique gratie possidentes, aridi sunt, et ueteri siccitate marcentes. Unde pro uinaciis, quod Hebraice dicitur, ASISE . Aquila interpretatus est , id est, uetera. Symmachus , id est, steriles: et non solum uinacia sunt, sed et uetera uinacia, ut antiqua delicta testentur. Et notandum quia hec adultera presens  tempus significet Iudeorum, qui absque Deo et notitia Scripturarum et gratia Spiritus sancti diligantur a Domino, qui omnium expectat salutem, et aperit ianuam penitentibus, et nichilominus illi res inutiles amant, traditiones hominum et somnia diligentes, et nequaquam uuas habeant et uinum et plena musto torcularia, sed uetera uinacia que proiecta sunt. Pro pemmatibus que LXX transtulerunt, et comeduntur cum uuis passis, siue uinaciis, placentas Latine possumus dicere, uel crustula, que idolis offeruntur, et Grece appellantur . Filii autem Isrel in presenti loco duodecim uocantur tribus; supra uero decem que erant in Samaria, et possidebant metropolim, Iezrel.

  Et fodi eam mihi quindecim argenteis, et coro hordei, et dimidio coro hordei, et dixi ad eam. LXX: Et conduxi eam mihi quindecim argenteis, et gomor hordei, et nebel uini, et dixi ad eam. Pro Gomor in Hebraico scriptum est OMER , quod omnes interpretes, absque LXX, corum interpretati sunt, sermone Greco et maxime Palestino, qui habet triginta modios. Et pro nebel uini, in Hebraico legitur LETHECH [b 1Kb] SEORIM  30 quod ceteri interpretes hordei transtulerunt, id  est, mediam partem cori, que facit quindecim modios. Quodque iungitur in editione uulgata: Neque eris alteri uiro: alteri in Hebraico non habetur, sed simpliciter, non eris uiro. Si enim ponatur alteri, subauditur quod a suo habeatur uiro. Quando autem absolute dicitur, non eris uiro, intelligimus quod nulli iungatur omnino, et absque coitu maritali sit. Mensuram autem cori in Ezechiel legimus , et in Euangelio . Fodit itaque eam sibi, id est, adulteram, siue conduxit quindecim argenteis. Quando dicit, fodi, ostendit uineam, que a Domino plantata est, et in multis locis ponitur Scripturarum, significans populum Iudeorum. Sin autem legerimus, conduxi, adultere pretium est, non ut cum propheta dormiat; sed ut contenta mercede  sua, adulterare desistat, nec passim ceteris copuletur. Foditur etiam, siue conducitur coro hordei, et dimidio coro hordei, id est, quadraginta et quinque modiis, et hac mercede suscepta, audiuit a Domino:

 Dies multos exspectabis me: non fornicaberis, et non eris uiro; sed et ego exspectabo te. LXX: Dies multos sedebis mihi: et non fornicaberis, nec eris alteri uiro, et ego tibi. Hoc est, nec aliis amatoribus turpiter te prostitues, nec mihi, uiro a quo conducta es, legitime coniungeris. Ac ne putes factam tibi iniuriam, quia dixi exspectabis me, par pari referam, et ego exspectabo te. Quinta decima die illucescente mensis Nisan percussa sunt Aegyptiorum primogenita, et Isrelis de Aegypto eductus est populus,  ac in seruitutem Dei mercede conductus . Denique pro primogenitis Isrel que plagam non sensere communem, quinos argenti accipe siclos , qui in templi donaria conferuntur. Plerique nostrorum quindecim, ad hebdomadam Legis, et ogdoadem referunt Euangelii, id est, sabbatum, et diem resurrectionis, quo exercetur circumcisio spiritualis. Sed quomodo adultera mulier que hordeo pascitur, et a uiro aliena est, utrumque in mercedem accipiat Testamentum, explanare non possunt. Quadragesimo quinto die ad montem Sina peruenit populus, statimque altero die ut sanctificentur 31 a coitu feminarum per triduum, et se preparent ad accipiendam legem Dei, edicitur . Transactis tribus diebus, quinquagesimo  die Moyses ascendit in montem, et decalogum suscepit. Sedet itaque populus Iudeorum, qui quondam quindecim argenteis, et quadraginta quinque hordei modiis est conductus, post aduentum Domini Saluatoris, et uiri sui exspectat aduentum. Quodque dicit: Non fornicaberis, et non eris uiro, hoc ostendit quod interim modo idolis non seruiat, nec tamen habeat Deum; sed et amatoribus et uiro spoliata sit. Et quia uirum non habet, non uescitur cibo hominum, frumento et legumine, sed hordeo irrationabilium iumentorum, ruminans uilitatem littere, que interficit, et non habens spiritum uiuificantem.  Unde et in lege mulier, que a marito accusatur adulterii, in potione , id est, conuictionis, quando arguitur in peccato, farinam accipit hordei , que enim imitata est equos et mulos, quibus non est intelligentia , equorum atque mulorum sustentatur alimentis. Pro dimidio coro hordei, nebel uini Septuaginta transtulerunt, quod penitus in Hebraico non habetur. Et possumus dicere, in nebel uini, hoc est, mensura plena atque perfecta inebriatam adulteram, et plenis afflictam esse suppliciis. Unde et Ieremias calicem meri propinat gentibus et Ierusalem . uir quoque sedet, immo exspectat adultere penitentiam, ut postquam plenitudo gentium subintrauerit , et nouissimus crediderit Isrel, ita ut  qui fuerat caput, uertatur in caudam , et cauda uertatur in caput, tunc fiat unus grex et unus pastor.

 Quia dies multos sedebunt filii Isrel sine rege, et sine principe, et sine sacrificio, et sine altari, et sine ephod, et sine teraphim. Et post hec reuertentur filii Isrel et querent Dominum Deum suum et Dauid regem suum: et pauebunt ad Dominum et ad bonum eius in nouissimo dierum. LXX: Quia diebus multis sedebunt filii Isrel sine rege, sine principe, sine sacrificio, sine altari, sine sacerdotio, sine manifestationibus . Et post hec reuertentur filii Isrel, et querent Dominum Deum suum, et Dauid regem suum: 32 et stupebunt ad Dominum, et super bonis eius in nouissimo die. Pro ephod  et theraphim  Septuaginta , id est, sacerdotium, et , id est, manifestationes interpretati sunt. Sciendum autem, ut crebro diximus, ephod significare indumentum sacerdotale, quod in Exodo et Leuitico a LXX dicitur, id est, superhumerale, ab Aquila , id est superindumentum. Theraphim autem proprie appellant , id est, figure et simulacra, que nos possumus in presenti dumtaxat loco Cherubim et Seraphim siue alia que in templi ornamenta fieri iussa sunt, dicere. uerum quia Septuaginta interpretati sunt, pro quibus Aquila transtulit; et hec ipsa sunt in , id est, in Rationali, hoc intelligimus, quia in pectore et corde pontificis et , id est, ueritas esse debeat atque  doctrina: ut non solum sciat rectam fidem; sed et quod nouerit, possit ore proferre. Quod et apostolus Paulus scribit ad Titum, docens qualis episcopus ordinandus sit: Oportet enim episcopum sine crimine esse tamquam Dei dispensatorem: non superbum, non iracundum, non uinolentum, non percussorem, non turpis lucri cupidum: sed hospitalem, benignum, sobrium, iustum, sanctum, continentem, amplectentem eum, qui secundum [a 1Kb] sanam doctrinam est, fidelem sermonem, ut potens sit exhortari in doctrina sana, et eos qui contradicunt arguere . Ephod ac theraphim et in Iudicum libro legimus , que sibi fecerat Leuites, qui postea cum sexcentis de tribu Dan armatis profectus est. Post passionem Domini Saluatoris usque in presentem diem, [a 1Kb] paulominus quadringentesimus annus expletur, et quantum temporis resideat usque ad diem iudicii, nec angeli nouerunt, nec Filius. Qui ideo ignorare se dicit, quia nobis non expedit discere [Al. scire]. Hi sunt ergo multi dies, quibus infelix Synagoga et mulier adultera hordeo pascitur, et sedet contracta, quia cum Christo stare non potest. Sine rege, de quo locutus est Pater: Suscitaui regem cum iustitia . Et ipse dicit in Psalmo: Ego autem constitutus sum rex ab eo super Sion montem sanctum eius . Sine principe, uel ipso Domino Saluatore, uel certe pontifice, de quo scriptum est:  33 Principi populi tui non maledices . Et sine sacrificio, et sine altari. Subuerso enim templo, et incensa Ierusalem, nec sacrificium, nec sacerdotium Iudaica gens exercere potest. Et sine ephod et sine theraphim, id est, instrumentis sacerdotalis habitus. De hoc rege et Iacob in benedictione Iude Patriarche loquitur: Non deficiet princeps ex Iuda, neque dux de femoribus eius, donec ueniat cui repositum est: et ipse erit exspectatio gentium . Ergo postquam defecit princeps ex Iuda, et dux de femoribus eius, et Herodes alienigena et proselytus suscepit imperium, intelligimus uenisse cui regnum repositum est, et ipse erat exspectatio gentium. Hec est cecitas que ex parte accidit Isreli, ut subintraret plenitudo gentium, et tunc omnis Isrel  saluus fieret : et multo post tempore reuertentur, et querent Dominum Deum suum, et Dauid regem suum, qui de Dauid stirpe generatus est, et interpretatur fortis manu. Ipse enim soluit captiuitatem populi sui, et dedit uinctis remissionem. Cumque eum uiderint filii Isrel, qui a suis fratribus denegatus est, in Patris et sua maiestate regnantem, pauebunt, et stupebunt ad Dominum et ad bonum eius. Qui bonus filius, de bono natus est patre, siue ad bona Domini, de quibus sanctus loquitur: Credo uidere bona Domini in terra uiuentium : hec enim quam incolimus peccatores, terra est mortuorum. Presens capitulum, alii Iudeorum super Babylonica captiuitate interpretantur, quando septuaginta annis desolatum est Templum, et altare  et uictime ac sacerdotium non fuerunt, et postea sub Zorobabel in sedes pristinas sunt reuersi. Alii, ut nos, in futurum tempus differunt [Al. deserunt], et que sit causa tam grandis offense, ut tanto tempore relicti sint, maxime cum idola non colant, preter interfectionem Saluatoris, aliam non ualent inuenire.

 Audite uerbum Domini, filii Isrel; quia iudicium Domino cum habitatoribus  terre: non est enim ueritas, et non est misericordia, et non est scientia Dei in terra. Maledictum, et mendacium, et homicidium, et furtum, et 34 adulterium inundauerunt: et sanguis sanguinem tetigit. LXX: Audite uerbum Domini, filii Isrel; quia iudicium Domino ad habitatores terre, quia non est ueritas, neque misericordia, neque scientia Dei super terram. Maledictio, et mendacium, et homicidium, et furtum, et adulterium effusum est super terram, et sanguinem sanguini miscuerunt. A principio prophete usque ad hunc locum sub meretricis descriptione et adultere, quarum post grauissimas penas et relictionem longissimam, postea fit in pristinum, uel in meliorem statum restitutio, decem tribuum, uel duarum, et in commune omnium peccata numerantur. Nunc  rursum ad Isrel, id est, decem tribus sermo conuertitur, exponens non frustra iratum Deum tam grauia comminari et inferre supplicia: ne forsitan non ex iudicii ueritate, sed ex potentia Dei iniuste uideatur in eos qui non peccauerunt, lata sententia [b 1Kb] . Audite, inquit propheta, uerbum Domini, o filii Isrel: quia uult Dominus cum suo populo iudicari et exponere causas indignationis sue. Non est ueritas, et non est misericordia, et non est scientia Dei in terra. Nec ueritas enim absque misericordia sustineri potest, et misericordia absque ueritate efficit negligentes: unde alterum miscetur alteri, que qui non habuerit, consequenter et Dei notitiam non habebit. Sed e contrario pro ueritate mendacium, et pro misericordia maledictum, homicidium, furtum,  adulterium. Non dixit, est; sed ut delictorum abundantiam demonstraret, intulit, inundauerunt : et pro scientia Dei, que non est in terra, sanguis sanguinem tetigit, siue sanguinem sanguini miscuerunt, ut augerent peccata peccatis, et nouis uetera cumularent. Recte autem qui habitatores terre sunt et non incole, ad iudicium prouocantur: quia a facie Aquilonis exardescunt mala super habitatores terre . Et in Apocalypsi Ioannis: ue, ue, ue dicitur super habitatores terre . Qui autem potest cum propheta dicere: Aduena sum apud te, et peregrinus, sicut omnes patres mei , et pertransit mundum istum quasi incola et peregrinus, ueritatem sequitur et misericordiam, 35 et scientiam  Dei, ne inundatione maledicti atque mendacii, homicidii, et furti, et adulterii et sanguinis opprimatur.

 Propter hoc lugebit terra, et infirmabitur omnis qui habitat in ea: in bestia agri et in uolucre celi, sed et pisces maris congregabuntur. LXX: Ideo lugebit terra, et minuetur cum omnibus qui habitant eam, cum bestiis agri, [c 1Kb] cum serpentibus terre, et cum uolatilibus celi, et pisces maris deficient. Quia  non est ueritas, et non est misericordia, et non est scientia Dei super terram, sed e regione maledictum, et mendacium, et homicidium, et furtum, et adulterium inundauerunt, et sanguis sanguinem tetigit: idcirco lugebit terra cum habitatoribus suis, et infirmabitur, ut non habeat bestias agri, et uolucres celi, et pisces maris deficient. Cum enim captiuitas decem tribuum uenerit, habitatore sublato, bestie quoque et uolucres celi et pisces maris deficient; iramque Domini etiam muta elementa sentient. Hoc qui non credit accidisse populo Isrel, cernat Illyricum, cernat Thracias, Macedoniam atque Pannonias, omnemque terram, que a Propontide et Bosphoro usque ad Alpes Iulias tenditur, et probabit cum hominibus et animantia cuncta deficere,  que in usus hominum a Creatore prius alebantur. Sin autem uoluerimus, ut quidam putant, feros homines bestias interpretari, et uolucres celi eos, qui eleuantur in superbiam, et omnia humana contemnunt, et pisces maris, qui irrationabiles sunt, et ita bruti, ut nichil omnino sapiant, et erem liberum celumque non uideant: hoc non tam irati quam clementis est Domini, ut que mala sunt, auferantur de terra.

 uerumtamen unusquisque non iudicet, et non arguatur uir: populus enim tuus sicut hi qui contradicunt sacerdoti, et corrues hodie, et corruet etiam propheta tecum. LXX: Ut nullus neque iudicetur, neque arguatur quisquam: populus autem meus quasi sacerdos, cui contradicetur, et infirmabitur  per diem, et infirmabitur etiam propheta tecum. Secundum Septuaginta interpretes, hoc quod posuimus, ut nullus neque iudicetur, neque arguatur quisquam, superiori capitulo coaptandum est: sed nos Hebreos 36 sequimur. Prouocati ad iudicium Dei, filii Isrel, qui habitabant in terra ut causas Dominice indignationis audirent, et preterita peccata cognoscerent, propter que hostibus traderentur, nunc quia in sceleribus perseuerant, et impudenti Deum fronte contemnunt, audiunt: Non necesse est ut ueniatis ad iudicium, ut in uestris flagitiis arguamini; quia tante estis impudentie, ut nec conuicti quidem, pudorem habeatis et uerecundiam; sed contradicatis mihi, quasi si discipulus magistro sacerdoti plebecula contradicat,  que non habet sacerdotii dignitatem. Et quia tales estis, ideo hodie corruetis [Al. corruitis, et ducimini, et perditis], id est, ducemini in captiuitatem, et perdetis regnum Isrel. Quod dicit, hodie, aut presens tempus significat, aut non fraude et insidiis, sed clara in captiuitatem luce ducemini, tantaque erit uestri infirmitas, ut etiam prophete, qui uobis solebant prophetare mendacium, uobiscum corruant, et sentiant captiuitatem. Hic prophetas, aut pseudoprophetas debemus accipere, aut certe omnem gratiam prophetalem. Quamdiu  enim non sunt capte decem tribus, habuerunt et Eliam prophetam et Eliseum, et ceteros filios prophetarum, qui prophetauerunt in Samaria. Unde et Amos propheta qui de tribu Iuda erat, et de uiculo Thecue, cogitur redire ad patriam suam, ne in alieno regno et Samaria prophetaret.

 Nocte tacere feci matrem tuam, conticuit populus meus, eo quod non habuerit scientiam: quia tu scientiam repulisti, repellam te et ego [uulg. tacet et ego], ne sacerdotio fungaris mihi: et oblita es legis Dei tui, obliuiscar filiorum tuorum et ego. LXX: Nocti assimilaui matrem tuam, et assimilatus est populus meus quasi non habens scientiam: quia tu scientiam repulisti, et ego repellam te, ne sacerdotio fungaris mihi: oblita es legis Dei tui, et ego obliuiscar  filiorum tuorum. Non quod alia mater sit, et alii filii, matrem uocat et filios; sed quomodo Dominus loquens ad populum Iudeorum dicebat: Ierusalem, Ierusalem, que occidis Prophetas, et lapidas eos qui ad te missi sunt, quoties uolui congregare filios tuos, sicut gallina congregabat pullos suos sub alas suas, et noluisti ? Non quod alia 37 Ierusalem, et alius populus eius: neque enim absque populo ad cementa urbis et ligna et lapides loquebatur. Sic mater uocatur populi frequentia et omnis turba nationis Hebree, ad quam loquitur: filii autem, uel singuli ex populo, uel per oppida uillasque dispersi. In nocte ergo ac tenebris captiuitatis et meroris et prementis angustie traditur Isrel, et populus eius eterno silentio conticescit; quia non habuit legis  scientiam, nec Dei precepta seruauit, recepitque quod fecerat. Ipsa enim Dei repulit legem, et ideo sacerdotium perdidit in eternum, colens uitulos aureos in Dan et Bethel: et quia oblita est legis Dei, et penitus Aegyptiis se idolis mancipauit, idcirco et Dominus obliuiscetur filiorum eius, tradens eos eterne captiuati: Qui enim ignorat ignorabitur , et in Psalmis legimus: Nescierunt, neque intellexerunt, in tenebris ambulant . Omnia que dicuntur ad decem tribus, referre possumus ad hereticos, qui reliquerunt regnum Dauid et Ierusalem, id est, Christum et Ecclesiam: et ideo eterna nocte cooperti sunt, nec habent scientiam Dei, et repelluntur a Domino ne sacerdotio fungantur ei, et filiorum quos genuerint, numquam  meminit, quia filii alieni facti sunt ei.

 Secundum multitudinem eorum, sic peccauerunt mihi: gloriam eorum in ignominiam commutabo, peccata populi mei comedent, et ad iniquitatem eorum subleuabunt animas eorum, et erit sicut populus, sic sacerdos, et uisitabo super eum uias eius, et cogitationes illius reddam ei. LXX: Secundum multitudinem eorum, sic peccauerunt mihi, gloriam eorum in ignominiam ponam [Al. pandam]: peccata populi mei comedent, et in iniquitatibus eorum accipient [a 9Kb] alii animas eorum, et erit sicut populus, sic  et sacerdos, et ulciscar super eum uias eius, et cogitationes illius reddam ei. Quot homines habuit Isrel, tot aras exstruxit demonibus, in quorum uictimis peccauit mihi. Propterea gloriam eorum, in qua gloriabantur sibi, et Deo idola preferabant, in ignominiam commutabo, ut et sacerdotes capiantur et populi. Siquidem 38 sacerdotes peccata populi mei comedunt, de quibus scriptum est: Qui deuorant plebem meam, sicut escam panis . Et idcirco peccata populi mei comedunt, consentientes sceleribus delinquentium: quia cum eos peccare perspexerint, non solum non arguunt, sed laudant atque sustollunt, et beatos predicant. De quibus et Isaias loquitur: Populus meus, qui beatos uos dicunt, seducunt uos, et semitas pedum uestrorum  supplantant . De his et per Psalmistam clamat: Quoniam laudatur peccator in desideriis anime sue, et iniquus benedicitur . Unde equaliter populus et sacerdos indignantis Dei sententiam sustinebunt; quia non solum opera eorum uisitabit, que appellantur uie, in quibus ingrediuntur; sed et cogitationes, quibus ut talia facerent, tractauerunt. Non solum enim opus, sed et cogitatio mali operis penas luet. De hereticis facilis intelligentia est, quod quanto plures fuerint, tanto magis delinquunt Deo, et glorientur in populis: et idcirco decipiant infelices, ut peccata populi comedant, et per dulces sermones deuorent domus uiduarum . Cum enim uiderint aliquos delinquentes [a 1Kb] aiunt: Nihil aliud querit  Deus nisi fidei ueritatem, quam si custodieritis, non curat quid agatis. Hec enim dicentes, in iniquitatibus eorum subleuant animas eorum, ut non solum non agant penitentiam, nec humilientur; sed gaudeant in sceleribus suis, et erecta ceruice gradiantur. Unde et populus et sacerdos, et hi qui docti sunt, et hi qui docuerunt, pari iudicio constringentur.

 Et comedent, et non saturabuntur: et fornicati sunt, et non cessauerunt: quoniam Dominum reliquerunt in non custodiendo: fornicatio, et uinum, et ebrietas aufert cor. Populus meus in ligno suo interrogauit: et baculus eius annuntiauit ei. Spiritus enim fornicationum decepit eos, et fornicati sunt a Deo suo. LXX: Et comedent, et non implebuntur:  fornicati sunt, et non dirigentur: quia Dominum reliquerunt, ut non custodirent: fornicationem et uinum, et ebrietatem suscepit cor populi mei: in auguriis interrogabant: 39 et in uirgis suis annuntiabant ei: quoniam spiritu fornicationis seducti sunt [b 24Kb] et fornicati  sunt a Deo suo. uoluptas insatiabilis est, et quanto magis capitur, tanto plus utentibus se famem creat. Econtrario beati esurientes et sitientes iustitiam, quoniam ipsi saturabuntur . Sicut iustitia saturat, sic iniquitas substantiam non habens, [c 1Kb] uana comedentes fraude deludit, et uteros deuorantium uacuos derelinquit. Fornicati sunt, et non cessauerunt. uires in fornicatione deficiunt, et fornicandi desiderium non quiescit. Fornicate sunt et decem tribus cum idolis Ieroboam filii Nabaoth: et reliquerunt Dominum Deum suum, non custodiendo que iusserat, dicens: Dominum Deum tuum adorabis, et ipsi soli seruies , autem legendum: Fornicatio et uinum et ebrietas aufert cor. Sicut enim uinum et ebrietas eum qui biberit,  mentis sue impotem facit: ita et fornicatio ac uoluptas peruertit sensum, animumque debilitat: et de rationali homine, brutum efficit animal, ut ganeas et lupanaria et libidinum lustra sectetur. Cumque ita cor loco suo motum fuerit, ligna et lapides deos putat, et adorat opera manuum suarum. Unde et propheta quasi stupens et mirabundus eloquitur: Populus meus qui quondam meo uocabatur nomine, lignum interrogauit et uirgas: quod genus diuinationis Greci uocant. Unde in Ezechiel legimus, quod uirgas suas miscuerit Nabuchodonosor contra Ammon et Ierusalem, et exierit uirga contra Ierusalem : causaque huius amentie fornicationis est spiritus, qui decepit eos, ut fornicarentur a Deo suo. Fornicationem [d 1Kb] autem idololatriam nominat,  iuxta illud quod in Ieremia legimus: Et mechabantur in ligno et lapide, et dixi: postquam fornicati sunt cum his omnibus, reuertere ad me, et non est reuersa in toto corde sed in mendacio. Et rursum: Me dereliquisti et dixisti: uadam super omnem collem excelsum, et diffundar in fornicatione mea subter omni ligno frondoso . Et 40 in Psalmo dicitur: Perdidisti omnes qui fornicantur abs te . Principium enim fornicationis, idolorum inuentio. Numquam heretici suo errore satiantur, nec cessant a fornicationis turpitudine, et quotidie non custodiendo Legem et Scripturas sanctas, Dominum derelinquunt, insaniunt et inebriantur, et, perdito mentis iudicio, adorant idola, que de suo corde finxerunt, fornicationisque spiritu possidentur.

  Super capita montium sacrificabant, et super colles accendebant thymiama: subtus quercum et populum et terebinthum, quia bona erat umbra eius. LXX: Super uerticem montium sacrificabant, et super colles immolabant: subter quercum et populum et nemorosas  arbores, quia bonum erat umbraculum. In Lege preceptum est ut non sacrificetur Domino, nisi in loco quem elegerit Dominus Deus: et iuxta altare lucus et arbores non plantentur, ne scilicet passiua et uoluptuosa religio austeritatem unius et uere religionis euertat. Econtrario Isrel sacrificabat in montibus, et in collibus adolebat incensum, excelsa terre diligens loca, quia excelsum reliquerat Deum, et umbram querens perdiderat ueritatem. Hoc est quod legimus de singulis regibus: uerumtamen excelsa non abstulit: adhuc populus immolabat et sacrificabat in excelsis , quod Hebraice appellatur BAMA . Heretici sublimitatem sibi dogmatum repromittunt, et sacrificant subter quercum et populum et terebinthum, infructuosas arbores,  ficum et uineam non habentes, sub quibus Sanctus requiescere dicitur. Assumunt autem sibi interdum terebinthum, [a 1Kb] que iuxta Isaiam folia non habet, ut Abrahe imitari uideantur exemplum .

 Ideo fornicabuntur filie uestre, et sponse uestre adultere erunt. Non uisitabo super filias uestras, cum fuerint fornicate, et super sponsas uestras cum adulterauerint: quoniam ipsi cum meretricibus conuersabantur [uulg. uersabantur], et cum effeminatis sacrificabant, et populus non intelligens uapulabit. LXX: Propterea fornicabuntur filie uestre, et sponse uestre mechabuntur, et non uisitabo 41 super filias uestras cum fuerint fornicate, et super sponsas uestras cum adulterauerint: quoniam  ipsi cum meretricibus miscebantur: et cum initiatis immolabant, et populus [b 23Kb] non intelligens adherebat meretrici. uerbum CADESOTH , quod Aquila , Symmachus , Septuaginta , Theodotion interpretati sunt, nos effeminatos uertimus, ut sensum uerbi nostrorum auribus panderemus. Hi sunt quos hodie Rome, matri, non deorum, sed demoniorum seruientes, Gallos uocant, eo quod de hac gente Romani truncatos libidine, in honorem Atys  sacerdotes illius manciparint. Propterea autem Gallorum gentis homines effeminantur, ut [c 9Kb] qui urbem Romanam ceperant, hac feriantur ignominia. Istiusmodi idololatria erat in Isrel, colentibus maxime feminis Beelphegor  ob obsceni magnitudinem, [d 1Kb] quem nos Priapum possumus appellare. Unde et Asa rex tulit excelsa de populo, et huiuscemodi sacerdotes, et matrem de augusto deposuit imperio, sicut Scriptura testatur, dicens: Et fecit Asa rectum ante conspectum Domini, sicut Dauid pater eius, et abstulit effeminatos de terra, purgauitque omnes sordes idolorum, que fecerant patres eius. Insuper et Maacham matrem suam amouit, ne esset princeps in sacris Priapi, et in luco eius quem consecrauerat: subuertitque specum eius, et confregit simulacrum turpissimum, et combussit in torrente Cedron. Excelsa autem non abstulit: uerumtamen cor Asa perfectum erat coram Deo cunctis diebus suis . Sciendum autem quod in presenti CADESOTH, meretrices, [e 18Kb] , id est,  sacerdotes, Priapo mancipatas uocet. In aliis autem locis uiros exsectos libidine, CADESIM  legimus, Isaia dicente, Et [f 26Kb] illusores dominabuntur eorum, pro quo in Hebreo scriptum est: Et CADESIM dominabuntur eorum, quod nos in effeminatos uertimus. Aquila autem [g 15Kb] interpretans, id est, mutatos, 42 hoc ostendere uoluit, quod suam naturam mutauerint, et de uiris facti sint femine. Symmachus proprie meretrices appellauit. Septuaginta , id est, consecratos, et initiatos, ut cultores idolorum ostenderent: Theodotion, , id est, a populo separatos, qui sibi uidebantur a uulgo aliquid plus habere. De uerbo breuiter disseruimus, nunc ad sensum capituli reuertamur. Grandis offensa est postquam peccaueris,  iram Domini non mereri. Fornicatus fuerat Isrel a Domino Deo suo, et spiritu fornicationis seductus: ideo fornicantur et filie eius et sponse, et absque ulla uindicta in suo scelere relinquuntur, ut quod filii et uxor uero parenti fecerant et marito, hoc in liberis suis et uxoribus sentiant, et ex proprio dolore intelligant dolorem Dei, qui intantum iratus est, ut nequaquam percutiat delinquentes. Quod et Apostolus ad Romanos scribens, mystico sermone testatur: Dicentes enim se esse sapientes, stulti facti sunt, et mutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentum . Et quia cum idolis fuerant fornicati, tali feriuntur sententia: Propter quod tradidit illos  Deus in desideria cordis eorum, in immunditiam, ut contumeliis afficiant corpora sua in semetipsis, qui commutauerunt ueritatem Dei in mendacium, et coluerunt et seruierunt creature, potius quam creatori, qui est benedictus in secula. Amen. Ut autem sciamus, uisitationem quasi uulneratorum et languentium ideo inferri a Deo, ut ueluti cauterio et amarissimis potionibus recipiant sanitatem, et morbis careant, per prophetam loquentem audiamus Dominum: uisitabo in uirga iniquitates eorum, et in uerberibus peccata eorum: misericordiam autem meam non dispergam ab eo . Qui igitur amatur, corripitur: qui negligitur, suis peccatis dimittitur. Tantusque fuit numerus [a 1Kb] fornicatorum Isrel, ut cesset ultio, desperans emendationem. 43 Quid enim turpius  quam uiros meretricum cultui copulari, et cum effeminatis immolare hostias libidinis sue? Quod autem iungit: populus non intelligens uapulabit, pro quo Septuaginta transtulerunt: Et populus [b 1Kb] non intelligens adherebat meretrici, hoc significat quod uapulet in captiuitate, et diuersis afficiatur plagis, ut per dolorem recipiat disciplinam. De hereticis facilis intelligentia est, quod filii eorum fornicentur, et sponse, id est, anime quas in errore genuerunt, et suis dogmatibus desponsarunt. Istiusmodi indigni sunt correptione Dei: quoniam omnis eorum cultus fornicatio est, et turpes turpibus commiscentur, et propterea uapulabunt, ut aliquando per plagas intelligant quem requirant Deum. Quando uideris peccatorem diuitiis affluere, iactare  se potentia, sanitate gaudere, delectari coniuge, corona circumdari liberorum, et impleri illud [Al. aliud] quod scriptum est: In labore hominum non sunt, et cum hominibus non flagellabuntur , dicito in illo comminationem Prophete esse completam: Non uisitabo super filias uestras cum fuerint fornicate, et super sponsas uestras cum adulterauerint.

 Si fornicaris tu, Isrel, non delinquat saltem Iuda, et nolite ingredi in Galgala, et ne ascenderitis in Bethauen, neque iuraueritis, uiuit Dominus, quoniam sicut uacca lasciuiens declinauit Isrel. Nunc pascet [Al. pascit] eos Dominus quasi agnum in latitudine. LXX: Tu autem, Isrel, ne ignores, et Iuda, nolite ingredi in Galgala, ne ascendatis  in domum , et ne iuretis, uiuit Dominus: quoniam sicut uacca asylo percussa insaniuit Isrel. Nunc pascet  eos Dominus sicut agnum in spatioso. Pro domo in quibusdam exemplaribus, et maxime in Theodotione legitur domus iniquitatis, quod Aquila et Symmachus interpretati sunt domum , id est, inutilem, que nichil prosit, et alio uerbo idolum nuncupetur. Est autem Bethel: et que prius uocabatur domus Dei, postquam uituli in ea positi sunt, 44 appellata est Bethauen, id est, domus inutilis, et domus idoli, quod nos ut in Hebreo legitur expressimus. uidetur autem mihi idcirco et populus Isrel in solitudine fecisse sibi caput uituli, quod coleret, et Ieroboam filius Nabath uitulos aureos fabricatus, ut quod in Aegypto didicerant et , qui sub figura boum coluntur, esse deos, hoc in sua superstitione seruarent. Dicamus sensum capituli: Si  semel, o Isrel, errore deceptus es, et te cum meretricibus miscuisti, ita ut quicumque impleret [Al. impleuerit] manum uel suam uel regis, offerendo [Al. afferendo] et dando ei munera, sacerdos fieret excelsorum: saltem tu, Iuda, qui possides Ierusalem, et habes ex Lege Leuitas, et exerces templi ceremonias, non debes sororis quondam tue Oolle in fornicatione exempla sectari, et cum [c 1Kb] ea idola colere. Non ingrediaris Galgala, de qua in hoc eodem propheta legimus: Omnis malitia eorum in Galgalis , in qua Saul unctus est in regem: in qua exiens populus de deserto, primum castrametatus, secunda circumcisione purgatus est. Ex quo tempore religionis aduerse, in loco celebri error inoleuit. Et ne ascendas in Bethauen, id est,  que quondam uocabatur Bethel, quia postquam aurei ibi uituli positi sunt a Ieroboam filio Nabath, non Domus Dei appellatur, sed domus idoli. Pro qua miror cur Septuaginta domum interpretati sunt: [d 4Kb] nisi forte errore consueto pro IOD littera media, que ALEPH et NUN litteris ex utraque parte uallatur, uAU, que sola differt magnitudine, putauerunt. Neque iuraueritis, uiuit Dominus. Nolo enim per os uestrum nominis mei fieri mentionem, quod idolorum recordatione pollutum est. Sicut enim uacca lasciuiens et abiiciens iugum: ita Isrel, id est, decem tribus, declinauit a Domini seruitute. Pro lasciuiente uacca, Septuaginta transtulerunt , que estro, asyloque percussa sit, quem uulgo tabanum uocant. De quo et 45 uirgilius in tertio Georgicorum  libro refert:

. . . . . Cui nomen asilo,
 Romanum est: estrum Graii uertere uocantes,
Asper acerba sonans: quo tota exterrita siluis
Diffugiunt armenta: furit mugitibus ether
Concussus, silueque et sicci ripa Tanagri.
Quia ergo insaniuit Isrel, et percussus fornicationis spiritu, incredibili furore bacchatus est, ideo non multo post tempore, sed dum propheto, dum spiritus hos regit artus, pascet eos Dominus quasi agnum in latitudine. Quia metaphoram a uacca lasciuiente, siue estro ceperat, seruat in reliquis, ut captiuitatem in Assyrios, et in latissimam Medorum terram dispersionem populi Isrel quasi in campo latissimo et in spatiosa terra gregis et agnorum pasturam uocet. Super hereticis prona intelligentia est, ad quos, uel de quibus dicitur: Si semel fornicaris, heretice, saltem tu, ecclesiastice, ne delinquas,  nec [Al. ne] ingrediaris in Galgalam, hereticorum conciliabula, ubi peccata omnium reuelantur [Al. releuantur], et instar porcorum uolutantur in ceno. Ne te ascendere putes ad superbas et arrogantes falsorum dogmatum fictiones. Non est enim ibi domus Dei, sed domus idoli. Nec iuraueris per nomen Christi, cuius maiestatem miscendo idolis polluisti. Sicut enim uacca percussa asilo, percussi sunt heretici ardentibus diaboli sagittis, et Legis notitiam reliquerunt: ideo pascentur in lata et in spatiosa uia, que ducit ad mortem, et patientia Domini bonique pastoris eos nutriet ad interitum.

 Particeps idolorum Ephraim, dimitte eum, separatum est conuiuium eorum: fornicatione fornicati sunt; dilexerunt afferre ignominiam  protectores eius, ligauit spiritus eum [uulg. eam] in alis suis; et confundentur a sacrificiis suis. LXX: Particeps idolorum Ephraim posuit sibi scandala, prouocauit Chananeos, fornicantes fornicati sunt, dilexerunt ignominiam ex fremitu eius; turbo spiritus [a 10Kb] sibilabit in alis eius et confundentur ex altaribus suis. Ephraim, de qua tribu Ieroboam filius Nabath, qui primus aureos uitulos in Bethel Danque 46 constituit, rex est decem tribuum. O igitur Iuda, cui supra dixi, si fornicatur Isrel, non delinquat saltem Iuda, audi consilium meum, prophete uerba non spernas; quia Ephraim semel idolorum amicus et particeps est, dimitte eum, ne sequaris impietatem eius, cuius cultus et religio et cibus a tuo conuiuio separatus est. Illi enim semel idolis seruiunt, et demonibus  immolant, et quotidie fornicantur, et diligunt fornicationem suam: immo principes et protectores eius, id est, reges dilexerunt ignominiam afferre populo, id est, uitio principum, infelix populus suscepit cultum idolorum, quorum immundus spiritus ligauit Isrelem in alis suis, et eum libere uolitare non patitur. Confundentur igitur in sacrificiis suis, et ignominiam principum in sua confusione suscipient. Symmachus pro eo quod nos interpretati sumus, ligauit spiritus eum in alis suis, hoc modo uertit in Grecum, uelut si quis liget uentum in alïs  uenti, ut scilicet et principes et populum, immo et demones et Isrelem, uanos uanis, inanibus inanes asserat copulatos. uentus enim et spiritus apud Hebreos uno uerbo appellantur RUA . Id quod Septuaginta transtulerunt [Al. posuerunt] prouocauit Chananeos, in Hebraico non habetur: tamen sic interpretari potest, ut dicamus tantum studium habuisse Isrelem in idolorum cultu, ut non imitatus sit Chananeos, id est, ethnicos; sed ad imitationem sui eos prouocarit erroris. Hoc ipsum et ad hereticos referri potest, et dicitur ad Iudam, id est, ad uirum ecclesiasticum, quia Ephraim qui interpretatur , falsam sibi doctrine ubertatem, et frugifera dogmata promittit, et semel amicus est demonum, dimitte eum atque contemne:  presertim cum sacrificia eorum a tuis sint sacrificiis separata. Hoc est enim quod dicit separatum est conuiuium eorum, semel fornicati sunt, et principes eorum infelicem populum deceperunt; et pro Dei cultu imbuerunt eos ignominia idolorum, et ligauit eos diaboli spiritus in alis suis, qui circumferuntur omni uento doctrine; et stabili in Ecclesia pede permanere non possunt. Qui uere in suis sacrificiis confundentur, quia panis eorum panis luctus est. 47 Quodque dicitur, prouocauit Chananeos, eodem sensu referri potest ad hereticos, quod tam spurca plerique hereticorum et nefanda confinxerint, habeantque immunda sacrificia, ut idololatria inferior sit. uel certe quia Chananeus interpretatur, negotiator, siue , id est, translator,  omnes qui domum Patris faciunt domum negotiationis , et lucra querunt de populis, et Ecclesie ueritatem transferunt in mendacium, Chananei appellandi sunt.

 Audite hec [uulg. hoc], sacerdotes, et attendite, domus Isrel, et domus regis, auribus [uulg. tacet auribus] auscultate, quia uobis iudicium est: quoniam laqueus facti estis speculationi, et rete expansum super Thabor, et uictimas declinastis in profundum. LXX: Audite hec, sacerdotes, et attendite domus Isrel, et domus regis, auribus percipite, ad uos enim est iudicium, quia laqueus facti estis speculationi, et sicut rete expansum super Itabyrium, quod qui capiunt, uenationem confixerunt. Sacerdotes decem tribuum ad iudicium uocantur,  et reges, non quod sacerdotes sint de tribu Leui, sed quod sacerdotes uocentur a populo. Unde et sacerdotes Baal, et prophete quadringenti quinquaginta quos interfecit Elias , et postea Iehu filius Namsi , presente Ionadab filio Rechab, appellati sunt sacerdotes; sed et Isrel, id est, populus, uocatur ad iudicium, et nullus excipitur, ut et sacerdotes et populus et reges, qui induxerant populum, et constituerant sacerdotes, simul audiant quid fecerint, et cur tradantur inimicis. Speculatores, inquit, uos posui, et principes  in populo, et in excelso dignitatis culmine constitui, ut populum regeretis errantem. uos autem facti estis laqueus, et non tam speculatores et principes, quam uenatores appellandi. Expanditis enim rete super montem Thabor, quem Septuaginta transtulerunt , hanc habentes consuetudinem, ut Hebrea nomina Greco sermone declinent, sicut Edom, hoc est, Esau, et Seir, semper Idumeam interpretantur. Est autem Thabor mons in Galilea, situs in campestribus, rotundus atque sublimis, et ex omni parte finitur equaliter. De hoc monte et in psalmo legimus: Thabor et Hermon in nomine tuo exsultabunt . Hunc montem et in Ieremia 48 Septuaginta Itabyrium transtulerunt, in quo aues laqueis capi solent.  Et uictimas, inquit, declinastis in profundum , ut nullus ageret penitentiam, nec occisus eleuaret caput. Prohibuerunt et reges, et sacerdotes ire populum ad templum Ierusalem: idcirco in profundum uictimas declinasse dicuntur. Iuxta tropologiam, accusatur populus ne se alienum arbitretur a crimine, si inductus sit a regibus et a sacerdotibus, quos hereticorum principes intelligimus. Ipsi quoque principes accusantur, quod quasi laqueus, ceperint populum, et positi speculatores in Ecclesia, eos duxerint in errorem. Et in monte Thabor excelso atque pulcherrimo, qui interpretatur ueniens lumen, insidias posuerunt, ut deceptos quosque pertraherent in profundum, et immolarent demonibus, et in barathrum uictimas declinarent, ne  aliquando resipiscerent, ne domum Dei Ecclesiam suspirarent. Quidam Thabor interpretari putant lacum, id est, cisternam, et presenti sensui conuenire, quod heretici foderint lacum, et inciderint in foueam quam fecerunt .

 Et ego eruditor omnium eorum, et ego scio Ephraim, et Isrel non est absconditus a me: quia nunc fornicatus est Ephraim, contaminatus est Isrel: non dabunt cogitationes suas, ut reuertantur ad Deum suum, quia spiritus fornicationum in medio eorum, et Dominum non cognouerunt. LXX: Ego enim magister uester: ego cognoui Ephraim, et Isrel non recessit a me, quia nunc fornicatus est Ephraim, commaculatus est Isrel: non dederunt cogitationes suas ut reuerterentur ad Dominum Deum suum, quia  spiritus fornicationis est in eis: Dominum autem non cognouerunt. O sacerdotes et reges, qui meum populum decepistis; et tu, popule, qui deceptus es, tam grauiter deliquistis, ut non solum occideritis uictimas, sed et in profundum eas miseritis inferni: nolite arbitrari magnitudine sceleris uos a me penitus recessisse. Ego sum magister uester, immo eruditor, qui emendare cupiam, non punire; et saluare, non perdere. Ego, inquit, scio Ephraim, id est, Ieroboam, a quo seductus est populus, et omnes reges qui eum et dignitate et scelere sunt secuti, et Isrel non est absconditus a me, id est, decem tribuum  populus, quia fornicante rege, contaminatus est Isrel. Rex primo 49 cepit a Dei cultu fornicari, uitulos aureos cupiens adorare, et uolens secutus est populus, paremque impietatem pari studio compleuerunt . Denique non reuertentur ad Dominum, quia quod uoluerant, inuenerunt, et spiritus fornicationis, qui iuxta apostolum operatur in filiis diffidentie, possidet eorum corda captiua, et idcirco illo regnante, Dominum nescierunt, immo obliti sunt Creatoris sui . Unde et principes dogmatum peruersorum et populum Dominus [Al. Domini] non ignorat: non quod eius notitia digni sint, sed quia nichil eum lateat eorum que occulte faciunt, quorum alii deceperunt, alii sunt decepti. Nec dabunt cogitationes suas ut agant penitentiam,  qui semper in perditione proficiunt. Spiritus enim fornicationis quo fornicati sunt in Ecclesia, et a uero matrimonio recesserunt, uersatur in medio eorum: ideo Dominum non cognouerunt.

 Et respondebit arrogantia Isrel in facie eius, et Isrel et Ephraim ruent in iniquitate sua, ruet etiam Iuda cum eis. LXX: Et humiliabitur iniuria Isrel in faciem eius: et Isrel et Ephraim infirmabuntur in iniquitatibus suis, infirmabitur etiam Iudas cum eis. uerbum GAON  Septuaginta et Symmachus interpretantur iniuriam, Aquila et Theodotion superbiam. Quidquid igitur fecit Isrel, uel superbe agens contra Dominum, uel in iniuriam Creatoris idola uenerans, respondebit in facie eius ut non  abeat impunitus, sed humilietur eius contumelia, et populus et reges in iniquitate sua pariter corruant, siue infirmentur, ut qui fortes erant in scelere, infirmi ad Dominum redire cogantur. Et hoc non solum eueniet Isreli et Ephraim, id est, decem tribubus et regibus earum, ut ducantur in captiuitatem; sed etiam Iudas, id est, due tribus que regnabant in Ierusalem, sequentur uestigia captiuorum, ut quorum imitantur scelera, imitentur et penam. Heretici matrem habent iniquitatis sue superbiam, dum semper altiora scire se iactitant, et in Ecclesie contumeliam debacchantur. Sed infirmabitur arrogantia eorum et populus ac magistri pariter corruent: Iudas quoque qui uidetur esse in domo Dei, et in Ecclesia, non mente 50 sed corpore  commoratur: et eamdem habet cum hereticis in errore sententiam; frustra nomen ecclesiasticum repromittit, quia et ipse cum hereticis puniendus est. Manifesta transcurrimus, ut in obscurioribus immoremur.

 In gregibus suis et in armentis suis uadent ad querendum Dominum, et non inuenient: ablatus est ab eis: in Domino [uulg. Dominum] preuaricati sunt, quia filios alienos genuerunt, nunc deuorabit eos mensis cum partibus suis. LXX: Cum ouibus et uitulis ibunt et [a 12Kb] querent Dominum, et non inuenient eum, declinauit ab illis, quia Dominum reliquerunt:  quia filios alienos genuerunt sibi, nunc deuorabit eos rubigo, et cleros eorum. Non solum Isrel et Ephraim ibunt cum gregibus et armentis ad Dominum requirendum, sed etiam Iudas, de quo supra scriptum est: Ruet etiam Iudas cum eis, hoc habentes omnes certamen, ut quem preuaricationibus offenderant, hostiis placare nitantur; et non inuenient quem requirunt, quia a recedentibus et ipse discessit. Presertim cum et alibi loquatur: Numquid manducabo carnes taurorum aut sanguinem hircorum bibam? Et iterum: Non accipiam de domo tua uitulos, neque de gregibus tuis hircos . Et in Isaia: Holocausta arietum, et adipem agnorum, et sanguinem hircorum atque taurorum nolo . Preuaricati sunt enim in Domino; quia fornicantes cum idolis, non  Deo filios genuerunt, sed demonibus. Alii putant hoc significari quod in Esdra multo post  tempore dicitur, quando uxores alienigenas assumpserunt, creantes ex eis liberos, et postea repudiare compulsi sunt. Sed hic melius est alienos filios accipere, qui in idolorum errore generati sunt, siue quos ducentes per ignem, idolis consecrarunt. Quia igitur hoc fecerunt, non multo post tempore, non annorum spatiis infinitis, et ut solitus eram prius, longe post futura predicere; sed nunc et in presentiarum adueniet Assyrius, atque Chaldeus, et deuorabunt eos cum partibus, siue cleris suis, id est cum possessionibus quas in diuisione terre ad mensuram funiculi susceperunt. Pro eo quod nos diximus, deuorabit  eos mensis, Septuaginta rubiginem transtulerunt:  cum utique rubigo, id est, HASIL 51  appelletur, ut ipsi quoque dixerunt in Propheta Iel: Reliquias bruchi comedet rubigo , id est, HASIL. Mensis autem HODES  dicitur: denique Aquila neomenias, id est, Kalendas interpretatus est: Symmachus et Theodotion mensem; et est sensus, per singulos menses hostis adueniet, et cuncta uastabit. Legamus Regum et Paralipomenon libros, et inueniemus sub rege Phasee, qui regnabat decem tribubus, uenisse Teglathphalasar regem Assyriorum, et magnam partem populi Samarie in Assyrios transtulisse, quo tempore apud Grecos secundus annus prime Olympiadis fuit; et apud Latinos  Albe uicesimo anno Amulius imperabat, quem postea Romulus regno pepulit.  Heretici suspicantur quod in sacrificiorum 52 multitudine placent Deum; et ecclesiastici, quod [a 1Kb] faciendo eleemosynas, redimant peccata, in quibus permanent: cum omne sacrificium preterita scelera deleat, non presentia; ideo non inueniunt Dominum, qui aufertur a talibus, et procul recedit. Isti uere [Al. uero] preuaricati sunt in Deum, et alienos filios non Christo, sed diabolo procrearunt: ideo omni tempore maledicta sunt opera eorum, et cuncta que faciunt, cruenti coloris rubigo populatur, quia sanguini et interfectioni proxima sunt. Rubigo autem proprie descendere dicitur in rore nocturno, ac lactantia in spicis frumenta maculare colore minii, uel sinopidis, et congrue iuxta uastat cleros hereticorum, de quibus dicitur: Cleri eorum non  proderunt eis .



LIBER SECUNDUS.


 51-52 Qui sepe nauigat, aliquando patitur tempestatem: qui uiam frequenter ingreditur, aut sustinet latronum impetus, aut certe metuit, omnique in arte, tam gloria quam obtrectatio, secundis aduersisque uentis oritur, dum aut amici plus merito laudant, aut inimici plus iusto detrahunt: rarumque inuenias qui in utramque partem non fauore, aut odio, sed rerum equitate ducatur. Quod mihi in Scripturarum explanatione sudanti accidere [Al.  accidisse] uideo. Alii enim quasi parua contemnunt, et quidquid dixerimus, [a 1Kb] contracta nare despiciunt: alii odio nominis nostri, non res, sed personas considerant: magisque aliorum silentium, quam nostrum studium probant. Sunt qui audacter nos facere asserant,  quod arripuimus opus, quod nullus ante nos Latinorum tentare ausus est. Quidam in eo se disertos arbitrantur et doctos, si alieno operi detrahant, et non quid ipsi possint, sed quid nos non possimus diiudicent. Tu autem, Pammachi, qui nos facere precepisti hoc, necesse est ut fautor sis imperii 53-54 tui [Al. imperio tuo], et [b 1Kb] Amafionios ac Rabirios nostri temporis, qui de Grecis bonis, Latina faciunt non bona; et homines eloquentissimos,  ipsi elingues transferunt, Euangelico calces pede: hydramque [Al. uiperamque] et scorpium iuxta fabulas petarum, aduras cauterio, solea conteras: et Scylleos canes ac mortifera carmina sirenarum surda aure pertranseas: ut pariter audire et nosse  ualeamus quid uaticinetur Osee propheta, in cuius explanationem secundum dictabimus [Al. dictamus] librum. Cumque tuo leter adminiculo; et in prima urbe terrarum, primum et nobilitate et religione habere me gaudeam defensorem: tamen magis optarem illud mihi contingere, quod Titus Liuius scribit de Catone, cuius glorie neque profuit quisquam laudando, nec uituperando [a 1Kb] nocuit: cum utrumque summis prediti fecerint ingeniis. Significat autem M. Ciceronem et C. Cesarem: quorum alter laudes, alter uituperationes supradicti scripsit uiri. Dum enim uiuimus, et in uase fragili continemur, uidentur amicorum prodesse studia, et nocere emulorum opprobria. Postquam autem reuersa fuerit terra in terram suam, et tam nos qui scribimus, quam eos  qui de nobis iudicant, pallida mors subtraxerit, et alia uenerit generatio, primisque cadentibus foliis uirens sylua succreuerit, tunc sine nominum dignitate, sola iudicantur ingenia: nec considerat qui lecturus est, cuius; sed quale sit quod lecturus est: siue ille episcopus, siue sit laicus, imperator et dominus, miles et seruus; aut purpura et sericio, aut uilissimo panno iaceat: non bonorum [Al. bonorum] diuersitate, sed operum merito iudicabitur.

 Clangite buccina in Gabaa, tuba in Rama: ululate in Bethauen post tergum tuum Beniamin: Ephraim in desolatione erit in die correptionis, in tribubus Isrel ostendi fidem. LXX: Clangite tuba super colles, sonate super excelsa,  predicate in domo : mente excidit Beniamin, Ephraim in desolatione factus est in diebus correptionis, in tribubus Isrel ostendi fidelia. Ephraim et Isrel et Iuda menses singuli, siue rubigo cum suis partibus deuorabunt. Quamobrem precipio uobis qui auditis, ut non uoce sublimi, sed clara buccina concrepetis: claro enim auditu opus est, ut omnes audiant qui in circuitu sunt. Clangite buccina in Gabaa, cuius etymologiam in colles Septuaginta transtulerunt: et tuba in Rama, que interpretatur excelsa: iste autem due sunt in tribu Beniamin, uicine sibi mutuo ciuitates, id est, Gabaa, in qua natus est Saul; et Rama, que est iuxta Gabaa, in septimo lapide a Ierosolymis sita; et quam rex Isrel occupare conatus est, ut exitum et introitum  clauderet tribui Iude. In Gabaa itaque et in Rama clara buccina et tuba personate; quorum buccina pastoralis est, et cornu recuruo efficitur: unde et proprie Hebraice SOPHAR , Grece ngr appellatur. Tuba autem de ere efficitur, uel argento, qua [que] in bellis et solemnitatibus concrepabant [Al. concrepat]. Super Bethauen, que quondam uocabatur Bethel, et est in tribu Ephraim, in qua uitulus aureus erat, non clangore et sonitu, sed ululatu opus est: quia uicina captiuitas est. Et pulchre dixit quod Bethauen post tergum sit Beniamin: ubi enim tribus finitur Beniamin,  haud procul in tribu Ephraim, hec urbs condita est. Idcirco autem dico atque precipio: Clangite buccina in Gabaa, et tuba in Rama, et ululate in 55 Bethauen; quia domus regia Ephraim, siue ipse Ephraim, hoc est imperium Isrel, iam in desolatione erit; et instat uicina captiuitas. In die correptionis atque supplicii decem tribuum Isrel, ostendi mea fidelia uerba, que per prophetas comminatus sum: ut quod sermone predixeram, opere comprobarem. Quidam Bethauen iuxta Septuaginta qui dixerunt domus , ciuitatem solis, interpretati sunt: et solem iustitie Christum dicentes, urbem illius Ecclesiam esse uoluerunt. Quod mihi displicet: neque enim domus idoli, quam Aquila interpretatus est, domum inutilem, iuxta tropologiam ad  Ecclesiam referri potest. Sed hoc dicamus, quod Heretici qui in Gabaa et Rama, excelsam sibi scientiam pollicentur, iubeantur ululare [Al. iubilare] in domo idoli; et non sint ante faciem Beniamin, qui interpretatur, filius dextere: sed post tergum eius, ubi oculos non habet. Omnis enim Ephraim iactantia, que interpretatur ubertas, breui in desolatione erit, et cum iudicii, inquit, dies et tempus correptionis aduenerit, uerba mea non esse inania rebus ostendam. Pro eo quod nos transtulimus post tergum tuum Beniamin, Septuaginta uerterunt, mente motus est Beniamin: semper , id est, mentis excessum, Beniamin, uiro ecclesiastico coaptantes. Unde et in sexagesimo septimo psalmo  dicitur: Ibi Beniamin adolescentulus in mentis excessu.  Et in benedictionibus Iacob, sub persona Beniamin, de qua tribu Paulus apostolus fuit, scriptum legimus: Beniamin lupus rapax: mane comedet predam et ad uesperam dabit escam . Qui enim in principio persequebatur Ecclesiam, postea in toto orbe Euangelii credentibus alimenta largitus est. Unde et Saul qui de tribu Beniamin fuit, in mentis excessu, tota die usque ad uesperum uaticinatus est inter prophetarum chorum .

 Facti sunt principes Iuda quasi assumentes terminum; super eos effundam quasi aquam iram meam. LXX: Facti sunt principes Iuda quasi transferentes terminos: super eos effundam sicut aquam impetum meum. Ductis Ephraim et Isrel in captiuitatem, et redacta terra eorum  in solitudinem, principes Iuda qui flere debuerant, et suum populum cohortari ut recederent ab idololatria, ne et ipsi similia sustinerent, ceperunt gaudere atque letari, quod pateret sibi terra eorum ad possidendum latius: et facti sunt 56 quasi assumentes terminos Isrel, transeuntes fines suos; et in locis quondam eorum regnum suum et possessionem dilatare cupientes. Quamobrem dicit Dominus: Et super ipsos principes Iuda uenient Babylonii; et ita eos quasi aque impetus occupabunt: non suis uiribus, sed indignatione mea. Dicit quoque et ad principes Iuda, hoc est, Ecclesie.  quod non debeant exsultare; et hereticorum perditionem suam salutem estimare: sed potius plangere, quod illi perierint. Unde et apostolus Paulus docet ecclesiasticos uiros, ne glorientur super fractione Iudaicorum ramorum, sed potius timeant ne et ipsi frangantur . Et in alio loco: Quis, ait, scandalizatur, et ego non uror ? Alioquin super tales principes qui in aliorum miseriis gloriantur, et idcirco se stare putant, si alii corruant, effundet Dominus quasi aquam iram suam. Pro ira Septuaginta id est, impetum transtulerunt; et putant quidam pro benedictione accipiendum, iuxta illud quod alibi legimus: Fluminis impetus letificat ciuitatem Dei . Sed rectius  ira accipienda  est: presertim cum nomen [nomini] effusionis et ire conueniat, dicente propheta ad Dominum: Effunde super eos iram tuam, et furor ire tue comprehendat eos . Transferunt principes Iuda terminos quos posuerunt patres eorum, quando immutant mendacio ueritatem; et aliud predicant quam ab apostolis acceperunt.

 Calumniam patiens est Ephraim, fractus iudicio, quoniam cepit abire post sordem. LXX: Oppressit Ephraim aduersarium suum, conculcauit iudicium, quia cepit abire post uana. Si impius est Ephraim, et propter impietatem suam erit in desolationem, quomodo nunc dicitur: calumniam patiens Ephraim fractus iudicio? qui enim calumniam patitur, et frangitur, iudicium eius inique opprimitur,  maxime cum causa iusta ponatur, quare sit traditus captiuitati. Sequitur enim: quoniam cepit abire post sordem, hoc est, post idola que sordibus comparantur. Quod ergo dicit, hoc est: opprimitur Ephraim ab Assyriis, primum a Phul, deinde a Teglatphalasar , postea a Salmanasar; non quod illi iusti fuerint, qui eum oppresserunt, et idcirco traditus eis sit; sed quod qui quondam fuerunt populus meus, me eos deserente traduntur ad penas, et in hoc uidetur esse calumnia, 57 non Deo [Al. a Deo], qui iustam infert sententiam: sed his qui tormenta sustinent, dum peioribus se aduersariis conceduntur. Redditque causam Dominus, idcirco eos in hac parte calumniam sustinere, et tradi peioribus, et erga illos iudicium  non seruari: quia cepit Ephraim, id est, Ieroboam abire post idola, et Deum derelinquere: ipse enim aureos fabricatus est uitulos. Secundum Septuaginta interpretationem, oppressit Ephraim, id est, Ieroboam aduersarium suum Roboam, id est, tribum Iuda et in eo oppressit: quia deserta Ierusalem et templo, Aegyptiarum sordium simulacra sectatus sit. [De hereticis manifestus est sensus: quod falsis sophismatibus suis et arte dialectica sepe opprimant ecclesiasticos: sed cum hoc fecerint, non munditiam uere fidei, sed sordes sequuntur mendacii, qui traditi diabolo et angelis eius, uidentur  sibi calumniam pati, et in se fractam esse iudicii ueritatem.] [a 1Kb] Taliter uastatur Isrel; et omnes labores eius Assyrio uincente populantur: Deumque perdidit [Al. perdit] presulem, et idcirco fractus iudicio est; quia secutus est idola.

 Et ego quasi tinea Ephraim, et quasi putredo domui Iuda. LXX: Et ego quasi conturbatio Ephraim, et quasi stimulus domui Iuda. AS lingua Hebraica  tinea dicitur: RECOB  putredo et caries; quorum alterum uestes, alterum ligna consumit: pro quibus LXX, , id est, tumultum, uel conturbationem, et stimulum transtulerunt. Et notandum quod tinea referatur ad Ephraim, et putredo ad domum Iuda. Quomodo igitur tinea uestimenta consumit, et putredo uel caries ligna:  quod utrumque longo fit tempore: ita Deus et decem tribubus, et postea tribubus duabus longo tempore dans locum penitentie, et eos prouocans ad salutem, thesaurizantes sibi iram in die ire, quasi tinea efficitur et putredo, non quod Deus tinea sit uel putredo, aut conturbatio uel stimulus, sed quod sustinentibus penas hec uniuersa uideatur. Primus igitur consumptus est Ephraim et Isrel, deinde secuta est et domus Iuda: non ipse Iuda, sed domus eius; alioquin reseruabatur de genere Iuda cui repositum fuit: Et ipse erat exspectatio gentium. Punitis autem hereticis, qui 58 intelliguntur Ephraim, etiam Iudas, scilicet hi qui cum Ecclesia permanent, et hereticorum uel erroribus uel uitiis continentur, simili sententie subiacebunt.

  Et uidit Ephraim languorem suum et Iudas uinculum suum, et abiit Ephraim ad Assur: et misit ad regem ultorem, et ipse non poterit sanare uos: nec soluere poterit a uobis uinculum. LXX: Et uidit Ephraim infirmitatem suam, et Iudas dolorem suum, et abiit Ephraim ad Assyrios, et misit ÷ legatos: ad regem Iarib, et ipse non potuit [Al. poterit] liberare uos, nec cessare faciet a uobis dolorem. Legatos non habetur in Hebreo. Et ubi Septuaginta posuerunt Iarib, nos iuxta Symmachum, ultorem uertimus: nam Aquila et Theodotion, iudicem interpretati sunt. Quod autem IARIB  ultorem significet et iudicem, nomen Gedeonis ostendit , quem cum cultores Baal expeterent ad supplicium, eo quod lucum Baal arasque euertisset, respondit  pater, ulciscatur se Baal, aut iudicet eum Baal, et appellatus est, inquit, Ierobaal, id est, ulciscatur se Baal. Intelligens itaque Ephraim infirmitatem suam, et Iudas uinculum suum, quo cum decem tribubus peccato fuerat colligatus, non a Deo qui soluere poterat, sed a rege Assyriorum quesiuit auxilium. Legimus, quod sub rege Manahen, qui decem tribubus prefuit . Isrel Assyriis dona transmiserit; et Iudas sub rege Achaz, presidium flagitarit Teglathphalasar regis Assyriorum, qui eos aduersante Deo liberare non potuerunt, nec captiuitatis uinculum soluere. Possumus uinculum, pro quo in  Hebreo scriptum est [a 1Kb] MEZUR , et Aquila interpretatus est siue , id est, colligationem siue coniurationem, et ad illud tempus referre, quando Rasin et Phasee filius Romelie multa de tribu Iuda hominum millia uastauerunt , quod frustra Iudas aduersus reges duos non Dei, sed Assyriorum auxilium flagitarit. Quidam iuxta tropologiam Ephraim et Iudam, ad hereticos et ad uiros ecclesiasticos referunt, eo quod et illi et Iudas peccatorum uinculis colligati, iuxta illud quod scriptum est: Funibus peccatorum suorum unusquisque constringitur , miserint ad Assur et ad regem ultorem, id est, diabolum de quo legimus: Ut destruas 59 inimicum et ultorem . Et quia non uerum uel auxiliatorem uel  iudicem deprecati sunt; idcirco permanere eos fecit in dolore languoris et uinculis delictorum. Legi in cuiusdam commentariis regem Iarib, Christum interpretari. Et quia sequitur: Ipse non poterit sanare uos, hoc argumento usus est, quod hereticos uel ecclesiasticos peccatores Christus sanare non possit in tempore iudicii, ubi nulla est misericordia, iuxta illud quod scriptum est: In inferno autem quis confitebitur tibi ? Et quod sanare uel liberare non possit, nequaquam sua imbecillitate, sed eorum merito, qui sero auxilium postularint. Quomodo et Dominus dicitur signa in patria sua facere non potuisse: et causa cur non potuerit, exponit: quia, inquit, non credebant in eum. Hec ille dixerit: nos in malam partem regem interpretemur  ultorem. Pro eo quod nos exposuimus Iarib, id est, ultorem: alii male legunt IARIM per MEM litteram, quod transfertur in syluas: unde et CARIATH IARIM, interpretatur uilla syluarum.

 Quoniam ego quasi leena  Ephraim, et quasi catulus leonis domui Iuda. LXX: Quia ego sum quasi panther Ephraim, et quasi leo in domo Iuda. Illis euntibus ad Assur, et mittentibus ad regem uindicem, uel ultorem, qui eos sanare non poterit; nec soluere uinculum colligatum, ostendam quod me aduersante omne hominum auxilium uanum sit: ero enim quasi leena Ephraim, et quasi catulus leonis domui Iuda. Pro leena, quod Hebraice dicitur [b 1Kb] SOHEL , Septuaginta interpretati sint pantherem, que Grece similiter dicitur et Latine,  et tam nomen bestie quam omnis bestia accipi potest: ut quidquid seuum in bestiis est, hoc in Dei indignatione cognoscas. Nihil panthere uelocius, nichil leone fortius: in panthere uelox per Assyrios [c 1Kb] regni Samarie significatur interitus; et in leone fortissimum contra Ierusalem et Iudam aliquanto post tempore regnum ostenditur Chaldeorum. Et quia leenam siue pantherem, et leonem se esse dixerat, metaphoram seruat, et dicit:

 Ego ego capiam et uadam, et tollam et non est qui eruat: uadens reuertar ad locum meum  donec deficiatis, et queratis faciem meam. LXX: Et ego rapiam, et 60 uadam et tollam, et non erit qui eruat: ibo et reuertar in locum meum donec dispereant et querant faciem meam. Queritur si capiente, et tollente, et tenente Deo, nullus de manibus eius potest eripere, iuxta illud quod scriptum est: Nemo potest rapere de manu Patris mei  quomodo Iudas de manu Dei proditione sit raptus? Ad quod breuiter respondebimus, nullum posse rapere de manu Dei: posse autem eum, qui tenetur, propria uoluntate de manu Dei excidere. Quodque sequitur: uadens reuertar ad locum meum, locum Dei, magnificentiam et maiestatem eius debemus accipere: ut nequaquam pro dispensatione descendat ad homines, irascatur, misereatur, obliuiscatur, fiat  quasi panther, uertatur in leonem, mutetur in bestias: sed res spernat humanas, et permittat eos quos antea protegebat hostibus subiacere, ut tabescant, et deficiant, et intereant, et postea querant faciem Domini, et dicant: Illumina faciem tuam et salui erimus . Et: Ostende nobis, Domine, misericordiam tuam, et salutare tuum da nobis . Hereticis quoque et Ecclesie negligenti, Deus in pantherem uertitur et leonem; et tollet ab his predam quam Ecclesie ante rapuerunt: ut capti saluentur qui liberi perierant; et nequaquam habitabit in conciliabulis peruersorum, sed reuertetur ad locum suum, de quo dicit: Ego in Patre, et Pater in me  et eos spernet atque despiciet, donec deficiant in impietate, et querant eum per penitentiam  a quo fuerant derelicti. Alii locum Dei celum putant; quo offensus Deus ab his qui in terra habitant reuertatur, et eos faciet disperire, qui clementissimum Dominum magnitudine peccatorum in ferarum sibi rabiem conuerterunt.

 In tribulatione sua mane consurgent ad me: uenite et reuertamur ad Dominum, quia ipse cepit, et sanabit nos: percutiet et curabit nos; uiuificabit nos post duos dies, et in die tertio suscitabit et uiuemus in conspectu eius: sciemus sequemurque, ut cognoscamus Dominum. LXX: In tribulatione sua mane uigilabunt ad me, dicentes: eamus et reuertamur ad Dominum Deum nostrum: quia ipse uerberabit, et sanabit nos: percutiet, et curabit nos: sanos nos faciet post dies duos: in tertio resurgemus et  61 uiuemus coram eo, et sciemus, et persequemur, ut cognoscamus Dominum. Ideo Deus tradidit Ephraim et Iudam captiuitati, et nullus est qui de manu eius possit eripere, et reuertetur ad locum suum donec deficiant, et querant faciem eius, ut quem propitium presentemque non senserant, iratum et absentem requirant, et in tribulatione sua, orto eis lumine penitentie, mane consurgant ad cum, iuxta illud quod in Isaia legimus: In tribulatione, Domini recordatus sum . Et in primo graduum psalmo: Ad Dominum cum tribularer clamaui,  et exaudiuit me . Cumque ad Dominum mane surrexerint, quid loquentur? uenite et reuertamur ad Dominum. Non sunt propria salute contenti, sed se mutuo prouocant, ut reuertantur ad Dominum quem reliquerant, quem propter peccata deseruerant, a quo fuerant derelicti. Quia ipse cepit, et sanabit nos: qui supra dixerat: Ego ego capiam [a 1Kb] et uadam, percutiet, et curabit nos. Pro eo quod diximus, curabit, omnes similiter transtulerunt, proprie autem appellantur linteola que inseruntur [Al. inferuntur] uulneribus, ut putridas carnes comedant, et extrahant purulentias: artisque medicorum est grandia uulnera longo sanare tempore, [b 1Kb] et per dolorem reddere sanitatem. Percutit ergo Dominus, et curat nos: quia quem diligit Dominus  corripit, et castigat omnem filium quem recipit ; et non solum curat, sed uiuificat post dies duos et die tertio resurgens ab inferis, omne hominum secum suscitat genus. Cumque percussos curauerit, et curatos uiuificauerit, et uiuificatos suscitauerit, tunc uiuemus in conspectu eius, qui, illo absente, mortui iacebamus. uiuemus [Al. uiuentes] autem in conspectu eius: sciemus eum, et omni studio sectabimur, ut cognoscamus Dominum, quo tertia die resurgente, resurreximus. His sermonibus explicatur illud quod sepe iam admonuimus, et Isrelem et Iudam, id est, decem et duas tribus, tunc unum habituras esse pastorem, et regem Dauid, cum crediderint in Dominum resurgentem: frustraque Iudei mille annorum sibi somnia pollicentur cum salus uniuersorum  die tertio repromissa sit, 62 qua Dominus ab inferis resurrexit. Hebrei diem secundum in aduentu Christi sui interpretantur, et diem tertium in iudicio, quando saluandi sunt. Quod ut concedamus, respondeant nobis, que sit dies prima, hoc est, primus Saluatoris aduentus. Et cum respondere non potuerint, inferamus primum diem esse iuxta quod ipsi uolunt, in humilitate Saluatoris aduentum, secundum in gloria, tertium in habitu iudicantis. Qui autem secundum tertiumque suscipiunt, primum se perdidisse testantur: quia secundus et tertius sine primo non potest appellari.

 Quasi diluculum preparatus est egressus eius, et ueniet quasi imber nobis temporaneus et serotinus terre. LXX: Quasi mane paratum inueniemus  eum, et ueniet nobis quasi pluuia temporanea et serotina terre. uenite, inquit, et reuertamur ad Dominum, quia ipse qui cepit, et sanabit nos, percutiet et curabit nos, et uiuificabit nos, post dies duos, et die tertio suscitabit nos, ipse et non alius, quasi mane et aurora paratus est nobis. De quo et uicesimi primi psalmi titulus est: Pro assumptione matutina: licet in Hebreo scriptum sit: Pro ceruo matutino: eo quod interfecta morte, et tortuoso antiquoque serpente cupiat ad montana conscendere, et ipse, tenebris dissipatis, oritur nobis sol iustitie, ut nostram  illuminet cecitatem. Et pulchre, preparatus est, inquit, egressus eius. De quo iuxta tropologiam in octauo decimo psalmo legimus: Et ipse tamquam sponsus egreditur de thalamo suo . Qui non solum mane uocatur, et aurora, et diluculum: sed ueniet nobis quasi imber temporaneus et serotinus terre. Nos Christum [Al. Christi] recipimus temporaneum, quando fidei in nobis iacta sunt fundamenta et suscipiemus eum imbrem serotinum, quando maturis segetibus, fruges capiemus eternas, et in dominica horrea recondemur. Ergo Iudei, qui temporeneas pluuias non receperunt, et absque pluuiis iecere semen, segetum fructus in ultimo tempore non recipient. Hec est pluuia de qua Dominus pollicetur dicens: Dabo uobis pluuiam temporaneam,  et serotinam . Iuxta allegoriam, datur 63 pluuia temporanea, quando ex parte cognoscimus: datur pluuia serotina, quando uenit quod perfectum est. Semperque Dominus mane surgentibus paratus est, qui possunt dicere, Consurgam diluculo . Et: Deus, Deus meus, ad te de luce uigilo. Sitiuit in te anima mea .

 Quid faciam tibi, Ephraim? quid faciam tibi, Iuda? misericordia uestra, quasi nubes matutina, et quasi ros mane pertransiens: propter hoc dolaui in prophetis, et occidi eos in uerbis oris mei, et iudicia tua quasi lux egredientur. LXX: Quid faciam tibi, Ephraim? quid faciam tibi, Iuda? misericordia autem uestra quasi nubes matutina, et quasi ros mane pertransiens: propterea succidi prophetas uestros, occidi  eos in uerbis [Al. uerbo] oris mei, et iudicium [c 4Kb] tuum quasi lux egredietur. Quando dicit: Quid faciam tibi, Ephraim? quid faciam tibi, Iuda? parentis in perditos filios monstrat affectum, iuxta illud quod in Isaia legimus: Quid est quod ultra debui facere uinee mee et non feci ei ? Et in Michea: Popule meus, quid feci tibi, aut quid molestus fui tibi? Responde mihi; quia eduxi te de terra Aegypti, de domo seruientium liberaui te, et misi ante faciem tuam Moysen, et Aaron, et Mariam . Quid igitur faciam tibi, Ephraim, quid faciam tibi, Iuda? misericordia uestra, qua uobis semper misertus sum quasi nubes matutina pertransiit, et quasi ros mane consurgens, qui, orto sole, siccatur. Iam enim captiuitas prope est, iam uos cerno duci in Assyrios  et in Babylonios catenatos: dolaui uos in prophetis, et uerbis terribilibus comminatus sum, scalpellum, ignes et cauteria protuli, ut qui clementem contemnebatis, timeatis offensum, et occidi negligentes in uerbis oris mei, ut ante peccatores uerborum terrore punirem, quam captiuitas immineret. Et hec uniuersa feci, ut iudicii, quo te iudicaturus sum, ueritas appareret, nullusque dubitaret uos iuste que patimini fuisse perpessos. Pro eo quod est, dolaui in prophetis, Septuaginta transtulerunt, succidi prophetas uestros, ipsos pseudoprophetas occisos  a Domino intelligentes: ut qui causa erroris fuerant, prospera promittentes, interfecti uerterentur in occasionem salutis. Et est sensus: Ne 64 diceretis, prophetis credidimus, etiam ipsos interfeci: ut omnis uobis peccandi tolleretur occasio. Legimus in Regum uolumine [a 1Kb] quadringentos quinquaginta Prophetas Baalim interfectos sub Elia , et aliam innumerabilem multitudinem sub Iehu , qui subuertit domum Achab. Hec eadem et ad hereticos, et ad uerum [Al. uirum] Iudam, qui similia perpessurus est, dicta sentimus, quod prouocet eos Dominus ad misericordiam, et reuerti cupiat ad salutem. Sed illi delicias huius seculi et refrigeria quasi nubem et rorem, qui cito transeat consectentur, quibus in Euangelio  dicitur: Stulte, hac nocte repetunt animam tuam a te: que autem parasti cuius erunt ? Et diues ille purpuratus, qui ante ianuas suas iacentem Lazarum contemnebat , omne quod fruitus est, instar nubis ac roris transisse cognouit. Semper autem prophetas hereticorum interficit Deus: dum eterna eis supplicia comminatur, et aufert de uera uita, et morti scelerum derelinquit. Nos autem nubem diligamus illam, que perpetua est, et que a mundi huius ardore nos protegit, cui sedens Dominus uenit in Aegyptum, et omnia Aegyptiorum simulacra confregit. Amemus illum rorem, de quo Moyses loquitur: Descendant sicut ros uerba mea . Et de que Isaias dicit: Resurgent mortui, et resuscitabuntur qui in sepulcris sunt: ros enim qui a te  est, sanitas eorum est . Sunt qui prophetas interfectos uere [Al. uiros] sanctos estiment, eo quod causa populi peccatoris etiam prophete occisi sint, et hostibus traditi.

 Quia misericordiam uolui, et non sacrificium: et scientiam Dei plus quam holocausta; ipsi autem sicut Adam transgressi sunt pactum: ibi preuaricati sunt in me. LXX: Quia misericordiam uolo, et non sacrificium, scientiam Dei magis quam holocausta: ipsi uero sunt sicut homo preteriens testamentum. [b 1Kb] Quod sequitur in Septuaginta: Ibi contempsit me Galaad ciuitas, que operatur uana, et reliqua, sequenti capitulo coaptanda sunt [Al. aptandum est]: nos quod proposuimus, disseramus: Dolaui eos in prophetis, occidi in uerbis oris mei, grauia comminatus  sum, ut misererer penitentium, ut lapsis atque surgentibus porrigerem manum. 65 Neque enim sacrificiis delector et uictimis, et holocaustorum multitudine. uictime mee et holocausta, salus credentium, et conuersio peccatorum est. Ipsi autem imitati sunt Adam, ut quod ille in paradiso fecerat, pactum meum legemque preteriens, isti in terra  facerent. Et ibi, hoc est, in paradiso, omnes preuaricati sunt in me, in similitudinem preuaricationis Adam. Non enim mirum si quod in parente precessit, etiam in filiis condemnetur. Quotidie Deus et eos qui extra Ecclesiam sunt, et qui peccant in Ecclesia commorantes, prouocat ad penitentiam, et dicit eis: Misericordiam uolo, et non sacrificium, et scientiam Dei plus quam holocausta. Illi uero offerunt panem sacrilegum, et dant eleemosynas, et sectari uidentur humilitatem: que ego, si uere fiant, holocausta interpretor. Cum autem scientiam Dei reliquerint, frustra, truncato capite fidei, cetera membra habere se iactant, preuaricati sunt enim pactum Dei in Ecclesia, sicut Adam preuaricatus est in paradiso; et  imitatores se antiqui parentis ostendunt, ut quomodo ille de paradiso, sic et isti eiiciantur de Ecclesia.

 Galaad ciuitas operantium idolum, supplantata sanguine, et quasi fauces uirorum latronum  [c 4Kb] utrumque enim legi potest. LXX: Ibi contempsit me Galaad, ciuitas que operatur uana, et conturbat aquam, et fortitudo tua uiri pirate. Legimus in Ramoth Galaad unctum esse in regem Iehu , qui sanguinem sanguini miscuit, et Achab subuertit domum, et ante solis ortum aceruos capitum filiorum eius iussit statui; in hac urbe trans Iordanem in possessione tribus Gad, idolum consecratum est: que habitabatur a sacerdotibus, nam et ipsa fugitiuorum ciuitas fuit. Quanto igitur celebrior et maioris auctoritatis, quia in partem sacerdotum fuerat  delegata, tanto trans Iordanem habitanti Isrel principium idololatrie, et malorum omnium fuit, ut qui primi peccauerant, primi ab Assyriis caperentur. Et quoniam 66 ipsa prouincia plena est latrociniorum, comparat eos latronibus, ut quomodo illi uiatoribus, sic sacerdotes simplicitati populi insidiati sunt. Porro secundum tropologiam, Galaad interpretatur transmigratio testimonii; et contemnit Deum, dum testimonia Scripturarum ad peruersa deprauat dogmata, et omnia opera illius uana sunt, conturbatque Ecclesie aquas, et de purissimis fontibus cenosos et sordidos riuos facit, qui maculent potius quam mundent baptizatos. Omnisque fortitudo huius urbis, quasi uiri pirate est, dum imitatur diabolum, qui in huius seculi mari, in quo naues pertranseunt,  insidiatur his qui ad portum peruenire contendunt. Denique Symmachus manifestius interpretatus est, dicens: Et fauces tue quasi uiri insidiatoris. De istiusmodi piratis in Iob legimus: [d 60Kb] Non est dilatio piratis . Quamuis enim in presenti seculo se iactare uideantur, e conturbare aquas, et operari uana, et exercere piraticam,  tamen non est mora penarum, que eos uelociter comprehendent.

 Particeps sacerdotum in uia interficientium pergentes de Sichem: quia scelus operati sunt. LXX: Absconderunt sacerdotes [a 1Kb] uiam Domini, interfecerunt Sicima: quia iniquitatem operati sunt. Symmachus hunc locum ita interpretatus est: Societas sacerdotum in uia interficiebant Sichem: Theodotion hoc modo, Absconderunt sacerdotes uiam, interficiebant in dorso: Aquila, Participatio sacerdotum in uia occidebant humeros: quorum cum intelligentiam iuxta historiam quereremus ab Hebreo, ita nobis expositum est: Sacerdotes Bethel, immo fanatici Bethauen, temporibus Pasche et Pentecostes, et Scenopegie, quando per Sichem, que hodie Neapolis  appellatur, eundum erat Ierosolymam, ubi solum licebat uictimas immolare, ponebant in itinere latrones, qui insidiarentur pergentibus, ut magis uitulos aureos in Dan et in Bethauen, quam in Ierosolymis et in templo adorarent Deum. Quod autem dicit: Participatio et societas sacerdotum, coniurationem eorum 67 significat, et in malam partem consensum. Sin autem legerimus, ut nos interpretati sumus: particeps sacerdotum, ad Galaad, inquit, referendum est, que operatur idolum: est et supplantata sanguine, quod sacerdotum impietatem secuta sit, et latrociniis uacet ac sanguini. Hoc illi dixerint: Nos autem dicamus intercludere hereticos uiam, ne de Sichem, id est, de bonis operibus pergamus in Ierusalem, id est, in Ecclesiam. Isti sunt quasi fauces uirorum  latronum, et interficiunt eos, qui per huius seculi uiam ad ueritatem pergere cupiunt. Sichem interpretatur [b 12Kb] , id est, humeri: in humeris opus intelligimus, et omnes falsi sacerdotes abscondunt uiam, et occidunt homines malis operibus, ne perueniant Ierusalem. Quod autem humerus opus significet illud ostendit: Da cor tuum in humerum tuum , hoc est, que intelligis, uerte in opera. Et de Issachar legimus, quod supposuerit humerum suum ad laborandum, et uir agricola sit.

 In domo Isrel uidi horrendum, ibi fornicationes Ephraim, contaminatus est Isrel; sed et, Iuda, pone messem tibi, cum conuertero captiuitatem populi mei. LXX: In domo Isrel uidi horribilia, ibi fornicationem Ephraim, contaminatus est Isrel et  Iuda: incipe uindemiam tuam cum conuertero captiuitatem populi mei. De hoc scelere et horrore terribili est [Al. et] Ieremias locutus [Al. loquitur]: Obstupuit celum super hoc, et exhorruit terra uehementer . Quid enim horribilius, quam decem tribus ad idolorum cultum repente transgressas? Unde ad metropolim earum dicitur: Aufer uitulum tuum, Samaria, in qua primus fornicatus est Ephraim,  id est, Ieroboam de tribu Ephraim, et illo fornicante, contaminatus Isrel est, populus uidelicet Samarie, qui magna est parte commune Isrelis nomen obtinuit. Unde et ad Iudam sermo conuertitur: Tu quoque Iuda, pone messem tibi, et est sensus: Non te putes esse securum, quod Isrel captiuus abducitur: tu quoque prepara tibi segetes, ut metantur; non multo enim post tempore duceris captiuus in Babylonem, et messionis tue tempus adueniet. Cumque te Chaldei 68 messuerint, conuertam rursum captiuitatem populi mei, et sub Cyro rege Persarum, et Artaxerxe reducam populum meum. Et nota quam significanter Iude captiuitas, et regressio pariter prophetetur; de Isrel autem, hoc est, de decem tribubus, et nunc tacitum est, et  si quando prosperum quid dicitur, in Christi differtur aduentum. In domo autem hereticorum quotidie uidemus horrenda: fornicantibus primum magistris, et populo qui ab eis inducitur sordidato. Iude quoque, hoc est, Ecclesie precipitur, ut et ipse propter peccata paret sibi messem, siue uindemiam, cum iudicii tempus aduenerit. Sed huic ignoscitur, et ueniam Dominus pollicetur, quia quem diligit corripit, et castigat omnem filium quem recipit , ut probatum et purgatum condat in thesauros suos. Quidam hoc quod dicitur, Iuda, incipe uindemiam tuam, siue, pone messem tibi, ad bonam partem referunt, ut punito Isrel, iste operum suorum fructus recipiat iuxta illud quod scriptum est: Qui seminant in lacrymis, in gaudio metent .  Nobis superior sensus magis placet.

 Cum sanare uellem Isrel, [c 1Kb] reuelata est iniquitas Ephraim, et malitia Samarie: quia operati sunt mendacium, et fur ingressus est, spolians latrunculus foris. [d 1Kb] LXX similiter. Multa sepe Isrel idololatrie accepit uulnera, et maxime illud, quando in eremo uituli conflauerunt caput, atque dixerunt: Isti sunt dii tui, Isrel, qui te eduxerunt de terra Aegypti . Unde ego qui malo penitentiam peccatoris, quam mortem , et postea loquor in Euangelio: Non indigent sani medico, sed hi qui male habent , uulnera populi mei sanare conatus sum. Et cum hec omni arte tractarem, ut miserabilis populus curaretur, subito exstitit Ieroboam de tribu Ephraim,  qui uitulos aureos faceret, et malitia Samarie reuelata est, sequentis regem impium: operati sunt enim et rex et populus mendacium, hoc est, idolum. Sicut enim contrarium est simulacrum Deo, ita mendacium ueritati. Ipse autem rex instar furis ingressus est ad populum Isrel, et quasi latrunculus infelicem 69 plebem Dei expoliauit auxilio. Et est sensus: Cum uellem uetera populi mei peccata delere,  propter antiquam idololatriam, Ephraim et Samaria noua idola repererunt. Sed et hoc dici potest, quod Domino Saluatore post effusionem sanguinis sui, et Ecclesiam suam tam de Iudeis quam de gentibus congregatam, uolente populi peccata sanare, et eos ad penitentiam reducere; subito Ephraim, qui ubertatem falsorum dogmatum repromittunt, et populus Samarie qui se dicit Dei precepta seruare, surrexerunt et operati sunt idolum falsorum dogmatum, et per illos ingressus est fur et latro diabolus in Ecclesiam: siue ipsa doctrina hereticorum ingressa est, quasi fur et latrunculus, de quibus Saluator dicit in Euangelio: Omnes qui uenerunt ante me, fures fuerunt et latrones . Fures insidiantur, et occulta fraude decipiunt: latrones audacter aliena diripiunt. Qui enim furantur, nocte  furantur et in tenebris. Unde significanter ait, quod fur ingressus clam sit, et latrunculus exspoliet foris. Non enim possunt exspoliare ueste Christi quos docuerunt, nisi eos de Ecclesia foras eduxerint, et in peruersa doctrinarum suarum uia fecerint ambulare. Fures et latrones qui uenerunt ante Dominum, non Moysen et prophetas qui semper Saluatoris ore laudantur, sed pseudoprophetas debemus accipere, et postea hereticos, qui non missi sunt a Domino, sed sua uoluntate uenerunt.

 Et ne [a 1Kb] forte dicant in cordibus suis, omnis malitie [uulg. omnem malitiam] eorum me recordatum: nunc circumdederunt eos adinuentiones sue: coram facie mea facte sunt. LXX: Ut concinant quasi canentes in cordibus suis, omnes malitias eorum recordatus  sum: nunc circumdederunt eos cogitationes sue, contra faciem meam facte sunt. Ne forsitan, inquit, dicant in cordibus suis: uetera nobis Deus peccata restituit, et patrum delicta persoluimus: illi comederunt uuam acerbam, et dentes [b 1Kb] filiorum obstupuerunt ; idcirco que nunc et in presentiarum, me uidente, fecerunt, et quotidie faciunt, sequenti sermone narrabo, et ostendam illis adinuentiones suas, siue cogitationes quibus mala studiosissime consectati sunt, 70 et que me presente gesserunt, non timentes faciem meam. Quod autem in Septuaginta legimus, ut concinant quasi canentes in cordibus suis, ad illud referendum est, quod ideo fur ingressus, siue latrunculus exspoliauerit foris, ne in pristinis diuitiis et uestibus permanentes, repellerent  furis latronisque consensum; sed cum spoliati fuerint, concinant cum eis, et uno corde efficiantur : idcirco recipient que fecerunt, et omnes cogitationes eorum uel opera meum non merebuntur aspectum. Heretici quoque non possunt uetera contra Deum peccata causari; cum quotidie antiquis operibus nouam addant impietatem, et cum perditis pereant, suisque  ligentur erroribus, et cum Deum se celare putent, oculos eius uitare non ualeant.

 In malitia sua letificauerunt regem, et in mendaciis suis principes. LXX: In malitiis suis letificauerunt reges, et in mendaciis suis principes. Exponit que coram facie eius fecerunt: In malitiis suis letificauerunt regem Ieroboam, et in mendaciis suis principes qui sub Ieroboam populo prefuerant. Heretici quoque in malitia operum suorum letificauerunt regem diabolum, et in mendaciis dogmatum peruersorum principes, haud dubium quin mundi huius, quorum falsam sapientiam destruit Deus. Possumus regem apud hereticos dicere, qui primus heresim reperit, et principes eos qui prepositi hereticorum populis, falsum sibi uindicant sacerdotium. Et simul notandum, quod in peccatis nostris  gaudeant contrarie fortitudines et rectores ac principes tenebrarum istarum.

 Omnes adulterantes quasi clibanus succensus a coquente: quieuit paululum ciuitas a commixtione fermenti, donec fermentaretur totum. LXX: Omnes adulterantes quasi clibanus ardens ad coquendum in deustionem flamme a commixtione fermenti, donec fermentaretur totum. Qui in malitia sua letificauerunt regem, et in mendaciis suis principes, omnes adulteri sunt, et instar clibani ab Ieroboam idololatrie igne succensi, ut panem coquerent impietatis, qui cum erroris in animas eorum misisset incendium, quasi caminus et clibanus primo igne succensus, paululum conquieuit, ut non uim faceret 71 populo, sed sue eum dimitteret uoluntati, donec fermentaretur  omne mendacium: quidquid enim necessitate fit, cito soluitur: quod uoluntate arripitur, perseuerat. Ideo et hic quia translationem a clibano sumpserat, qui ad coquendos panes succenditur, seruat in reliquis, ut in commixtione fermenti totius populi monstret assensum: quo scilicet et rex et populus pari in idololatria ardore corruerint. Hereticorum corda diaboli igne succensa, ut in eis panes coquantur Antichristi, nemo ambigit: qui idcirco primum quiescunt in Ecclesia, et loquuntur occulte, et omnia pacifica [c 1Kb] repromittunt, ut cancer paulatim serpat in populos, et fermentum doctrine eorum (quod et Dominus intelligens loquitur: Cauete a fermento Phariseorum  cum intumuerit in cordibus deceptorum, tunc in apertam  prorumpunt insaniam, et impletur in eis quod a Ioanne Apostolo dicitur: Ex nobis exierunt, sed non fuerunt ex nobis: si enim fuissent ex nobis, mansissent utique nobiscum .

 Dies regis nostri: ceperunt principes furere a uino: extendit manum suam cum illusoribus: [d 1Kb] qui applicuerunt quasi clibanum cor suum cum nsidiaretur eis. Tota nocte dormiuit coquens eos, mane  ipse succensus quasi ignis flamme: omnes calefacti sunt quasi clibanus, et deuorauerunt iudices suos: omnes reges eorum ceciderunt, non est qui clamet ad me ex [uulg. in] eis. LXX: Dies regum uestrorum. Ceperunt principes furere a uino: extendit manum suam cum pestilentibus, quia succensa sunt quasi clibanus corda eorum, cum precipitarentur tota nocte. Ephraim [Al. Isrel] somno repletus est: mane factum est: incensus est quasi ignis flamme [Al. flamma]. Omnes calefacti sunt quasi clibanus [a 74Kb] ignis ardens, et ignis deuorauit iudices suos. Omnes reges eorum ceciderunt: non est in eis qui inuocet me. Obscurus locus et attento lectoris sensu indigens, ut primum historiam cognoscamus. Paulum Isrel et Samarie ciuitas conquieuit, recepto in se erroris ardore, donec tota  massa fermento similis fieret, et cresceret atque erumperet, ac 72 populus intumescens clamaret ad fores Ieroboam regis, et diceret: Hic est dies Ieroboam regis nostri, hic est festus dies quem nobis constituit imperator noster: hunc celebramus, hunc canimus, in hoc exsultamus et ludimus, in hoc uitulos aureos adoramus. Clamante populo, principes non irati sunt, ut quidam putant; sed et ipsi ceperunt furere a uino, et intelligentiam sue mentis amittere, obliuisci Dei, et in idolorum ligna impingere. Quod cum rex cerneret, clamare scilicet populum et dicere: dies iste regis nostri est, et principes quasi temulentos et fanaticos, nescire quid dicerent, extendit manum suam illusoribus, populauit assensum his qui ei uanis laudibus illudebant. Qui illusores,  cum insidiaretur eis rex suus, et eos a Deo suo abduceret, prebuerunt ei quasi clibanum cor suum, ut eos succenderet et idololatrie flammis ardere faceret. Idcirco enim assensus est populo, quia intellexit omni eos ad errorem mente conuersos. Quodque sequitur: tota nocte dormiuit coquens eos, mane ipse succensus est quasi ignis flamme, hoc significat: postquam misit ignem in clibanum cordis eorum, et uidit eos furere, et nullum esse qui sue resisteret uoluntati, tota nocte dormiuit, id est, securus fuit: uersatus in tenebris est, dum illi coquerentur et impietatis panem efficerent. Unde postea surrexit mane, et scelerum suorum flammam aperta ostendit insania, ut nequaquam per insidias, sed impudenter a Dei cultu ad idolorum ceremonias transilirent.  Quid plura? omnes quasi clibanus, idololatrie igne calefacti sunt, et deuorauerunt iudices suos, ut etiam qui bonus esse potuerat per naturam, et religionis Domini recordari, uidens et principes et populum uitulis subditos, et illos putare deos, etiam ipse a scelere deuoraretur. Denique omnes reges ceciderunt Isrel, et ambulauerunt in uiis Ieroboam filii Nabath, qui peccare fecit Isrel, et nullus inuentus  est qui, desertis idolis, reuerteretur ad Deum. 73 Hec iuxta Hebreorum traditionem audacter magis quam scienter locuti sumus, fidem dictorum auctoribus relinquentes. Nunc ad spiritualem intelligentiam transeamus: Infelices populi, qui a rege diabolo, et ab eius principibus seducuntur: siue qui ab hereseos principe, et eius ducibus solemnitates alias susceperunt, relinquentes Ecclesiam, et ueritatem conculcantes fidei, solent clamare et dicere: Hec est dies regis nostri: uerbi gratia, ualentini, Marcionis, Arii, atque Eunomii. Quod audientes qui eis prepositi sunt, non inebriantur uino, ne leue putetur esse peccatum; sed insaniunt ex uino, de quo Moyses scripsit in Cantico Deuteronomii: Furor draconum uinum eorum, et furor aspidum  insanabilis : hi enim comedunt cibos impietatis, et uino iniquitatis inebriantur. De quo dicit et Apostolus: Nolite inebriari uino, in quo est luxuria . Et in Prouerbiis legimus: Principes uinum non bibant: ne obliuiscantur sapientie, et recta iudicare non possint . Unde deceptis et populis et ducibus, princeps extendit manum suam uel illusoribus et pestilentibus, quales erant filii Heli, et de quibus in primo psalmo legimus: In cathedra pestilentium non sedit ; de quo dicitur: Eiice pestilentem de consilio, et egredietur cum eo contentio : quorum succensa sunt corda, ut allidant quos deceperint. Hoc enim iuxta Septuaginta significant cataracte, que non sursum leuant, sed allidunt deorsum. Quodque  dicit: Tota nocte Ephraim in somno repletus est, ostendit hereticos dormientes lucem solis iustitie non uidere. Qui enim dormiunt, nocte dormiunt: quia oppressus est sensus eorum. Et de his in Psalmis legimus: Dormierunt somnum suum, et nichil inuenerunt . Horum corda calefiunt uariis perturbationibus: ira, amore, auaritia; et deuorant iudices suos, uel si quid possunt in animo habere uirtutum, uel sensus quibus mala discernunt a bonis. Siue hoc dicendum quod duces hereticorum a suis populis deuorentur, ut quorum domos deuorant turpis lucri gratia, ipsi eorum deuorentur assensu. Omnes hereticorum principes ceciderunt: quamuis clamet ad Dominum, nullus est qui inuocet nomen eius: Omnis enim qui inuocauerit nomen 74 Domini,  saluus erit . Moyses et Aaron in sacerdotibus eius, et Samuel inter eos qui inuocant nomen eius: inuocabant Dominum, et ipse exaudiebat illos , qui hereticorum reges et principes non exaudit, quia non est inter eos qui clamet ad Dominum.

 Ephraim in populis ipse commiscebatur, Ephraim factus est subcinericius [b 1Kb] panis, qui non reuersatur: comederunt alieni robur eius, et ipse nesciuit:  sed et cani effusi sunt in eo, et ipse ignorauit; et humiliabitur superbia Isrel in facie eius: nec reuersi sunt ad Dominum Deum suum, et non quesierunt eum in omnibus his. LXX: Ephraim populis suis commiscebatur: Ephraim factus est subcinericius, qui non reuersatur: comederunt alieni fortitudinem eius, ipse uero nesciuit, et cani effloruerunt ei, et ipse ignouit: et humiliabitur contumelia Isrel in facie eius, et non sunt reuersi ad Dominum Deum suum, et non quesierunt eum in omnibus his. Factum est regnum decem tribuum, sicut omnium nationum, quia recesserunt a Domino: et sicut subcineritius panis, qui non reuersatur, hoc est, non agit penitentiam, comederunt Assyrii atque Chaldei fortitudinem eius, et quidquid uirium habere poterat, deuorauerunt.  Tanteque uecordie fuit, ut deuoratum esse se nesciret: aut certe ignoraret causam propter quam fuisset deuorantibus traditus: denique usque ad senectutem, id est, usque ad ultimam captiuitatem, in cepto errore permansit. Unde humiliabitur superbia Isrel non multo post tempore, sed nunc et in presenti: hoc est enim quod dicit, in facie eius: humiliabitur autem, quia se erexerat et non in Deo, sed in multitudine confidebat exercitus. Et quia superbis Deus resistit, humilibus autem dat gratiam ; pro superbia, id est, GAON , more suo Septuaginta , id est, iniuriam, transtulerunt. Et quia supra dixerat: Ephraim factus est subcinericius panis qui non reuersatur, et uidebatur ambiguum, nec satis sonare quid diceret, nunc  ponit manifestius: Non sunt reuersi ad Dominum Deum suum, et non quesierunt eum in omnibus his. Quod si fuissent reuersi ad Dominum Deum suum, audissent utique per Ieremiam loquentem Deum, Reuertimini ad me, et ego reuertar 75 ad uos. Et cum tanta fecerint, non quesierunt eum, quem suo uitio perdiderunt. Cum autem debeat [a 1Kb] Ephraim, ut ad sensum alium transeamus, docere populos, et ad similitudinem sui trahere, ipse populis commiscetur, et similis eorum efficitur, iuxta quod supra dictum est: Erit sicut populus, sic sacerdos. Siue Ephraim populis et gentibus commiscetur, ut omnes heretici nichil differant ab errore gentilium. Et qui quondam fuit princeps in Ecclesia, factus est subcinericius panis, ex omni parte immundo cinere et  ignium ardore circumdatus, ut non reuerteretur ad Dominum, sed in cepto permaneret errore. Comederunt demones robur eius: isti sunt enim alieni et hostes omnium Christianorum, et ipse nesciuit, aduersarios amicos putans, et deuoratores suos arbitrans esse conuiuas; sed et cani effusi sunt in eo, immo effloruerunt, id est, multo errauit tempore; et nichilominus ignorauit senectutem et uetustatem suam, de qua scriptum est: Quod ueteratur et senescit,  prope exterminium est . Et si ad iustum uirum, et ad ecclesiasticum dicitur: Cani hominis sapientia eius : quare non dicatur ad iniquum, et ad hereticum: Cani hominis stultitia eius? De hac senectute Daniel dicebat ad presbyterum: Inueterate dierum malorum . Unde et in libro Pastoris  Herme primum uidetur Ecclesia cano capite, deinde adolescentula, [b 1Kb] et sponsa crinibus adornata. Cumque humilietur superbia hereticorum, siue contumelia, quam quotidie faciunt ecclesiasticis uiris, non reuertuntur ad Dominum; sed in omnibus his nequaquam requirunt eum; quia calefacti sunt quasi clibanus, et non quesierunt eum: deuorauerunt iudices eorum, et reges pariter conciderunt,  nec est qui clamet ad Dominum. Que uniuersa perpessi sunt, ut Dominum quererent, quem querere noluerunt.

 Et factus est Ephraim quasi columba seducta non habens cor. Aegyptum inuocabant, ad Assyrios abierunt: et cum profecti fuerint, extendam [uulg. expandam] super eos rete meum, quasi uolucrem [Al. uolucres] celi detraham eos, cedam illos secundum [c 1Kb] auditionem 76 cetus eorum. LXX: Et erat Ephraim quasi columba insipiens non habens cor. Aegyptum inuocauit [Al. inuocabit], et in Assyrios abierunt sicut ibunt. Mittam super eos rete meum, ut uolatilia [Al. uolatile] celi detraham illos, corripiam eos in auditu [Al. aduentu] tribulationis eorum. Precepit Dominus in Euangelio , ut simus simplices  quasi columbe, et astuti quasi serpentes, ut imitantes simplicitatem columbarum, et serpentis astutiam, nec aliis nocere possimus, nec ab aliis patiamur insidias, sed simplicitate et prudentia exhibeamus hominem temperatum: quia prudentia absque bonitate, malitia est: et simplicitas absque ratione, stultitia nominatur. Factus est ergo Ephraim quasi columba seducta, quod Hebraice PHOTHA : ab Aquila et Symmacho, , uel dicitur, id est, lactata, siue decepta: et a Septuaginta insipiens, siue insensata: enim utrumque exprimere potest. Et pulchre columba seducta, siue insipiens appellatur, quia est columba et sapiens, que dicit in Psalmis: Quis dabit mihi pennas sicut columbe, et uolabo et requiescam ? Cuius  penne deargentate sunt, et posteriora dorsi eius in uirore auri. Ephraim autem columba insipiens, et non habens cor, intantum brute mentis ostenditur, ut Aegyptum inuocans, ad Assyrios perrexerit. Qui enim deprecatus Aegyptiorum auxilium est, ab Assyriis captiuus abducitur. Baculus arundineus Aegyptus, cui qui innixus fuerit, statim conteret eum, et fractus atque contritus manum transforat incumbentis. Et ut ostenderet Deus, quod commutantes  loca, oculos eius uitare non possumus, et semper Dei regimur potestate: Cum, inquit, profecti fuerint in Assyrios, etiam ibi extendam rete meum, et si exaltati fuerint ut uolucres, inde detraham illos. Deiraham illos autem non in perditionem, sed ut cedam quasi filios: et cedam non in penarum magnitudine, sed in timore, ut audientes uentura [Al. uetera] supplicia, solis terroribus emendentur. Queritur cur Ephraim non aliis auibus, sed columbe comparatus sit. Aues cetere pullos suos etiam cum periculo uite sue protegere festinant, 77 et cum ad nidum suum accipitrem, colubrum, coruum, siue cornicem accedere uiderint, huc illucque uolitant, et immittunt se morsu, et unguibus lacerant, et dotorem parentis querula uoce testantur; sola columba  ablatos pullos non dolet, non requirit: et ideo huic recte comparatur Ephraim, quod uastatum per partes populum non sentiat, sed negligens sit salutis sue. Quodque dicit, cedam eos secundum auditionem celus eorum, hoc significare potest: sicut iuncto consilio omnes idola fabricati sunt: ita me irato, omnes pariter uastabuntur. Magistros contrariorum dogmatum, qui Christum reliquere sapientiam, et de Ecclesia sunt egressi, recte insipientem et excordem columbam possumus dicere, qui terrena desiderantes, Assyriis traditi sunt. Et cum profecti fuerint de Ecclesia, expandit Dominus super eos rete suum, testimoniis Scripturarum, et artifici sapientie sermone contextum, ut eleuantes se contra sapientiam Dei, et instar auis ad excelsa  uolitantes, ad humilia detrahat, et corripiat eos comminatione, et auditione penarum, ut correcti non pereant in eternum.

 ue eis, quoniam recesserunt a me: uastabuntur, quia preuaricati sunt in me. Ego [uulg. Et ego] redemi eos, et ipsi locuti sunt contra me mendacia, et non clamauerunt ad me in corde suo, sed ululabant in cubilibus suis. LXX: ue eis, quoniam recesserunt a me: manifesti sunt, quoniam impie egerunt in me: ego uero redemi eos: ipsi uero locuti sunt contra me mendacium, et non clamauerunt ad me corda eorum, sed ululabant in cubilibus suis. Me extendente rete meum, ut eos comprehenderem, et quasi uolucrem celi de superbia deponerem, et cederem in auditu angustie, illi recesserunt et resilierunt  a me, hoc enim significat , quod Septuaginta transtulerunt: et propterea uastabuntur, quia preuaricati sunt in me. Pro eo quod nos diximus, uastabuntur, et in Hebreo scriptum est  SOD LAEM , id est, uastatio eis: Symmachus, interitum: 78 Theodotio, miseriam interpretati sunt. Porro in editione uulgata dupliciter legimus; quidam enim codices habent, , hoc est, manifesti sunt: alii , hoc est, meticulosi, siue miseri sunt. uastabuntur igitur et miseri erunt, et semper timentes ac formidantes, quia preuaricati sunt in Deum, adorantes uitulos aureos, et relinquentes eum qui redemit eos de Aegyptia seruitute, et eduxit in excelso brachio. Ipsi uero locuti sunt contra Dominum mendacia, dicentes de idolis: Hi sunt dii tui, Isrel, qui te eduxerunt de terra Aegypti , et non clamauerunt ad Dominum in corde suo, sed in idololatrie fornicationibus uolutabantur. Siue quia  demonum cultum sequitur libido et luxuria, qui colebant demones, consequenter instar porcorum in ceno libidinum uersabantur. Et pulchre cantica idolis seruientium, non carmina in Deum, sed ululatum appellat. Super hereticis facilis interpretatio est, quod ue habeant sempiternum, quia recessesunt a Deo, et miseri sunt, quia reliquerunt Creatorem suum qui redemit eos sanguine suo: et ipsi loquuntur contra eum mendacia, impia falsitatis dogmata componentes, et non clamant in cordibus suis, sed ululant semper in conciliabulis, que pulchre cubilia appellat, et ferarum lustra. Istiusmodi non possunt dicere: Lauabo per singulas noctes lectum meum, lacrymis meis stratum meum rigabo : sed uolutantur in sordibus libidinum,  uacant stupris, et quidquid loquuntur et putauerint se in laudem Dei dicere, ululatus luporum et [a 1Kb] baccharum insanientium sonitus est. Raro hereticus diligit castitatem, et quicumque amare pudicitiam se simulant, ut Manicheus, et Marcion, et [b 8Kb] Arius, et Tatianus, et instauratores ueteris hereseos, uenenato ore mella promittunt. Ceterum iuxta Apostolum, que secrete agunt, turpe est dicere .

 Super triticum et uinum ruminabant: recesserunt a me, et ego erudiui [c 1Kb] et confortaui brachia eorum: et in me cogitauerunt 79 malitiam: reuersi sunt, ut essent absque iugo: facti sunt quasi arcus dolosus: cadent in gladio principes eorum, a furore lingue sue: ista subsannatio eorum in terra  Aegypti. LXX: Super tritico et uino [d 1Kb] dissecabantur; eruditi sunt in me, et ego confortaui brachia eorum, et contra me cogitauerunt mala: conuersi sunt in nichilum, facti sunt quasi arcus intentus, cadent in gladio  principes eorum propter imperitiam lingue eorum; sic est subsannatio eorum in terra Aegypti. Propter abundantiam, inquit, rerum omnium corruerunt. Quod etiam Ezechiel in Sodomis et Gomorrhis factum esse commemorat , ut nichil aliud nisi cibos et luxuriam ruminarent: pro quo Septuaginta transtulerunt, super frumento et uino dissecabantur, in exemplum prophetarum Baal, qui presente Elia, concisione membrorum pluuias precabantur . Simulque ut ostenderet eos iumentorum similes, non dixit, comedebant, sed ruminabant: et ideo recesserunt a Domino qui dicit: ego eos erudiui, ego fortitudinem prebui, et contra me suas erexere ceruices; non quod aliquid possint facere et nocere Creatori suo: sed quod  solum facere potuerunt, cogitauerunt mala contra me. Et quomodo a principio fuerunt, priusquam uocarem eos per Abraham, et postea per Moysen et Aaron, et erant absque iugo legisque notitia, et cunctis nationibus miscebantur: ita etiam nunc reuersi sunt in pristinum statum: ut absque iugo et frenis deferrentur per precipitia, et mutarentur in arcum dolosum, ut [a 1Kb] quem Deus contra aduersarios intenderat, ipsi contra suum Dominum uerterent, et mitterent aduersus eum blasphemiarum sagittas. Unde principes eorum, qui infelicem populum deceperunt, cadent gladio propter furorem lingue sue, quod uitulos aureos deos appellare sunt ausi, ut hoc facerent in terra repromissionis, quod in Aegypto didicerant: colentes Apim Aegyptium, et omnia eorum  portenta uenerantes: ita enim et in solitudine, quando egressi sunt de Aegypto, Dominum subsannauerunt, dicentes: Isti sunt dii tui, Isrel . Et: 80 Utinam essemus in terra Aegypti, ubi sedebamus super ollas carnium , et cetera. Super tritico et uino, [b 1Kb] et falsis mysteriis corporis et sanguinis Christi, qui dicit in Euangelio: Nisi ceciderit granum tritici in terram, et mortuum fuerit, ipsum solum manet : Et in alio loco: Ego sum uitis uera : Et: Nisi biberitis sanguinem meum . Super hoc ergo tritico et uino heretici conciduntur, et diuersa sibi construunt tabernacula: siue preciduntur ab Ecclesie corpore, et legem Dei meditari, et ruminare se simulant. Sed hoc facientes recedunt  a Domino qui docuit eos in Ecclesia, et dedit eis fortitudinem, qua contra aduersarios dimicarent. Illi uero cogitauerunt malitiam contra Dominum, impiissimas hereses exstruentes, et reuersi sunt in statum gentilium, ut essent absque Dei notitia et iugo: siue reuersi sunt in nichilum, non quod desierint  esse, sed quod ad comparationem eius, qui loquitur ad Moysen: uade, dic populo Isrel: Qui est misit me , omnes qui contra Dominum sapiunt, non esse dicantur [Al. dicuntur]. Iuxta illud quod in Esther legimus in Septuaginta [c 1Kb] dumtaxat: Ne tradas sceptrum tuum his qui non sunt , haud dubium quin idola significet. Si enim Deus est ueritas, quidquid contrarium ueritati est, mendacium est, et nichil nominatur. Hoc hereticis conuenit, qui instructi de Scripturis sanctis, aduersum Dominum Legis et Prophetarum et Euangelii uerba uertunt: et sunt quasi arcus dolosus siue peruersus. Dolosus arcus atque peruersus est, qui percutit dirigentem, et uulnerat dominum suum. Siue facti sunt quasi arcus intentus,  parati semper ad pugnam et contentiones, in subuersionem audientium. Unde principes eorum, id est heresiarche, Domini mucrone feriuntur, propter insaniam lingue sue, qua Dominum blasphemauerunt: hoc idem facientes in falsi nominis Ecclesia, quod faciebant eo tempore quo in Aegypto seculi morabantur, hoc est, quando gentiles erant. Omnes enim hereticorum et gentilium questiones eedem sunt, quia non Scripturarum 81 auctoritatem, sed humane rationis sensum sequuntur.

 In gutture tuo sit tuba, quasi aquila super domum Domini: pro eo quod transgressi sunt fedus meum, et legem meam preuaricati sunt. Me inuocabunt [Al. inuocabant], Deus meus, cognouimus te Isrel. Proiecit Isrel bonum, inimicus  persequetur eum. Ipsi regnauerunt, et non ex me: principes exstiterunt, et non cognoui. Argentum suum et aurum suum fecerunt sibi idola, ut interirent. LXX: In sinu eorum quasi terra sicut aquila super domum Domini: pro eo quod transgressi sunt testamentum meum, et contra legem meam impie egerunt. Me inuocauerunt [Al. inuocabant], Deus, cognouimus te: quia Isrel [d 16Kb] auersatus est bona: inimicum persecuti sunt, ex semetipsis regnauerunt, et non per me: principes exstiterunt, et non indicauerunt mihi: argentum suum et aurum suum fecerunt sibi idola, ut dispereant. Hoc quod interpretati sumus, in gutture tuo sit tuba, pro quo in Hebreo scriptum est, ALECHCHAC SOPHAR , Aquila et Symmachus et Theodotio similiter transtulerunt. Soli Septuaginta dixerunt:  in sinu eorum quasi terra: quod quid significet, incertum est. Quidam enim estimant sinum dupliciter accipi, et inferiorem partem uestimenti a genitalibus usque ad pedes: et colpum maris, id est, sinum, uerbi gratia, Hadriatici, et Ionii, et Propontidis, falsosque magistros, qui blasphemiam Aegypti sunt  secuti, omnia in sinu suo libidini seruientia et terrena retinere: uel certe in portu et refugio nauigationis sue, nichil pretiosarum mercium, sed terrena conquirere. Nos autem sequentes ueritatem Hebraicam, cepte explanationis texamus ordinem. Precipitur prophete, et dicitur ad eum: In gutture tuo sit tuba, hoc est, sic exalta uocem tuam, ut tube similis sit: ut plurimi audiant, quia plurimi peccauerunt. Cumque exaltaueris uocem tuam, hoc dicito cum clamore, quasi aquila super domum Domini, et est sensus: ueniet Nabuchodonosor cum omni exercitu suo tam raptim, tam uelociter, ut aquile imitetur uolatum festinantis ad predam: et ueniet non ad alium locum, sed ad Ierusalem, in qua templum Dei situm est, 82 ut eam destruat atque subuertat. De  hac aquila et Ezechiel plenius loquitur : magnarum alarum plumarumque et unguium; que habet ductum intrandi in Libanum, hoc est, in templum Dei. Iuxta Zacariam prophetam, in quo scriptum est: Aperi, Libane, portas tuas, et comedat ignis cedros tuas . Hoc autem, o propheta, quod tibi dico atque precipio: In gutture tuo sit tuba, ut uocifereris et dicas, quasi aquila super domum Domini, regem uenire Chaldeorum, non aliam ob causam iubeo, nisi quod transgressi sunt fedus meum, et meas ceremonias reliquerunt. Unde tempore necessitatis et angustie, quando captiuitas uenerit, me inuocabunt et dicent: Deus meus, cognouimus te, Isrel; nos qui appellamur Isrel, scimus te atque cognoscimus, et nomen  Iacob, qui tibi placuit, seruamus antiquum, ut dicamur Isrel. Quibus respondit Dominus: Quomodo uocamini Isrel, cum Isrel proiecerit bonum, id est, Dominum Deum suum, a quo appellatus est Isrel? Idcirco quia Isrel proiecit bonum, inimicus, hoc est, Assyrius persequetur eum, atque comprehendet: qui, me rege deserto, petierunt sibi regem, sicut et gentes relique, et fecerunt contra uoluntatem Dei [Al. meam]. Denique Samuel ideo eis dura regis exponit imperia, et filios eorum ac filias dicit regibus seruituras, ut ad Dominum regem clementissimum conuertantur ; sed illi absque uoluntate Dei principes exstiterunt. Et non eis suffecit hoc scelus, nisi maiori impietate facinus duplicarent, ut argentum suum et aurum quod acceperant  ad diuitias et ornatum, in idola uerterent. Ergo Saul non ex uoluntate Dei, sed ex populi errore rex factus est. Et quia radicem pietatis non habuit, statim ut regnare cepit, impietate succensus est. Potest hoc quod dicit: Ipsi regnauerunt, et non ex me: principes exstiterunt, et non cognoui, etiam de Ieroboam accipi filio Nabath, et de ceteris principibus, qui ei in imperio successerunt. Nec statim, quia Deus Salomoni iratus, regnum eius diuidi uoluit, idcirco Isrel bene suscepit regem. Debuerat enim iuxta legis precepta interrogare Dominum, an uellet hoc fieri. Nam de Saluatore 83 dicitur: quod  oporteat quidem tradi Filium hominis, sed ue illi, per quem tradendus sit . Diabolum qui ponere cupit supra astra celi nidum suum, aquilam sepissime legimus: Si exaltatus fueris ut aquila, inde detraham te, dicit Dominus . Oculus quoque qui irridet patrem, et despicit senectutem matris, effodietur a coruis, et deuorabunt eum pulli aquilarum : per diabolum ac demones, clarum uisionis sue lumen amittens. Unde in Lege precipitur, ut non comedamus aquilam . Hec igitur aquila uenit super hereticorum conciliabula, que quondam fuerant domus Domini: et idcirco uenit, quia preuaricati sunt fedus eius, et legem Dei dereliquerunt: et sine causa inuocant eum, et dicunt: Deus meus es, et cognouimus te,  nos qui uocamur Isrel, cernentes Deum, et uocamur nomine Christiano. Frustra, inquit, hec faciunt, cum ipsi sibi reges constituerint, et contra meam fecerint uoluntatem, et principes habeant aduersarios meos, quos ego nescio, quia mei notitiam non merentur. Argentum quoque suum, et aurum, et quidquid habere poterant naturaliter, sermones ac sensus uerterunt in idola, que de suo corde finxerunt: et uerterunt, non ut interirent; sed quia uerterunt, ideo interierunt. Neque enim hac ratione fecerunt, ut perirent; sed quia fecerunt, idcirco perierunt.

 Proiectus est uitulus tuus, Samaria. Iratus est furor meus in [a 1Kb] eis: usquequo non poterunt emundari? quia ex Isrel et ipse est: artifex fecit illud, et non est Deus: quoniam in aranearum telas  erit uitulus Samarie. LXX: Proiice uitulum tuum, Samaria: concitatus est furor meus super eos: usquequo non poterunt emundari in Isrel? et hoc artifex fecit, et non est Deus: quia seducens erat uitulus tuus, Samaria. In eo loco, in quo nos posuimus aranearum telas, in Hebraico scriptum est SABABIM , per IOD litteram penultimam: non ut quidam falso putant, SABABUM , id est, per uAU, quod Septuaginta et Theodotion, interpretati sunt, id est, seducens, atque decipiens: Aquila errantibus, siue conuersis: Symmachus, inconstans, uel instabile, id est, : 84 Quinta editio, , uagus et fluctuans. Nos ab Hebreo didicimus SABABIM proprie nominari aranearum fila per erem uolantia, que dum uidentur intereunt, et in atomos atque in  nichilum dissoluuntur. Et recte his Samarie uitulus comparatur, quem eo tempore pro pretii magnitudine, quia aureus erat, populus adorabat. Hoc quod supra dixerat: Argentum suum et aurum suum fecerunt sibi idola, ut interirent, nunc exponit manifestius: Proiectus est uitulus tuus, Samaria, iratus est furor meus in eos: uel in uitulos, quia duos fecerant: uel in Samarie habitatores, qui eos adorabant. Porro quod in Septuaginta legimus: Proiice uitulum tuum, Samaria, cohortatur habitatores eius, non unius urbis, sed omnium decem tribuum, que appellantur Samaria , ut proiiciat uitulos super quos iratus est Deus: siue , id est, defricet: ut quos multo tempore coluerat, paulatim [a 1Kb] a se defricet et emundet. Illisque non audientibus, conuertitur ad alios, et quasi ad tertiam personam loquitur: Usquequo non poterunt emundari? Que ista, inquit, insania est, me dante [Al. mediante] locum penitentie, illos ad sanitatem nolle conuerti Et quia dixerat: Proiice uitulum tuum, Samaria, exponit quis iste sit uitulus: quia ex Isrel et ipse est: non ab aliis ait, uitulum gentibus accepistis, ut Baal et Astaroth a Sidoniis, ut Chamos a Moabitis, ut Moloch ab Ammonitis ; sed uos ipsi, et rex uester Ieroboam, quod in Aegypto didiceratis, fecistis in Isrel. Aut qualis ille est  deus, qui manu formatur artificis? Denique ut aranearum fila dissoluuntur in uentum, ita uitulus Samarie redigetur in nichilum. Proiicit Dominus hereticorum uitulos et Samarie, qui se dicunt legis precepta seruare: qui uituli herent humo, et operantur in terra, non spiritu, nec oculos ad celum leuant; et idcirco iratus est furor Domini super eos, et miratur que sit tanta peruersitas, ut nolint relinquere idola, que sibi fabricati sunt, et ament [Al. amant] sordes hereticas pro Ecclesie munditiis. Quos uitulos non accepit Isrel, qui Dominum uidere se fingit 85 a ceteris gentibus: sed de Scripturis sanctis sibi ipse conflauit intelligentie prauitatem, et artifex est Dei sui, qui cito peribit et aranearum telas imitabitur, que leui rumpuntur attactu.

  Quia uentum seminabunt, et turbinem metent: culmus stans, non est in eo germen, non faciet farinam: quod et si fecerit, alieni comedent eam. LXX: Quia corrupta uento seminauerunt, et subuersio eorum suscipiet ea: manipulus non habens uires ut faciat farinam: quod et si fecerit, alieni comedent eam. Aranearum telis, Samarie uitulum comparat: idcirco metaphoram seruat in reliquis, ut quos aranearum telas dixerat, comparet uento, et turbini, culmisque non stantibus: et si steterint, farinam non habentibus; et si farinam, inquit, fecerint, ab aliis deuorabitur. Et quia tam de hereticis quam de his, qui in Samaria fabricati sunt idola, communis est sensus, communiter disputandum est. Isti uentum seminant, siue [b 35Kb] que a uento corrupta  sunt semina, que medullam non habent, quam Greci uocant, et idcirco uacua seminantes, inania uacuaque recipiunt: immo seminantes in carne, de carne metunt corruptionem, et circumferuntur omni uento doctrine. Cumque uentum seminauerint, metent turbines et tempestates, et primum quidem culmus, hoc est, stipula non erit ex his seminibus,  nec aliquam poterunt speciem segetis habere fecunde. Quod si raro acciderit, ut Ecclesiastici quid dogmatis simile habere uideantur: ipsum germen et spica farinam non faciet. In cuius farine satis tribus mittit fermentum Euangelica mulier : ut et spiritus quo sentimus, et anima qua uiuimus, et corpus quo incedimus, in unum sanctum Spiritum redigantur, iuxta Apostolum: In ipso uiuimus, mouemur et sumus . Quod si raro acciderit hereticis, ut farinam quoque sementis eorum faciat, de hac farina fiet subcinericius panis, qui non reuersatur, et quem alieni comedent. Unde et nunc ait: Quod et si fecerit farinam, alieni comedent eam. 86 Alienos autem illos debemus accipere, de quibus scriptum est:  Filii alieni mentiti sunt mihi . Et in octauo decimo psalmo: Ab occultis meis munda me, Domine, et ab alienis parce seruo tuo. Qui si iusto uiro non fuerint dominati, tunc immaculatus erit, et mundabitur a delicto maximo.

 Deuoratus est Isrel, nunc factus est in nationibus quasi uas immundum. Septuaginta pro immundo, inutile transtulerunt, [c 1Kb] cetera similiter. Immundum uas, siue inutile, Hebrei matulam uocant, qua ad suscipienda et proiicienda stercora uti solemus. Huic immunditie idololatras et hereticos comparat, qui miscentur gentibus, dum Dei non custodiunt ueritatem, et facti uas in honorem, conuersi sunt in uasa [Al. uas] contumelie. Quid enim immundius demonico spiritu, et hereticorum dogmatibus,  que eos ethnicis miscuerunt? Talis erat Iechonias idolis mancipatus, de quo per Ieremiam loquitur Deus: Inhonoratus est Iechonias, sicut uas cuius nulla est utilitas . Econtrario Paulus qui dicere poterat: An experimentum queritis eius qui in me loquitur Christus ? appellatur uas electionis aureum et argenteum: quia habebat sapientiam, et eloquium, quo Christi Euangelium predicabat. Quod autem dicit, deuoratus est, uel absorptus, hoc significat, quod mixtus idolis et nationibus, proprium Isrelis et Christiani nomen amiserit.

 Quia ipsi ascenderunt ad Assur, onager solitarius sibi: Ephraim munera dederunt amatoribus, sed et cum mercede conduxerunt nationes:  nunc congregabo eos, et quiescent paulisper ab onere regis et principum. LXX: Quia ipsi ascenderunt ad Assyrios, germinauit apud semetipsum Ephraim: munera dilexerunt: idcirco tradentur in gentibus, nunc suscipiam eos, et quiescent paruum, ut ungant reges et principes. Deuoratus est, inquit, Isrel, et factus est tamquam uas inutile, siue immundum, de quo non  supersit testa, in qua hauriri possit aqua, aut modicum quid igniculi. Et quia factus est uas immundum, ideo ascenderunt ad Assyrios imitantes onagrum solitarium: 87 nequaquam ut oues pasti a Domino, sed male abutentes libertate sua, et educti in captiuitatem, quos propheta plangit et dicit: Ephraim munera dederunt Assyriis, et conduxerunt mercede amatores suos, de quibus scribit Ezechiel: Omnibus meretricibus dantur mercedes: tu autem dedisti mercedes amatoribus tuis , et econtrario factum est in te. Cumque dederit dona gentibus, et mercede ad auxiliandum sibi conduxerint nationes, congregabuntur ad pugnam, et uincti pariter abducentur. Et quia amant offerre aduersariis munera, ideo paulisper beneficium consequentur,  ut non soluant stipendia regi et principibus, donec perueniant in Assyrios, ubi nequaquam tributa, et stipendia dabunt ut liberi; sed redigentur in ultimam seruitutem. De hereticis non ambigimus, quin iuxta errorem mentis sue euntes ad Assyrios, ascendere se putent, et non descendere. Unde dicitur ad eos per Isaiam: Quid factum est tibi nunc, quia ascendistis omnes in tecta uana ? quorum Assyriorum princeps est sensus magnus. Unde in semetipso germinauit Ephraim, presumptione sui estimans se creuisse. Siue onager factus est solitarius, ut non Ecclesie consita, sed diaboli deserta penetraret. Amauit munera pro errore suo, ipse sibi premia repromittens, siue turpis lucri gratia omnia faciens. uel certe dedit amatoribus suis  demonibus munera atque mercedes, et cum hoc fecerit, tradetur gentibus. Sicut enim nationes corporalia simulacra uenerantur: sic isti idola deos putant, que de suo corde finxerunt, et ideo reputabuntur in numero nationum. Sin autem, inquit, nunc, et in presenti seculo egerint penitentiam, et susceperim eos, cessabunt paruum super se regem constituere et principes eius. Ut intelligamus paruum regem diabolum, ad distinctionem magni regis, qui societatem cum Belial habere non potest; sed statim ut receptus fuerit, de corde credentium fugat paruum regem et principes eius. Iuxta Hebraicum autem, congregabuntur in Ecclesia Dei qui fuerant antea dispersi, et mercede sibi conduxerant nationes, et quiescent ab onere regis, 88 super quo  Apostolus scissos ab Ecclesia increpat, dicens: Sine nobis regnatis: atque utinam regnetis , et a principibus quos habent in synagogis diaboli constitutos.

  Quia multiplicauit Ephraim altaria ad peccandum, facte sunt ei are in delictum. LXX: Quia multiplicauit Ephraim altaria: in peccatum [a 40Kb] sunt ei altaria dilecta. Ducti, ait, in captiuitatem cessabunt paulisper ab onere regis et principis. Et hoc patientur quia Ephraim princeps eorum multiplicauit altaria, non in quibus immolaret Domino, sed in quibus peccatis peccata coniungeret: que altaria, id est, are uertentur ei in delictum, ut quanto plura fuerint, tanto illius scelera multiplicentur. Deinde ut supra dixerat: Quid faciam tibi, Ephraim? quid faciam tibi, Iuda? uelut ambigens et requirens, quo medicamine sanaret infirmum, et quibus consiliis peccantem retraheret ad salutem.

 Scribam ei multiplices leges meas, que  uelut aliene reputate [uulg. computate] sunt: hostias offerent [uulg. afferent], immolabunt carnes, et comedent, et Dominus non suscipiet eas. LXX: Scribam eis multitudinem: legitima eius in aliena reputata sunt altaria [b 21Kb] : quia si immolauerint hostias, et comederint carnes, Dominus non suscipiet eas: quas prius dederam per Moysen. Sed quid prodest ultra alias scribere, cum contempserit eas quas ante suscepit? Annon contemptus Dei est, quando, me iubente, ut unum in Ierusalem esset altare, per omnes montes et colles idola fabricati sunt, quibus irritarent Dominum? Altaria quoque idcirco fecerunt, non ut mihi placerent; sed ut, multis hostiis immolatis, carnes earum comederent, iuxta illud quod Dominus loquitur in Euangelio: Amen, amen  dico uobis, queritis me, non quia uidistis signa; sed quia manducastis de panibus, et saturati estis . Omne enim studium uictimarum in eo habent, ut deuorent hostias, non ut per eas placeant Deo: nec suscipiet eas Dominus quas non illi, sed suo uentri immolauerunt et gutturi. Unum autem esse altare in Ecclesia, et unam fidem, et unum baptisma apostolus docet , quod heretici deserentes, multa sibi altaria 89 fabricati sunt, non ad placandum Deum, sed in delictorum multitudinem. Propterea leges Dei accipere non merentur, cum eas quas acceperant, ante contempserint. Et si quid dixerint de Scripturis, nequaquam diuinis uerbis, sed [c 1Kb] ethnicorum sensibus comparandum est. Isti multas immolant hostias et comedunt  carnes earum, unam Christi hostiam deserentes: nec comedentes eius carnem, cuius caro cibus credentium est. Quidquid fecerint, sacrificiorum ordinem  ritumque simulantes, siue dederint eleemosynam, siue pudicitiam repromittant, siue humilitatem simulent, fictisque blanditiis simplices quosque decipiant, nichil de huiuscemodi sacrificiis Dominus suscipiet.

 Nunc recordabitur iniquitates [uulg. iniquitatis] eorum, et uisitabit peccata eorum: ipsi in [uulg. ad] Aegyptum conuertentur, et oblitus est Isrel factoris sui, et edificauit delubra, et Iudas multiplicauit urbes munitas, et mittam ignem in ciuitate eius, et deuorabit edes illius. LXX: Nunc recordabitur iniquitates eorum, et ulciscetur iniustitias eorum: ipsi in Aegyptum conuersi sunt, et oblitus est Isrel eum qui fecit illum, et edificauerunt delubra, et Iudas  multiplicauit urbes munitas [Al. muratas], et emittam ignem in ciuitates eius, et deuorabit fundamenta eius. Inter , id est, iniquitatem, et peccatum, hoc interest, quod iniquitas ante legem, peccatum post legem est, et qui permanent in delictis, iniquitates eorum Dominus recordabitur, quas ante legem commiserant: peccatorum autem non recordabitur, sed faciet ultionem. Ideo autem et ueterum iniquitatem recordabitur, et peccata pristina uisitabit: quia in Aegyptum sunt reuersi, uel auxilia postulantes, uel eosdem colentes deos, in quibus prius errauerant, et . Oblitus est enim Isrel factoris sui, et edificauit delubra in excelsis, totos colles et montes, et umbrosas arbores, Baal et Astaroth, et 90 aliis idolis consecrans. Iudas quoque intelligens Isrelem  de Dei amore recessisse, et uisitata eorum peccata esse, non est conuersus ad Dominum, sed in urbium munitione confisus est, quas Dominus destructurum esse se dicit, [a 1Kb] et usque ad fundamentum illius uoraturum. Illius, haud dubium, quin Iudam [Al. Iuda] significet: licet quidam fundamenta earum, id est, urbium pro illius legant. Secundum autem anagogen iniquitates, id est, et uocantur, quas ante baptismum commisimus, et que nobis in baptismate sunt dimisse: peccata autem que post baptismum egimus, de quibus et in psalmo scriptum est: Beati quorum remisse sunt iniquitates, et quorum tecta sunt peccata . Que omnia imputabuntur hereticis ut et ueteres iniquitates, et noua eis peccata reddantur. Qui enim  de Aegypto exierant per confessionem Christi, perfidia in Aegyptum sunt reuersi. Oblitus est Isrel factoris sui, et Creatore contempto, alium sibi finxit dominum. Iudas quoque, id est, uir Ecclesiasticus, in malis operibus, uel in sanctarum Scripturarum interpretatione peruersa, edificauit sibi urbes  munitas, non auxilio Dei, sed artifici [Al. artificis] mendacio: quas Dominus igne sui spiritus succensurum esse se dicit, et deuoraturum [b 52Kb] eius, id est, magnas et in modum turrium edificatas domos: et fundamenta male posita subuersurum, ne possint sacrilega contra Deum delubra construere. Quidam urbes a Iuda munitas in bonam partem accipiunt, et illud quod huic sensui contrarium uidebatur: immittam ignem in ciuitates eius, et deuorabit edes illius, ita temperare nituntur, ut postquam uenerit quod perfectum est, id quod ex parte est, destruatur. Quod iuxta LXX interpretes legimus, ÷ et in Assyriis immunda comederunt, in Hebraico non habetur, et idcirco obelo prenotandum est. Possumus autem 91 dicere, quod desiderantes Aegyptum  Isrelite, capti ab Assyriis, ibi immunda comederint, iuxta Ezechielem, qui eos in Chaldea idolothyta comedisse describit : et in tantum idolorum polluta sordibus, ut humano stercori comparentur. Heretici quoque, quorum principes sunt Assyrii , comedunt apud eos immunda, dum illorum sordibus inquinantur.

 Noli letari, Isrel: noli exsultare sicut populi: quia fornicatus es a Deo tuo: dilexisti mercedem super omnes areas tritici. Area et torcular non pascet eos, et uinum mentietur eis. LXX: Noli gaudere, Isrel, et noli letari sicut populi: quia fornicatus es a Deo tuo: dilexisti munera super omnem aream tritici. Area et torcular non cognouit eos, et uinum mentitum est illis. Qui a Deo recesserunt, cum in profundum  uenerint peccatorum, et desperauerint salutem suam, uniuersa contemnent . Denique et Isrel recedens a lege Dei, et colens idola, ex multis gentibus unam gentem esse se dicit: gaudens et gratulans quod a Dei notitia recesserit, et sit gens mixta cum ceteris, et propterea nunc corripit eos, et dicit: Ne gaudeas, ne leteris, nec putes te talem esse, ut sunt cetere nationes. Aliter enim nesciens Deum, aliter punitur recedens a Deo, quia seruus qui scit uoluntatem domini sui, et non facit eam, uapulabit [c 1Kb] multum . Mercedem fornicationis tue areas multas et torcularia reputasti, ut rerum omnium abundantia fruereris: ideo area et torcular, triticum uinumque non facient, et mentietur eis torcular, siue negabit uinum suum, quo se  inebriandos putabant. Legimus sud Acab rege Isrel, et Elia propheta, famem grauissimam fuisse in Samaria: ita ut matres filiorum suorum cadaueribus uescerentur . Eo tempore, iuxta litteram, area et torcular non pauit eos, et uinum mentitum est eis, et in egestate tabuerunt. Dicitur  et ad hereticos, ne exsultent atque letentur, et putent se ceterarum similes nationum. Ille enim 92 non crediderunt in Deum; isti uero sub nomine Dei idola colunt, et fornicantur a Deo suo: et plures sibi areas, et torcularia infinita multiplicant, et comedunt triticum, de quo efficitur panis luctus, et bibunt uinum Sodomorum, quod cum aspidum felle calcatur. Et quia sibi plura torcularia, et multas areas prepararunt: idcirco de uera et de una area, et de torculari quod calcauit Dominus iehsu, non uescentur, et non bibent; sed quodcumque se habere putauerint, mendacio deprauabitur.

 Non habitabunt in terra Domini. reuersus est Ephraim in Aegyptum, et in Assyriis pollutum comedit: Non libabunt Domino uinum, et non  placebunt ei sacrificia eorum, quasi panis lugentium, omnes qui comedunt [uulg. comedent] illum, contaminabuntur, quia panis eorum, anime ipsorum, non [a 1Kb] intrabunt in domum Domini. LXX: Non habitauerunt in terra Domini, habitauit Ephraim in Aegypto, et in Assyriis immundum comedit: non libauerunt Domino uinum, nec placuerunt ei sacrificia eorum: [b 7Kb] quasi panis luctus eius: omnes qui manducauerint ea, contaminabuntur; quia panes animarum eorum non intrabunt in domum Domini. Non solum area, et torcular non pauit eos, et uinum mentitum est in terra Isrel, quando per triennium, et menses sex cuncta [c 1Kb] perierunt, sed et ipsi habitatores recedent de terra Domini, et ducentur in terram alienam, ne habitent in terra sancta quam suis fornicationibus polluerunt.  Reuersus est, inquit, Ephraim in Aegyptum, et in Assyriis pollutum comedit. De hoc loco quidam supra addiderunt: et in Assyriis pollutum comedit, quod in Hebraico non habetur, de quo iam diximus. Cum autem fuerint in Chaldea absque templo et absque altari, non libabunt Domino uinum, sed demonibus, et non placebunt ei, qui libant diis alienis, et qui in captiuitate retinentur atque in Assyriis idolothyta comedunt, et quasi panes lugentium sunt. Non est enim licitum de sacrificiis comedere lugentium, et si comederit, immundum fiet quod licite oblatum est. Lugentium 93 cenas Greci [d 38Kb] uocant, nos parentalia possumus dicere, ab eo quod parentibus mortuis immolentur. Et non solum qui obtulerit, sed etiam qui comederit de huiuscemodi cibis  immundus erit: panis enim eorum, hoc est cibus quem offerunt, non intrabit in domum Domini, que destructa est, que Babylonio igne succensa est; sed  erit anime eorum. Et est sensus, sue gule, et sue prouident uoluptati; ceterum mihi non placent polluta. Non habitabunt in terra domini, qui ab Ecclesia recesserunt, et reuersi sunt mente in Aegyptum, et Assyriorum, id est, demonum comedunt [Al. comederunt] sacrificia: nec libant Domino uinum quo inebriati sunt in luxuriam, et non placent ei nec illa que offerunt, nec ipsi qui offerunt. Sacrifia hereticorum panis luctus est et lacrymarum: omnia enim que faciunt uertentur in fletum. Nec audire poterunt: Beati lugentes, quoniam ipsi consolabuntur ; sed econtrario audient: ue ridentibus, quia ipsi lugebunt . Quidquid offerunt non Deo, sed mortuis offerunt: his uidelicet qui sceleratas hereses confinxerunt; et quicumque  de eorum comederit uictimis, contaminabitur, Ceci in foueam ducentur a cecis. Quidquid fecerint, deliciarum causa faciunt, ut populum decipiant, ut domos deuorent uiduarum. Panem luctus possumus dicere, uerba mortifera, quibus iniquitatem loquuntur contra Dominum: qui panis non ingreditur in domum Dei: hereticorum enim conciliabula, non domus Dei appellantur, sed spelunce latronum.

 Quid facietis in die solemni, in die festiuitatis Domini? Ecce enim profecti sunt a uastitate: Aegyptus congregabit eos, Memphis sepeliet eos, desiderabile argentum eorum urtica hereditabit, lappa in tabernaculis eorum. LXX: Quid facietis in die conuentus, et in die solemnitatis 94 Domini? Ideo ecce ibunt de miseria Aegypti, et suscipiet eos Memphis, et sepeliet  eos Machmas, argentum eorum interitus possidebit, spine in tabernaculis eorum. Cum uenerit, inquit, dies captiuitatis et seuissimus hostis ingruerit, que mea solemnitas est? quam ego placabilem habeo hostiam? quia me de meis hostibus uindicat, et iniurie ponit modum, et flagellat impios filios. Quid igitur facietis in die festiuitatis Domini? Respondete. Illisque tacentibus, sibi ipse respondet, immo que facturi sint, diuinis oculis intuetur: Ecce, inquit, miseria et uastitate prementibus, et Assyrio atque Chaldeo captos ligare cupientibus, ad Aegyptum confugerunt. Ibi Memphis sepeliet eos, que eo tempore erat metropolis Aegypti, antequam Alexandria, que prius appellabatur NO , ab Alexandro Macedone et magnitudinem urbis et nomen acciperet.  Quod autem in Septuaginta dicit, sepeliet eos Machmas, in Hebreo non habetur; sed [e 12Kb] MAMAD , quod appellatur desiderabile. Ex quo perspicuum est,  falsos eos esse similitudine litterarum DALETH  et CHAPH ; et pro Mamad, quod [a 1Kb] omnes desiderabile transtulerunt, putasse Machmas Aegypti ciuitatem esse. Possumus hoc quod dicitur: Ecce enim profecti sunt a uastitate, Aegyptus congregabit eos, Memphis sepeliet eos, et de tribu Iuda accipere: quando, interfecto Godolia ab Ismele, quem Nabuchodonosor terre preposuerat, reliquie populi cum Ieremia propheta ad Aegyptum transfugerunt, et ibi persequentibus postea Chaldeis, uel capte sunt, uel sepulte . Desiderabile autem argentum eorum, quod urtica possedit, uillas et omnia ornamenta uillarum intelligemus, que pretio emuntur argenti. Quodque sequitur, lappa in tabernaculis eorum, longam significat uastitatem, ut ubi quondam domus eorum erant,  ibi lappe et urtice nascantur 95 ac spine. Dicitur et ad hereticos: Cum dies solemnis aduenerit, quid facturi estis? Pro die solemni, Aquila interpretatus est, tempus. Ex quo manifestum est, non festum diem sonare, sed tempus retributionis: statim enim sequitur: uenerunt dies ultionis, uenerunt dies retributionis tue. Ecce uastati estis a multis hostibus: Assyrii uos Chaldeique iugularunt, fugistis ad seculum, et ceteris estis nationibus comparati: ibi uos Memphis sepeliet, quod interpretatur ex ore; et est sensus: iuxta uestras blasphemias recipietis, et quod locuti estis, in suppliciis sentietis: desiderabilia, hoc est, dogmata que uobis artifici composueratis eloquio, quod interpretatur argentum, possidebit urtica, que uos eterno ardore consumet: et erit lappa uel spina  in tabernaculis uestris, spine quippe orientur in manibus eorum, qui inebriati sunt calice Babylonio . Et in Euangelio legimus, turpes cogitationes et curas huius mundi, et inherentia uitia, spinas appellari, que [b 1Kb] surgentia in herbis frumenta suffocent .

 uenerunt dies uisitationis, uenerunt dies retributionis: [c 1Kb] scitote, Isrel, stultum prophetam, insanum uirum spiritualem propter multitudinem iniquitatis tue, et multitudinem amentie. LXX: uenerunt dies ultionis, uenerunt dies retributionis tue, et affligetur Isrel sicut propheta insaniens, homo qui habebat spiritum, propter  multitudinem iniquitatum tuarum, multiplicata est amentia tua. Et in hoc loco error est solitus: ubi enim nos interpretati sumus, scitote, Isrel, hoc est, Isrelite, et in Hebreo legitur IADAU , Septuaginta transtulerunt et affligetur: IOD litteram uAU putantes, et pro DALETH legentes RES: quorum alterum scientiam, alterum afflictionem, uel malitiam sonat. uenerunt igitur dies uisitationis, de quibus supra  dixerat: Quid facietis in die solemni, et in die festiuitatis Domini? uenerunt dies retributionis. O Isrel, nunc tua uerba cognosce, qui prophetam tibi uera dicentem, et prophetantem Spiritu sancto, stultum et insanum uocabas, iuxta illud quod in Ramoth Galaad principes locuti sunt ad Iehu: Quid uenit ad te iste uesanus ? Igitur propter  multitudinem 96 iniquitatum tuarum, quibus in scelere diu debacchatus es, non prophetam meum, sed te insanum esse cognosce, qui ad hoc laborasti, ut mea uerba calcares. Pro amentia, Aquila uertit , quam nos uel iracundiam, uel memoriam doloris, in Latino possumus dicere. Diem ultionis et retributionis, quidam interpretantur diem iudicii, quando affligetur Isrel, qui nunc Deum se uidere iactat, et non sancto Spiritu regitur, sed demoniaco in partes uarias circumfertur, nesciens quid loquatur: dicens Dei Filium creaturam, sanctum Spiritum Deum negans. Et rursum alium Deum bonum, alium mundi asserens creatorem: quorum uesania multiplex est, quia et iniquitates fuere quamplurime. Quem nos stultum prophetam diximus, septuaginta  pseudoprophetam interpretati sunt. Et ne eadem sepe repetentes, uideamur lectoris prudentie diffidere, breuiter admonemus, quidquid de Isrel et de Ephraim in hoc propheta dicitur, ad hereticos esse referendum, qui uere insanientes, contra Deum loquuntur mendacia

. Speculator Ephraim cum Deo meo: propheta laqueus ruine [d 1Kb] super omnes uias eius: insania in domo Dei eius, profunde peccauerunt: sicut in diebus Gabaa, recordabitur iniquitates eorum, et uisitabit peccata eorum. LXX: Speculator Ephraim cum Deo propheta: laqueus tortuosus super omnes uias eius, insaniam  in domo Dei confinxerunt: corrupti sunt secundum dies collis: recordabitur iniquitates eorum, ulciscetur super peccata eorum. Idcirco Deus principes dedit, ut populum corriperent delinquentem, et ad rectum iter retraherent: unde et ad Ezechiel loquitur: Speculatorem te dedi domui Isrel . Ergo Ieroboam quasi speculator datus in populo est, et quasi propheta cum Deo meo, hoc est, cum Deo, qui hec Osee loquitur. At ille iuxta id quod supra scriptum est: Laqueus facti estis speculationi, et rete expansum super Thabor, et uictimas declinastis in profundum, etiam nunc populi Isrel laqueus appellatur, eo quod omnes in laqueo eius corruant, maxime cum insaniam in domo Dei posuerit, siue confinxerit, id est, in Bethel uitulum aureum 97 fecerit, hoc enim interpretatur domus Dei: et  tam profunde in scelere peccauerit, sicque in impietatis barathrum sit demersus, ut uincat scelus, quod quondam gestum est in Gabaa, quando uxorem leuite reuertentis de Bethleem illicito necauere concubitu . Possumus dies Gabaa et illud tempus accipere, quando pro Deo elegerunt sibi regem de urbe Gabaa, id est, Saul. Et multo nunc eos dicit maiora peccasse, eligendo Ieroboam et adorando idola, quam eo tempore, quo elegerunt Saul: hic enim schismati etiam idololatria copulata est: ibi uero Dei cultus permansit in populo. Ideo recordabitur iniquitates eorum, qui nunc per patientiam putatur oblitus, et uisitabit [Al. uisitat] peccata eorum, et uulnera, que longo tempore computruerunt. ueteres scrutans historias, inuenire non possum scidisse  Ecclesiam, et de domo Domini populus seduxisse, preter eos qui sacerdotes a Deo positi fuerant et prophete, id est, speculatores. Isti ergo uertuntur in laqueum tortuosum, in omnibus locis ponentes scandalum, ut quicumque per uias illorum ingressus fuerit, corruat, et in Christo stare non possit, uariisque abducatur erroribus, et semitis tortuosis ad precipitia deferatur. Hi sunt speculatores Ephraim, qui insaniam in domo Domini confinxerunt, hoc est, in Ecclesia, siue in Scripturis sanctis, peruerse eas interpretantes, uel certe in unoquoque credentium, qui domus Dei rectissime nominatur. Propterea corrupti sunt, et interierunt iuxta dies collis, quando iniquitatem in excelsos locuti sunt, et ascenderunt in tecta uana. Recordabitur Deus iniquitatis  eorum, per quam inique gesserunt in proximum, educentes eum de Ecclesia, et uisitabit peccata eorum, quibus in suas animas peccauerunt. Hoc est quod in psalmo legimus: Iuxta semitam scandalum posuerunt mihi . Nisi enim quis Dei uiderit semitam, id est, Christi nomen audierit, non ingredietur per eum. Idcirco et heretici sub nomine Christi iuxta semitam ponunt laqueos, ut qui  in Christo calcare se credit, de quo legimus, quod ipse sit uia, calcet et in eorum laqueis, qui insaniam in domo Dei confinxerunt.

 Quasi uuas in deserto inueni Isrel, 98 quasi prima poma ficulnee in cacumine eius, uidi patres eorum, ipsi autem intrauerunt ad Beelphegor, et alienati sunt in confusionem, et facti sunt abominabiles, sicut ea que dilexerunt. LXX: Sicut uuam in deserto inueni Isrel, et sicut ficum in arbore ficus temporanea uidi patres eorum, ipsi autem ingressi sunt Beelphegor, et abalienati sunt in confusionem, et facti sunt abominabiles sicut dilecti. Pro quo in aliis exemplaribus legimus: et facti sunt dilecti, quasi abominabiles, quod magis congruit ueritati. Cum omnis orbis esset desertus, et Dei notitiam non haberet, inueni, ait, populum  Isrel quasi uuam in solitudine, et quomodo eum inuenerit, dicit: Sicut prima poma ficulnee, in cacumine eius uidi patres eorum. Ergo in Abraham, in Isaac, et Iacob inuentus est populus. Et nota proprietatem, parentes uidentur, populus inuenitur et in utroque uinea est, et ficulnea, sub quibus requiescere dicitur qui confidit in Domino. Ipsi autem educti de Aegypto, fornicati sunt cum Madianitis , et ingressi sunt [Al. egressi] ad Beelphegor idolum Moabitarum, quem nos Priapum possumus appellare. [a 1Kb] Denique interpretatur Beelphegor, idolum tentiginis, habens in ore, id est, in summitate, pellem; ut turpitudinem membri uirilis ostenderet. Et quia intrauerunt ad Beelphegor, idcirco abalienati sunt a Deo, confusioni sue, id est, idolo  mancipati, ut propter quod recesserant a Deo, illud colerent, secundum quod scriptum est: A quo enim quis superatur, huius et seruus est , et sicut gule seruientes, habent uentrem Deum : ita qui libidini deseruiunt, habet Deum Beelphegor. Et facti sunt, inquit, abominabiles, sicut ea que dilexerunt, iuxta illud quod scriptum est in Psalmis: Similes illis fiant qui faciunt ea, et omnes qui confidunt in eis , ut non solum idololatre, sed idola nuncupentur. Dicente autem Domino in passione sua: Torcular calcaui solus, et de gentibus non est uir mecum . Et in psalmo: Saluum me fac, Domine, quoniam defecit sanctus . Cum omnis mundus teneretur in peccato, et gentes ignorarent Deum, et Isrel repulisset quem ante cognouerat,  primum in apostolis, et in apostolicis uiris, inuenit Dominus Isrel 99 populum Christianum, et sensu uidentem Deum: et dulcissimis eorum satiatus est fructibus, uua et ficu, que si in deserto inueniantur, et necdum maturo tempore, ob raritatem maioris sunt gratie. Ipsi autem, hoc est, Isrel, qui sibi Christianum nomen assumunt , intrauerunt ad idolum  Beelphegor, quod habet in ore pellem. Quidquid enim loquitur hereticus, mortiferum est, et a uiuente Dei sermone seiunctum. Siue intrauerunt ad libidinem: difficile est enim hereticum reperire, qui diligat castitatem, non quod eam preferre desistat in labiis, sed quod non seruet in conscientia, aliud loquens, et aliud faciens; unde et abalienati sunt a Deo, et habent gloriam in confusionem suam, et facti sunt abominabiles, qui prius diligebantur in patribus. Si autem uoluerimus legere, facti sunt abominabiles, sicut dilecti, quod tamen in Hebraico non habetur: dicemus ita factos esse gentiles, qui sunt abominabiles, quomodo et hereticos qui prius diligebantur in patribus, hoc est, ut et hi, et illi pariter abominabiles sint et culpe rei.

  Ephraim quasi auis auolauit: gloria eorum a partu, et ab utero, et a conceptu: quod et si enutrierint filios suos, absque liberis eos faciam in hominibus. Sed et ue eis cum recessero ab eis. Ephraim, ut uidi, Tyrus erat fundata in pulchritudine: et Ephraim educet ad interfectorem filios suos. LXX: Ephraim quasi auis auolauit: gloria eorum in partu, et in parturitionibus et conceptu: quia etiam si enutrierint filios suos, sine filiis erunt in hominibus: quia et ue eis est: caro mea ex eis. Ephraim, sicut uidi, in captionem prebuit filios suos: et Ephraim, ut educeret ad interfectionem filios suos. Multum in hoc loco inter se discordant interpretes. In eo enim loco, in quo nos diximus, ue eis cum recessero ab eis, Septuaginta et Theodotion transtulerunt, ue eis, caro mea ex eis:  querensque causam cur sit tanta uarietas, hanc mihi uideor reperisse: Caro mea, lingua Hebrea dicitur BASARI : rursum si dicamus, recessio mea, siue, declinatio mea, dicitur BASORI . Septuaginta igitur et Theodotion pro eo, quod est recessio mea, et declinatio mea, uerterunt, caro mea. Rursum ubi nos posuimus: Ephraim, ut uidi, Tyrus erat, 100 Septuaginta interpretati sunt, , id est, uenationem, siue capturam: Aquila et Symmachus et Theodotion, petram durissimam, id est, silicem, que lingua Hebraica appellatur SUR ; quod si legamus SOR, Tyrus dicitur. Putantes autem Septuaginta interpretes ob litterarum similitudinem RES et DALETH, non esse RES, sed DALETH, legerunt SUD, id est, uenationem, siue capturam, unde et BETHSAIDA   domus dicitur uenatorum. Diuersitatem interpretum diximus: reuertamur ad sensum. Ephraim, id est, decem tribus, quasi auis auolauit in captiuitatem, et de suo recessit loco. Auem autem appellauit, ut uelocem in Babylonem transitum demonstraret. Sin autem legerimus, quasi auis auolauit gloria eorum, hoc dicimus, quod Dei ab eis recesserit et auolauerit auxilium. Quodque sequitur, a partu, et ab utero, et a conceptu, dupliciter intelligi potest, ut gloria que auolauit ab Ephraim, etiam a partu, et ab utero, et a conceptu eorum recedat, hoc est, deserat filios eorum, et posteros derelinquat. Aut certe dicimus,  omnem gloriam Isrel habuit in multitudine, et in eo se maiorem arbitratus est Iuda fratre suo, quia ipse decem tribubus, ille duabus prefuit. Unde Dominus loquitur, quod etiam si enutrierint filios, et liberorum multitudinem congregauerint, tradentur neci: et nunc eis uerum incumbat ue, cum ab eis recesserit Deus. Et consequenter exponit, qualis quondam fuerit Ephraim, qui tunc desertus est: tam pulcher, inquit, erat, et sic Dei uallabatur auxilio, ut Tyrus que mari cingitur, uel certe, ut scopulus durissimus, qui fixus in terra, omnes contemnit procellas, et de turbinibus uentisque non curat. Ipse autem, id est, Ephraim, siue Tyrus, que erat fundata in maris pulchritudine [Al. plenitudine], educet ad captiuitatem filios suos. Multi hoc capitulum ad  Azelis tempora referunt, qui obsedit Samariam, et longo tempore afflixit fame, ut leuius arbitrarentur obsessi gladio perire, quam inedia . Nos autem dicamus iuxta tropologiam, Ephraim, id est, hereticos, quasi auem de Ecclesia recessisse, et omnem habere gloriam in partu, et in utero, et in conceptu, si multos genuerint filios, quos Dominus comminatur, etiamsi enutriti fuerint, et 101 puniendos, non ab alio quolibet, sed ab ipso Domino, quoniam filios fornicationis generarint, et uerum illis sit ue, cum Deus recesserit ab eis. Simulque replicat qualis fuerit Ephraim: quando, inquit, in Ecclesia erat, ita seculi huius tentationibus, quasi Tyrus maris flactibus tundebatur, et tamen nichil aduersi poterat sustinere, quia habebat fundamentum  Christi, super quo edificata domus, euerti non potest . Nunc autem filios suos educit ad interfectorem: hoc est, ad diabolum. Et pulchre dixit, educit, id est, de Ecclesia facit exire foras. Possumus filios Ephraim, cogitationes pessimas dicere, et contraria dogmata ueritati, que interficit Dominus spiritu oris sui, et eos tales liberos habere non patitur, et eterno interitui derelinquit. Quod autem in Septuaginta legimus, Caro mea ex eis: Ephraim, quomodo uidi, in uenationem prebuit filios suos, ita intelligimus: Si Christus caput est corporis, id est, Ecclesie, omnes nos Christi et Ecclesie membra sumus. Qui ergo de Ecclesia recesserit, Christi corpus lacerat: igitur et Ephraim caro fuit et membrum Domini Saluatoris. Sed in uenationem  prebuit filios suos, in uenationem autem eorum, de quibus scriptum est: Anima nostra sicut passer erepta est de laqueo uenantium . Et eduxit de Ecclesia liberos suos, ad occisionem, siue ad uulnerandum: ut uulnerentur ab his qui mittunt ardentes sagittas, ut percutiant pariter et exurant.

 Da eis, Domine: quid dabis eis? da eis uuluam sine filiis [uulg. liberis], et ubera arentia [a 1Kb] LXX similiter. Si his que Deus pro benedictione donauit, male abutamur, et in contrarium quam ab eo data sunt conuertantur, expedit ut auferantur a nobis. Denique lingua data est ad laudandum Dominum  Deum, et que bona sunt eloquenda: Si quis ea abutatur in blasphemiam, contra hunc Psalmista Dominum deprecatur: Muta fiant labia dolosa, que loquuntur aduersus iustum iniquitatem in superbia et in abusione . Et in alio loco: Disperdat Dominus uniuersa labia dolosa, et linguam magniloquam . Quia igitur Ephraim gloriabatur in utero, et in conceptu, et in partu, et in populorum multitudine, 102 Propheta Dominum deprecatur et dicit: Da eis, Domine. Sibique ipse respondit: Quid dabis eis? et statim infert: Da eis uuluam sterilem, et ubera arentia, ne habeant causas superbie, ut in quo sibi gloriari solent, in eo confundantur. Quod et de magistris contrariorum dogmatum intelligi posse, perspicuum est, qui in populorum  multitudine gloriantur, et in iis liberis quos nutrierint in interitum, ut educerent eos de Ecclesia et inducerent ad interfectorem. Tot enim diabolus iugulat, quot heretici in errore genuerint filios. De istiusmodi anima dicitur: Beata sterilis immaculata, que non cognouit cubile in peccato . Beatus est enim uir Ecclesiasticus, qui comparatione heretici in errore filios non procrearit. Et in alio loco legimus. Melius est filios non habere cum uirtute. Ex iniquo enim concubitu semen peribit : et cum longi fuerint temporis, reputabuntur in nichilum et ignobilis in nouissimis erit senectus eorum: fecunda enim impiorum multitudo ad nichilum est utilis; neque enim estimare debemus, quod uuluam sterilem, et ubera arentia  corporaliter deprecatus sit.

 Omnes nequitie eorum in Galgal: quia ibi exosos habui eos. [a 1Kb] LXX similiter. In Galgal Saul unctus in regem est, Samuele iram Dei populo nuntiante . Ibi, inquit, exosos habui eos, et sibi regem hominem postulantes, a meo imperio recesserunt. Siue quia Galgala idololatrie locus est, ubi omnia scelera commiserunt. uerum quia Galgala interpretatur reuelatio, aut , id est, uolutabra, omnes malitias hereticorum dicit eo tempore reuelandas, cum eis dederit Deus uuluam sterilem et ubera arentia, et uiderint ignominiam suam. Et qui se iactabant per superbiam, quod ad excelsa conscenderint, deuoluentur in terram, siue ad inferos pertrahentur. uere heretici odio Dei digni sunt,  qui loquuntur contra Dominum mendacium, de quibus dicit in consequentibus:

Propter malitiam adinuentionum eorum de domo mea eiiciam eos. Non addam ut diligam eos: omnes principes eorum recedentes, siue inobedientes. [b 1Kb] Quod et Septuaginta similiter. Et de hereticis quidem non est dubium, quin de domo 103 Dei eiecti sint,  et non addat ut diligat eos, quamdiu in errore permanserint, omnesque principes eorum recedentes a Deo sunt, siue inobedientes, ut ualentinus, Marcion, et ceteri. Possumus principes hereticorum demones dicere, qui uere a Deo recesserunt, et appellantur principes, iuxta quod Dominus loquitur in Euangelio: [c 1Kb] ueniet princeps huius mundi, et inueniet in me nichil . Et Apostolus aduersus potestates, principatus et rectores tenebrarum istarum pugnare nos dicit . Queritur autem iuxta historiam, quomodo de domo sua eiecerit eos, id est, decem tribus, cum in domo Dei non fuerint? Sed domum Dei, uel terram sanctam appellabimus, in quam introducti sunt, uel falsum nomen Isrelis, uel quod ad eos quasi ad populum Dei mittebantur  prophete. Quod autem non addat, ut diligat eos, et omnes reges Isrel a Deo fuerint recedentes, perspicuum est: usque hodie enim permanent in captiuitate. Alii hoc quod scriptum est, de domo mea eiiciam eos, ad regnum Iuda referri arbitrantur, quod et ipsi ducendi sint in captiuitatem. Sed quomodo eis poterit adaptari, non addam ut diligam eos, cum postea Ierosolymam sint reducti: et omnes principes eorum sint recedentes, cum legerimus Dauid, Asa, Iosaphat, Ezechiam, et Iosiam reges fuisse iustos? Unde ad Christi tempora transeundum est, quod in aduentu eius eiecti sint de domo Dei, et nequaquam saluentur ut Isrel, sed ut populus Christianus. Unde et Dominus fecit sibi flagellum de funiculis, et eiecit eos de templo: quia domum Patris eius fecerant  domum negotiationis .

 Percussus est Ephraim: radix eorum exsiccata est: fructum nequaquam facient: quod et si genuerint, interficiam amantissima uteri eorum. Abiiciet eos Deus [d 1Kb] meus, quia non audierunt eum: et erunt uagi in nationibus. LXX: Doluit Ephraim radices suas: arefactus est, fructum nequaquam affert: quia et si genuerint, interficiam desiderabilia uteri eorum. Repellet eos Deus, quia non audierunt eum: et 104 erunt uagi in nationibus. Metaphoram sumit ab arbore, cuius si radices aruerint, fructum afferre non poterit, et si paululum fecerit, statim in ipso flore siccabitur. Dicit autem de Ephraim, cuius radix aruit, quia Deum, in quo fundatus erat, perdidit, siue patres suos Abraham,  Isaac, et Iacob, in quibus radicem miserat, habere non meruit: et propterea fructum iustitie non facit; quod et si fecerit, Interficiam, inquit, amantissima uteri eius, iuxta id quod supra dixerat: Si enutrierint filios suos, absque liberis eos faciam in hominibus: unde et abiecit eos Deus, et fecit ire captiuos. Et erunt uagi in nationibus. Possumus hoc ipsum et  de omnibus Iudeis dicere quorum quia principes a Deo recesserunt, commouentes populum, ut eum ad mortem expeterent: propterea eiecit eos de domo sua, et non addet, ut ultra diligat eos. Percussit radicem eorum et exsiccauit, et fructum ultra non facient: quod et si fecerint, et uisi fuerint Scripturam sanctam, Legemque meditari, et quasi [a 1Kb] amantissimos filios aliquid scientie atque doctrine de suo corde protulerint, aduersante Domino, succidetur. Abiecit enim eos Deus omnium prophetarum, quia non audierunt eum: et uagi erunt in nationibus, non habentes altare, non sedem, non ciuitatem propriam. Unde et Dauid loquitur in psalmo: Ne occidas eos, ne quando obliuiscantur populi mei: disperge illos in uirtute tua . Et in  alio loco: Secundum multitudinem impietatum eorum expelle eos, quoniam irritauerunt te, Domine . De hac arbore etiam in Euangelio legimus: Iam securis ad radices arborum posita est. Omnis arbor que non facit fructum bonum, excidetur et in ignem mittetur . Hereticos fructus facere non posse uirtutum, quia Dominum perdiderunt, super quo [Al. quod] iuxta Apostolum radicati esse debuerant et fundati , nemo dubitet: quod et si fecerint, et aliquos uteri sui fecunditate generarint, Domino aduersante, morientur. Siue quia fructus eorum sunt uniuersa que fingunt, et de suo corde generant, arefient et peribunt: et erit 105 cunctis perspicuum, siccam radicem fruges afferre non posse. Isti abiicientur, immo abiecti sunt a Deo:  quia non audierunt eum dicentem: Ne transferas terminos quos posuerunt patres tui . Et idcirco uagi erunt in nationibus, nunc ad has, non ad illas sententias transeuntes: dum non eis placet, quod semel repererint, sed semper uetera mutant nouis, et ethnicorum imitantur errores.

 uitis frondosa Isrel: fructus adequatus est ei: secundum multitudinem fructus sui multiplicauit altaria: iuxta ubertatem terre sue exuberauit simulacris. LXX: uitis frondosa Isrel: fructus abundans in ea: secundum multitudinem fructuum suorum multiplicauit altaria: iuxta bona terre eorum edificabunt titulos. Pro uite frondosa, Aquila interpretatus est, , quam nos aquosam, uel [b 15Kb] , possumus dicere, eo quod uini perdat saporem:  Symmachus [c 18Kb] , que tota in frondibus creuerit. uites que putate a uinitore non fuerint, in flagella frondesque luxuriant, et humorem quem debuerant in uina mutare, uana frondium et foliorum ambitione disperdunt: istiusmodi uitis damnosa est agricolis. Talis fuit Isrel, crescens in multitudine populorum, et non reddens fructus agricole Deo  debitos. Dicamus et aliter: uitis frondosa siue iuxta Septuaginta , id est, bonas habens propagines, et flagella fructifera, multos botros attulit, et uuarum fecunditas, ramorum magnitudinem cequauit: sed hec que prius talis erat antequam offenderet Deum, postea abundantiam fructuum uertit in offense multitudinem: ut quanto plures haberet populos, tanto plura edificaret altaria, et abundantiam terre numero uinceret idolorum. Pro simulacris, Septuaginta uerterunt , quas nos statuas, uel titulos appellamus, qui proprie demonum sunt, aut hominum mortuorum. Ita et heretici dum essent in Ecclesia plantati, et crescerent in domo Dei, uocabantur uinea Sorec, et afferebant uberrimos fructus: postea uero quanto plures facti  sunt, tanto sibi multiplicauerunt altaria, 106 ut pro uno altari quod uerum est, plures erroris sui aras exstruerent, et iuxta ubertatem terre sue exuberauerunt simulacris. Hereticorum terra fecunda est, qui a Deo acumen sensus et ingenii percipientes, ut bona nature in Dei cultum uerterent, fecerunt sibi ex his idola. Nullus enim potest heresim struere, nisi qui ardentis ingenii est, et habet dona nature; que a Deo artifice sunt creata. Talis fuit ualentinus, talis Marcion, quos doctissimos legimus. Talis Bardesanes, cuius etiam philosophi admirantur ingenium. Isti ergo terre sue bona uerterunt in titulos mortuorum, quia omnis doctrina eorum non ad uiuentes refertur, sed ad mortuos, tam eos quos colunt, quam illos quos decipiunt.

  Diuisum est cor eorum: nunc interibunt: ipse confringet simulacra eorum: depopulabitur aras eorum. LXX: Diuiserunt corda sua: nunc peribunt: ipse suffodiet altaria eorum: affligentur tituli eorum. Tradunt Hebrei huiuscemodi fabulam, suspicionem suam Scripturarum auctoritate confirmantes: Quamdiu et reges et populi pariter uitulos aureos adorabant, et habebant in impietate consensum, non uenit captiuitas. Extremus rex decem tribuum fuit Osee, de quo scriptum est , quod fecerit quidem malum Osee in conspectu Domini, sed non sicut reges Isrel, qui fuerunt ante eum, cuius nono anno Salmanasar, rex Assyriorum, cepit populum Isrel, et eduxit eos in Assyrios, et habitare fecit iuxta flumen Gozan in ciuitatibus Medorum. Queritur ergo  quare sub pessimis regibus [d 1Kb] capti non fuerint, sed sub eo qui ceperat ex parte aliqua ad meliora conuerti? Ad quod hec inferunt: excusabat se primum populus, et dicebat, Regum paremus imperiis, nec possumus eorum resistere tyrannidi: colimus uitulos quos adorare compellimur. In diebus autem Osee ab eodem rege preceptum est, ne tanto studio  uituli colerentur, sed qui uellet iret in Ierusalem, et in Templo sacrificaret Deo; huic, aiunt, sententie populus contradixit. Et hoc est, quod nunc dicit: diuisum est cor eorum, hoc est, regis et populi, 107 et nulla excusatione remanente, nunc interibunt, et tradentur eterne captiuitati; statim enim ut populus dissensit a rege, uenit interitus. Quodque sequitur: ipse confringet simulacra eorum, de Deo dicit: arasque depopulabitur, non quia Deus ipse propria hoc fecerit manu, sed quod per hostes uoluntas eius expleta sit. Hereticorum inter se corda diuisa, et contrariis repugnare sententiis, etiam ipsi non negant, dum diuersa sentiunt. Unde disperdentur, et confringet, siue suffodiet Dominus simulacra, uel altaria eorum, que de suo corde finxerunt, et uastabit titulos, quibus  singuli suis appellantur nominibus, et uocauerunt nomina sua super terras suas, ut nequaquam Christi Ecclesie, sed illius uel illius esse dicantur.

 Quia nunc dicent, non est rex nobis: non enim timemus Dominum, et rex quid faciet nobis? Loquimini uerba uisionis inutilis, et ferietis fedus, et germinabit quasi amaritudo iudicium super sulcos agri. LXX: Propterea nunc dicent, non est rex nobis, quia non timuimus Dominum, rex autem quid faciet nobis? Loquens uerba, occasiones mendaces: disponet testamentum, orietur sicut gramen iudicium super desertum agri. Postquam confregerit Deus simulacra Isrel, et depopulatus fuerit aras, uel statuas eorum, et extrema captiuitas uenerit, dicent: Non est rex nobis. Et ne in longum tempus putent sententiam  protelari, addidit: Nunc dicent, quando uastabuntur, quando sentient Osee regem ultimum a se esse sublatum: ideo rex ablatus a nobis est, quia non timuimus Dominum uerum regem: homo enim rex prodesse quid poterat? Dicite quid uultis, errores ueteres suspirate, pollicemini uobis prospera, que uertentur in contraria, fedus ferietis, nequaquam cum Deo, sed cum mendacio. Et post fedus, quod Septuaginta interpretati sunt, testamentum, germinabit uobis, non seges fecunda frumenti, non saltem iumentorum cibus, hordeum, non legumina uaria,  non uites que fructus 108 suos in musta desudant, non poma arbores germinabunt, que humorem terre in uarios mutant sapores; sed orietur uobis amaritudo, immo amaritudinis iudicium, siue , quam Latine in gramen uertimus. Est enim genus herbe calamo simile, que per singula genicula fruticem sursum et radicem mittit deorsum, rursusque ipsi frutices et uirgulta alterius herbe seminaria sunt, atque ita in breui tempore si non imis radicibus effodiatur, totos agros ueprium similes facit. Denique etiam si sicca eius aliqua pars, dummodo geniculum habeat, super cultam terram ceciderit, omnia replet gramine. Hec diximus iuxta LXX interpretes, ceterum in Hebraico ROS  scriptum habet, quod in amaritudinem uertitur, hoc  est, amaritudinis iudicium, de quo et Dominus loquitur in Euangelio: In iudicium ego in mundum istum ueni : et de aliis scriptum est, quod recipiant amplius iudicium . Discipuli quoque contrariorum dogmatum, cum eorum fuerint contrita mendacia, et are lucique subuersi, sero dicent: Non habemus reges qui nobis prius imperauerant, quibus decipientibus, Dominum non timuimus; quid enim nobis profuit illos sequi, quorum in necessitate non sentimus auxilium? Hec loquentur querentes aliquam excusationem, ut non per se, sed per doctores pessimos errasse uideantur. Unde et LXX uerba eorum, excusationes falsas transtulerunt, quas propheta deuitat, dicens: Ne declines cor meum in uerba malitie, ad excusandas  excusationes in peccatis . Libenter uitiis nostris applaudimus, et superati uoluptatibus, obtendimus carnis infirmitatem, aut dura maiorum imperia: unde uerba et uisiones hereticorum inutiles erunt. Et ferient fedus, nequaquam cum Deo, sed cum amaritudine, que cum dies iudicii aduenerit, germinabit super sulcos agri eorum, ut qui seminauerunt in gaudio, metant in lacrymis: qui riserunt, fleant: qui habuerunt consolationem, lugeant.



LIBER TERTIUS.


 109-110 Non ignoro, Pammachi, difficillimum me duodecim Prophetarum opus [Al. opusculum] cudere, certe [a 18Kb] interpretatum Latinis, et quod magis temeritatem nostram possit arguere, quam scientiam prodere. Sed quia tibi hortanti, immo imperanti, negare nichil possumus, et pro offerentium uiribus in gazophylacium Dei, multorum diuitias duo mulieris pauperis era superarunt : quidquid possumus, primum  Deo, deinde tibi, qui Dei es, [b 1Kb] soluimus: illiusque semper uersiculi recordamur: Pollio et ipse facit noua carmina. Cumque apertum fautorem pro iure amicitie esse te gaudeam, tacitum eruditionis tue iudicium pertimesco: magisque te laudantem, quam aduersarios detrahentes metuo. Illis enim emulatio detrahit fidem, et non tam iudices quam accusatores uocandi sunt. Tu autem qui [Al. quod]  diligis, nequaquam personarum, sed rerum promis sententiam: quamquam et amor recipiat errorem, pulchrumque sit illud [a 11Kb] , quod Tullius magis ad sensum, quam ad uerbum interpretatus est, , id est, amantium ceca iudicia sunt. Attamen in istam partem [b 1Kb] peto magis ut labaris, non odio, sed amore. Tertium in Osee prophetam dictamus librum, et ad uaccas Bethauen usque peruenimus: nobisque interpretationis uela pandentibus, tu debes propheticum illud dicere: A quatuor uentis celi ueni, spiritus, ut celeri cursu [c 1Kb] uarios insidiantium scopulos transeuntes, merces Dominicas, ex omni parte seuiente naufragio, ad portus tutissimos perferamus.

  uaccas Bethauen coluerunt habitatores Samarie, quia luxit super eum populus eius: et editui eius super eum exsultauerunt in gloria eius, quia migrauit ab eo. Siquidem et ipse in Assur delatus est, munus regi ultori, confusio Ephraim capiet: confundetur Isrel in [Al. a] uoluntate sua. LXX: Apud uitulum domus morabuntur qui habitant in Samaria: quia luxit populus eius super eum. Et sicut irritauerunt illum, gaudebunt super gloria eius: quia translata est ab eo, et ipsum in Assyrios ligantes, tulerunt munera regi Iarib in domo. Ephraim suscipiet confusionem: confundetur Isrel in consilio suo. Que sit Bethauen, pro qua LXX transtulerunt, domum , et qui sit rex Iarib, qui interpretatur ultor, supra plenius disputauimus. In Bethauen igitur, id est, Bethel, uaccas  aureas coluerunt habitatores Samarie, quas cum irrisione non uitulos sexus masculini, sed uaccas, id est, feminas appellauit: ut uidelicet Isrel non solum deos uitulos, sed deas uaccas coleret. Et ut ostenderet uaccas Bethauen, unum in Bethel uitulum sentiendum, non intulit, luxit super eis populus, sed, super eo, id est, uitulo aureo. Si autem luxit populus, quare editui eius super eo exsultauerunt? Tradunt Hebrei uitulos aureos a sacerdotibus 111 [d 1Kb] furto esse sublatos, et pro his eneos et deauratos repositos. Cum igitur lugeret populus tempore necessitatis et angustie, etiam uitulos aureos inter munera cetera Assyriis regibus et maxime regi Sennacherib ab Isrel rege esse directos, exsultabant editui, quod fraus eorum nequaquam posset argui uel deprehendi.  Et hoc est quod ait, editui eius, id est, uituli, super eo exsultauerunt in gloria populi, hoc est, in uitulo, quem habebant pro gloria; quia migrasset ab eo, id est, a populo, et translatus esset ad Assyrios. Et ut sciamus, inquiunt, hoc esse quod dicitur,  perspicue sequens uersus ostendit: Siquidem ipse in Assur delatus est, munus regi ultori. Statimque sequitur: Confusio Ephraim capiet, et confundetur Isrel in uoluntate sua, siue, in consilio suo. Deprehensa enim fraus deauratorum uitulorum regi Isrel litteris indicatur, et unde se placere estimauerant, inde uel maxime confunduntur, et offendunt eos quibus munera miserant, estimantes [Al. estimantium] non furto sacerdotum, sed fraude regum atque consilio hoc esse perfectum. Legimus in Regum uolumine, regem Isrel Manahen regi Assyriorum Phul mille argenti talenta misisse, ut esset manus eius cum eo, id est, ut ei preberet auxilium, inter que nonnulli arbitrantur etiam uitulos aureos esse [e 1Kb] directos. Pro Iarib in presenti loco Symmachus interpretatus est  [f 11Kb] , id est presuli et defensori. Iuxta spiritalem intelligentiam laborandum est, quomodo omnia hereticis coaptemus. uaccas Bethauen, siue, domus , quod interpretatur labor, coluerunt heretici, qui se in custodia mandatorum Dei, hoc est, Samaria habitare iactabant, dieque iudicii quando germinabit quasi amaritudo iudicium super sulcos agri, lugebit populus super eum, hoc est super uitulum, et super dogma peruersum, quod putabat Deum. Sed et editui, non dixit, exsultabunt, sed exsultauerunt, ad preteritum tempus referens super gloria sua, qua quondam gloriosa confixerant, eo quod migrasset populus a Deo, siue quod ipsa gloria Dei migrasset a populo, a quo fuerat derelicta. Quidquid autem loquuntur heretici, et pulchro sermone componunt,  112 mittunt munera regi suo diabolo, ad illum cuncta referentes, unde confusio eos capiet in eternum, et confundentur in uoluntatibus suis. Quidam et supra et in presenti loco in commentariis suis scriptum reliquit, regem Iarib, id est, ultorem, Christum intelligendum. Quod nobis omnino displicet. Impium enim est quod iuxta historiam intelligitur de rege Assyrio, iuxta tropologiam ad Christum referri.

 Transire fecit Samaria regem suum quasi spumam super faciem aque, et disperdentur excelsa idoli, peccatum Isrel. LXX: Proiecit Samaria regem suum sicut cremium super faciem aque, et auferentur are , peccata Isrel. Pro spuma, quam LXX et Theodotio , id est, cremium, transtulerunt  aridas, [g 1Kb] scilicet herbas siccaque uirgulta, que camino et incendio preparantur, Symmachus posuit , uolens ostendere feruentis olle superiores aquas, et in spumam bullasque assurgentes, quas Greci uocant. Sicut igitur spuma, que  super aquam est, cito dissoluitur: sic regnum decem tribuum uelociter finietur, et peribunt excelsa, id est, BAMOTH , de quibus scriptum est: uerumtamen adhuc populus immolabat et adolebat in excelsis . Ipsa autem excelsa sunt, siue AuEN , id est, idoli, quod interpretatur inutile, quod idolum et inutile peccatum est Isrel. Dissipato autem idolo et excelsis eius.

 Lappa et tribulus ascendet super aras eorum, et dicent montibus, operite nos, et collibus, cadite super nos. LXX: Spine et tribuli ascendent super altaria eorum, et dicent montibus, operite nos, et collibus, cadite super nos. Signum ultime solitudinis, ut ne parietes quidem et extrema edificiorum uestigia relinquantur. Eo tempore, dicent montibus, operite  nos, et collibus, cadite super nos. Quod Dominus in ultimo tempore captiuitatis Iudaice dicit esse complendum. Quidquid ergo nunc contra decem tribus, siue contra omnem dicitur Isrel, sciamus etiam ad totum populum posse transferri, ut quando Romani ceperint Ierusalem, et subuerterint templum, siue cum iudicii dies uenerit, ut alii suspicantur, 113 dicant magno horrore metuentes, montibus, operite nos, et collibus, cadite super nos, mori magis optantes quam cernere que afferunt mortem. Sed et spiritalis nequitie Samaria, que se a populo Dei diuiserat, fecit regem suum transire uelociter, sermonem uidelicet hereticorum, atque doctrinam quasi spumam, siue cremium super faciem aque, quorum aliud dum uidetur, repente dissoluitur, aliud  facile est tollere de aquarum summitatibus, et in ignem mittere. Tales sunt heretici spumantibus uerbis tumentes, et arsura precepta Christi baptismati ac sermonibus illius commiscentes. Que omnia pertransibunt, et uerba magnifica in quibus laborauerunt, quod interpretatur , illico dispergentur, in quibus peccauit Isrel: tantaque erit solitudo doctrine pessime, ut spine et tribuli ascendant super aras eorum. Spinas et tribulos ibi nasci, ubi agrorum nulla cultura est, omnibus patet. Iste spine sunt, que suffocant sementem, et crescere non sinunt que nascuntur in manu temulenti, quas pro uua fecit Isrel. Dominus enim exspectauit ut faceret uuas, et fecit spinas, siue labruscam habentem uue similitudinem, et amaro gustu uescentium ora torquentem.  Ideo cum iudicii tempus aduenerit, et fuerint cuncta subuersa, dicent montibus, quos prius excelsos putabant, et magistris quondam suis, operite nos: collibusque, cadite super nos. Sed quia in montibus posuit, operite nos: et in collibus, cadite, sacratius aliquid explanandum est. Montibus, id est, sanctis qui ueram habent et non fictam altitudinem, dicent: operite nos. Beati enim quorum operte sunt iniquitates . Et collibus qui non habent altitudinem naturalem, quos dudum putabant habere aliquid summitatis, loquentur: cadite super nos: montes  enim operient, et colles cadent: hec autem fient pre pauore et incredibili formidine, per quam et montes et colles humiliabuntur.

 Ex diebus Gabaa peccauit Isrel: ibi steterunt. Non comprehendet eos in Gabaa prelium super filios iniquitatis: Iuxta desiderium meum corripiam eos: congregabuntur super eos populi, cum corripientur 114 super [a 1Kb] duas iniquitates suas. LXX: Ex quo colles sunt, peccauit Isrel: ibi steterunt: non comprehendit eos in colle bellum super filios iniquitatis: uenit ut corriperet [Al. corrumperet] eos: et congregabuntur super illos populi, quando correpti fuerint in duabus iniquitatibus suis. Ex eo die quo uxorem Leuite turpiter atque crudeliter interfecit Beniamin in urbe Gabaa, peccauit mihi omnis Isrel : non  quia ultus est iniuriam, et scelus sanguine uindicauit; sed quia dolore maritali prosiliuit ad pugnam, et sacrilegium in Deum suum noluit uindicare: eo quod in domo Miche ephod et theraphim que pro idolis adorabantur, [b 1Kb] neglexerint. Hic igitur stetit Isrel: ibi suum repressit gradum, ne ultra ambularet in uiis Domini: idcirco non eos comprehendet propter Gabaa prelium, siue captiuitas, sicut ipsi putant; ibi enim bene fecerunt ut persequerentur filios iniquitatis; sed corripiam, inquit, eos atque erudiam tota animi mei uoluntate, et congregabo aduersus illos populorum multitudinem, quia duas fecerunt iniquitates, uindicando hominem, et Dei sui iniuriam negligendo. Siue duas iniquitates: quia primum peccauerunt in idolis Miche, secundo in uitulis Ieroboam:  uel certe [c 1Kb] duos uitulos Samarie in Dan et Bethel, possumus duas iniquitates appellare, de quibus et Ieremias loquitur: Duo pessima fecit populus meus: dereliquerunt fontem aque uiue, et foderunt sibi lacus contritos, qui non possunt aquas continere . He due iniquitates contra duo Decalogi erupere precepta, in quibus dicitur: Ego Dominus Deus tuus: non erunt tibi dii alii absque me . Septuaginta Gabaa, colles interpretati sunt: A diebus ergo collium peccauit Isrel: quando montes Ecclesie dereliquit, et ad colles, siue cliuos descendit hereticos: doctiorem se putans quam Ecclesia est, et sublimius aliquid reperisse: ibi steterunt, hoc est, in errore perseuerauerunt. Quodque sequitur: Non comprehendet eos in colle prelium, quidam sic interpretati  sunt: quia genuerunt filios iniquitatis, et de Ecclesia recedentes, ceperunt esse in collibus, cum persecutio aduenerit, non eos comprehendet prelium, diabolo suos impugnare 115 nolente. Alii ita: Quoniam ex diebus collium peccauit Isrel, et ibi stetit et ultra ambulare non potuit: nonne oportet eum in collibus a prelio comprehendi? Nonne debent pugnare aduersus eum uiri Ecclesiastici, ut illos destruant super filios iniquitatis? qui si fuerint comprehensi et superati, ultra generare non poterunt. Simulque Dominus pollicetur, quod corripiat eos atque  erudiat, ut cum superati fuerint magistri, congregentur aduersus eos discipuli sui, quos ante deceperant, et uideant correptionem propter duas iniquitates, quia et Ecclesiam fontem Domini reliquerunt, et foderunt sibi lacus contritos, speluncas scilicet hereticorum, qui non possunt aquas, id est, doctrinam Saluatoris et sacramentum baptismi continere.

 Ephraim uitula docta diligere trituram: et ego transiui super pulchritudinem colli eius, et ascendam super Ephraim: arabit Iudas: confringet sibi sulcos Iacob. LXX: Ephraim uitula (siue uacca: etenim quod Hebraice dicitur EGLA , Ephraim ergo uitula edocta diligere contentionem: ego autem ueniam super  pulchritudinem colli eius: [a 14Kb] superponam Ephraim, et reticebo Iudam: roborabitur sibi Iacob. Locus iste, immo omnia que hoc capitulum sequuntur, magnis obscuritatibus inuoluta sunt. Unde et nos qui explanare conamur, et prudens simul lector attendat, ut si non ueritatem, quod difficillimum est, saltem suspicionem uerisimilium inuestigare ualeamus. Hanc habet consuetudinem sermo diuinus, ut per tropologiam et metaphoram historie exprimat ueritatem. Igitur Ephraim similis est uacce uel uitule, que a iuuentute sua didicit aream terere, et ferreos orbes super aceruos segetum trahere, ut palee a tritico separentur: et non solum didicit, uerum nimia consuetudine cepit amare, quod docta est. Et ego, inquit, transiui super pulchritudinem colli eius. uerbum  Hebraicum [b 1Kb] ABARTHI , id est, transiui, maxime quando a Deo dicitur, semper plagas et aduersa significat. Denique et exterminator in Aegypto transisse memoratur. Quia ergo Ephraim uacca uel uitula 116 diligit aream terere, ego, inquit, transiui super pulchritudinem colli eius, et tumentes ceruicum toros iugo imposito edomui. Quid memorem Legis iugum? ipse ascendi super eam, et me ita laborante, Iudas, hoc est, due tribus ceperunt arua scindere uomere, et in sulcos terram reclinare. Portante autem iugum Ephraim, et arante Iuda, confregit sibi sulcos Iacob. Hic Iacob ad distinctionem Isrel et Iude, duodecim tribus intelligamus: quod ceperint aratris [Al. rastris] glebas frangere, terramque comminuere: ut emollita recipiat sementem, et fecunda post modicum  seges pullulet. Pro tritura, uel area, contentionem Septuaginta transtulerunt, et est sensus: Quia Ephraim non uult Legis recipere iugum, ego transibo et ascendam super pulchritudinem colli eius: ut diseat contentiosa uacca atque lasciuiens laborare, quod non uult. Iudas autem arabit sponte sua: quia habet templum, et moratur in lege, ut tota certatim duodecim tribus arua preparent ad serendum. Quodque sequitur iuxta eosdem Septuaginta; Superponam Ephraim: et reticebo Iudam, roborabitur sibi Iacob,  hic esse sensus potest: Ephraim qui contentiosus est et non uult Legis onera portare, imponam captiuitatem. Iudam autem parumper relinquam, et nichil loquar de eo: quicumque autem tam de Ephraim, quam de Iuda mea precepta seruauerit, roborabitur sibi et uocabitur Iacob. Secundum hoc dici potest, quod Ephraim qui eruditus fuit in lege Dei, ut tereret aream Scripturarum, et meditaretur in ea die ac nocte, cepit diligere contentionem et iugum Legis abiicere, et contendere contra Ecclesiasticos in subuersionem audientium. Unde Dominus eleuatam ceruicem et sibi sublimia promittentem, uel iugo premet, uel ipse transiens calcabit pedibus suis, et ascendet super eum, ut sciat se habere Dominum. Iudas autem, hoc est, Ecclesiasticus arabit, in cepto opere  perseuerans. Siue: Retinebo, inquit, Iudam. Non enim sani indigent medico, sed qui male habent . Iacob uero qui interpretatur supplantator, et quotidie supplantat uitia atque peccata, et accipit primitiua fratris sui, et heres paterne 117 possessionis est, et dormit in Bethel, quod interpretatur domus Dei, sulcos glebasque confringet, ut molli sinu iactatam sementem terra suscipiat, et faciat centum modios hordei, siue, ut habetur in Hebreo, centuplum. Neque enim credendum est quod patriarcha Isaac hordeo studuerit, et non frumento. Usque hodie uir Ecclesiasticus Iacob glebas historie et littere duritiam confringit in partes, et spiritaliter diuidit, ut possint fruges reddere spiritales. Quod quidem et Dominum fecisse legimus, ut quinque Legis panes,  quos integros populus comedere non poterat, in frusta concerperet: ut per apostolorum manus uescendos credentibus daret . Quod autem dicit iuxta Septuaginta, roborabitur sibi Iacob, ostendit sibi omnem laborantem laborare, ut fructus capiat sempiternos.

 Seminate uobis in iustitia, metite in ore misericordie. Innouate uobis nouale: tempus autem requirendi Dominum, cum uenerit qui docebit uos iustitiam. LXX: Seminate uobis in iustitia, uindemiate [c 8Kb] fructum uite: illuminate uobis lumen scientie, quoniam est tempus: querite Dominum, donec ueniant fruges iustitie uobis. Seruat ab agricolis semel ceptam translationem. Dixerat Ephrain uitulam edoctam trituram aree amare ac diligere, et se ascendisse super collum  eius, et arasse Iudam, et confregisse sulcos, siue glebas Iacob. Nunc precipit ut seminent sibi per penitentiam, et seminent in iustitia, id est, in Lege, metantque in misericordia, id est, in gratia Euangelii. Ibi enim: Oculum pro oculo, dentem pro dente : hic legimus: Qui te percusserit in dexteram maxillam, prebe ei et alteram . Cumque seminaueritis in iustitia, et messueritis in misericordia, innouate uobis leta noualia. Redditque causas cur seminent, cur metant, cur innouent leta  noualia. Tempus, inquit, requirendi Dominum est, cum uenerit, Christus atque Saluator, qui docebit uos iustitiam, quam nunc speratis in Lege: Finis enim Legis Christus est ad iustitiam omni operanti bonum . Pro eo quod nos diximus, metite in ore misericordie, Septuaginta transtulerunt, uindemiate fructum uite: magisque semini conuenit messio, quam uindemia: fructus autem uite ipse est, qui et lignum uite. Et 118 pro eo quod nos posuimus, innouate uobis nouale, illi uerterunt, illuminate uobis lumen scientie, ut ex operibus atque mandatis Legis notitiam habere mereamur, iuxta illud quod in quodam libro legimus: Desiderasti sapientiam: serua mandata, et Dominus dabit eam tibi . Qui enim mandata in opera uerterit, seminat in iustitia,  et metet ex ea fructus uite. Unde et alibi legimus: Mandatum Domini lucidum illuminans oculos . Et Isaias ad Dominum dicit: Lux precepta tua super terram. Et in alio loco: A mandatis tuis intellexi . His quoque, qui ab Ecclesia separati sunt, et falsum sibi Christianorum nomen assumunt, precipitur ut agant penitentiam, et utrumque recipiant Testamentum: in ueteri iustitiam seminent, in Nouo metant misericordiam: et illuminent sibi lumen scientie, siue innouent sibi noualia, et requirant Dominum, qui docere eos potest ueram iustitiam, falsosque magistros destruant, a quibus non discunt iustitiam, sed iniquitatem.

 Arastis impietatem, iniquitatem messuistis: comedistis frugem mendacii. LXX: Quid reticetis  impietates, et iniquitates eius uindemiastis: comedistis fructum mendacem. Cogor contra uoluntatem meam sepius de Hebree lingue proprietatibus disputare: neque enim rhetorum more sententias repetimus, uerba construimus, et audientes uel legentes in laudes nostras declamationibus suscitamus: sed que obscura sunt, maxime aliene lingue hominibus explanare nitimur. Supra ubi nos interpretati sumus, arabit Iudas, in Hebraico legitur IEROS  per IOD primam litteram, quam Septuaginta uAU  putantes, interpretati sunt, et tacebo. Nunc quoque in Hebreo scriptum est ARASTHEM,  quod nos uertimus, arastis: pro quo Septuaginta transtulerunt, quid reticetis: simili errore quo supra, silentium pro aratione interpretantes.  Est autem sensus iste dictorum: Super collum uitule Ephraim contentiose amantisque trituram ego transiui, et ego ascendi, ut, arante Iuda, et confringente sulcos, Iacob tereret aream, et solis ferret calorem. Monuique eos ut seminarent in iustitia, et meterent in misericordia, et facerent sibi noualia: tempusque requirendi Dominum illud esse 119 cognoscerent, quo uenturus est qui docebit nos iustitiam. Me hec iubente, et uolente de letis noualibus fructus iustitie ac misericordie accipere, arauerunt mpietatem, qua egerunt impie contra Dominum, relinquentes  Creatorem, et colentes idola, et messuerunt iniquitatem, de malo semine malas fruges recipientes, de quibus fecerunt non solum panem subcinericium, sed fraudulentum atque mendacem, qui uana spe deciperet comedentem. Istiusmodi sunt heretici, qui arant sermone composito, et protegunt uel tacent impietatem: ne impietas esse uideatur, sed credatur pietas. Unde quia dixerunt in corde suo, non est Deus , corrupti sunt et abominabiles facti sunt, et messuerunt, siue uindemiauerunt iniquitates. Quomodo enim radix omnium malorum est auaritia : sic peccatorum scelerumque cunctorum radix est impietas, quam qui arauerit, siue seminauerit, metet iniquitates. Qui igitur arauerunt impietatem, et messuerunt iniquitates,  comederunt fructum mendacii: omnia que falsa sunt deceptis populis predicantes, ut non querant panem uerum, qui de celo descendit: sed panem mendacii, qui suffocat et interficit deuorantes.

 Quia confisus es in uiis tuis: in multitudine fortium tuorum consurget tumultus in populo tuo, et omnes munitiones tue uastabuntur: sicut uastatus est Salmana a domo eius, qui uindicauit [uulgat. iudicauit] Baal in die prelii, matre super filios allisa, sic fecit uobis Bethel a facie malitie nequitiarum uestrarum. LXX: Quia sperasti in curribus tuis, in multitudine fortitudinis tue, consurget perditio in populo tuo, et omnia murata tua abibunt; sicut principes Salmana de domo Ierobaal in diebus belli, matrem super filios alliserunt, sic faciam uobis, domus  Isrel, a facie malitiarum 120 uestrarum. Ideo [a 1Kb] comedistis frugem mendacii, et in cunctis que proposuistis, spes uos uana decepit; quia confisus es, o Ephraim, in uiis idololatrie tue: he sunt enim uie tue, et in multitudine fortium tuorum, non in Deo habens spem, sed in exercitus robore. Itaque consurget tumultus in populo tuo, quod Hebraice dicitur, SAON , id est, sonitus et fremitus ululantis exercitus, quibus clamantibus, omnes munitiones tue uastabuntur, et ea que munita arbitrabaris et tuta, patebunt hostibus, et sic uastabuntur, quomodo uastatus est atque contritus Salmana princeps Madianitarum, qui interfectus est a domo Ierobaal . Haud dubium quin Gedeonem significet, qui ex eo quod destruxit fanum Baal, lucumque succidit,  et ille se uindicare non potuit, cognomentum Ierobaal sortitus est, id est, ulciscatur se Baal; ut quomodo Salmana interfecit filios coram matribus suis, ipsis quoque matribus deinceps interfectis: sic et filii tui, o Ephraim, te presente interficiantur [Al. interficientur], qui et ipse trucidandus es. Querimus, ubi scriptum sit, quod Salmana matrem super filiis occiderit: legimus in Iudicum libro loquente Gedeone ad principem Madian [b 2Kb] : Quomodo absque liberis fecit gladius tuus multas matres, ita sine filiis erit inter mulieres mater tua . Sicut  igitur uastatus est Salmana ab Ierobaal, quem male quidam arbitrantur Ieroboam filium Nabath, qui decem tribubus prefuit, et uastatus est, ut in Hebreo continetur, ab ARBEL , id ipsum significante, quod et Ierobaal, sed breuiori disertiorique sermone: sic fecit uobis, o Isrel, a facie malitiarum uestrarum Bethel, in qua uitulum aureum posuistis, et estis uenerati Aegyptios deos. Pro Bethel, quod interpretatur domus Dei, LXX transtulerunt domus Isrel, 121 quod in Hebreo penitus non habetur. Euasimus utcumque de confragosis locis: nunc in altum uela tendentes, allegorie pelagus transeamus. Quia confisus es, o Ephraim, in uiis, siue, in curribus tuis, de quibus scriptum est: Hi in curribus et hi in equis: nos autem  in nomine Domini Dei nostri magnificabimur : et confisus es in multitudine fortium tuorum, quos tibi falsa scientia roborasti: ideo consurget tumultus et sonitus in populo tuo. Quidquid enim loquuntur heretici, non habent uocem sententias explicantem, sed tumultum clamoremque et sonitum. Et omnes munitiones tue, siue que murata sunt, uastabuntur  sicut uastatus est quondam Salmana a Gedeone, matre super filiis interfecta. Cuius historie et octogesimus secundus psalmus meminit: ubi inter ceteros duces Madian etiam Salmana fuisse commemorat, dicens: Fac eis, Domine, haud dubium quin eos significet qui contra  Dominum inierunt pactum siue testamentum, sicut Madian et Sisare . Et post reliqua: Pone, inquit, principes eorum sicut Oreb et Zeb, et Sebee, et Salmana, omnes principes eorum qui dixerant: hereditate possidemus sanctuarium Dei. Et in hoc eodem psalmo duces hereticorum describuntur, qui altare Dei sibi uindicare conati sunt. Quodque sequitur: Sicut fecit uobis, Bethel, a facie malitie nequitiarum uestrarum, proprie hereticorum principibus coaptatur, quod eis fecerit Bethel quam ipsi uocant Bethel, hoc est, domum Dei, et falsam Ecclesiam; ut sit sensus: Sic uobis faciet Ecclesia uestra quam uocatis domum Dei: ceterum ex quo a uobis tenetur, appellanda est Bethauen, id est, domus idoli, propter multitudinem malitiarum uestrarum.

  Sicut mane [a 1Kb] transiit, pertransit rex Isrel: quia puer Isrel, et dilexi eum, et ex Aegypto uocaui filium meum: uocauerunt eos: sic abierunt a facie eorum: Baalim immolabant, et simulacris sacrificabant. LXX: Mane proiecti sunt, proiectus est rex Isrel, quia paruulus Isrel, et ego dilexi eum, et ex Aegypto uocaui 122 filios suos. Sicut uocaui eos, ita abierunt a facie mea ipsi: Baalim immolabant, et sculptilibus adolebant [b 1Kb] . Diuersis figuris eumdem explicat sensum. Qui supra dixerat: Transire fecit Samaria regem suum quasi spumam super faciem aque; eo quod spuma et bulle in aquarum summitatibus natantes celeriter dissoluantur: nunc eamdem rem sub alia ponit similitudine. Sicut enim ortus aurore et diluculum et principium diei, quod  appellatur mane, inter noctis solisque uiciniam transit celeriter; ita ut finiatur nox et clarescat dies: sic rex Isrel, id est, decem tribuum uelociter transiet. Exponitque beneficia que in ipsum contulerit Deus. Dum, inquit, esset puer et paruulus, et captus in Aegypto teneretur, intantum eum dilexi, ut mitterem seruum meum Moysen, et ex Aegypto uocarem filium meum, de quo dixi in alio loco: Filius primogenitus meus Isrel . Et quia Isrel singulariter quidem dicitur, sed pluraliter intelligitur: quomodo et populus et Ephraim et Iudas: siquidem in numero singulari multus est numerus, qui hoc numero continetur, ueteris recordatur historie, quod uocauerit quidem eos per Moysen et Aaron, qui uocauerunt eos, ut egrederentur de  Aegypto: ipsi uero uocati ab eis recesserunt a facie eorum, uertentes ei terga, et mentis duritiam gestu corporis indicantes. Nec eis suffecit uocantes contemnere, nisi immolarent Baal et sculptilibus suis, siue simulacris adolerent incensum. Adorasse eos Baal primum sub Achab rege Isrel legimus, qui Sidonii regis filiam Iezabel duxit uxorem, et Babylonium ac Phenicis idolum transtulit in Samariam. Ergo distantia peccata temporibus, uno sermone coniungit: quomodo primum uocati sint de Aegypto et appellati filii, deinde in solitudine recesserint a Deo, Beelphegor magis colentes, quam Deum, et postea in terra sancta Baalim et Astaroth, et ceteris idolis seruierint. Et transire hereticos instar diluculi, et regem eorum diabolum, uel heresiarcham intelligimus,  quos in infantia  dilexit eos Deus, et uocauit 123 illos de tribulatione et tenebris Aegypti. uocauit autem per apostolos et doctores Ecclesie. Cumque a meis, inquit, ducibus sint uocati, recesserunt a facie eorum, et adorauerunt Beelphegor, hoc est, suis uitiis et libidini seruierunt, et postea immolabant Baalim et simulacris, que sibi confinxerant. Singuli enim hereticorum habent deos suos, et quodcumque simulauerint, quasi sculptile colunt [Al. ponunt] atque conflatile. Pro eo quod nos diximus: Ex Aegypto uocaui filium meum , Septuaginta transtulerunt: Ex Aegypto uocaui filios eius, quod in Hebraico non habetur: nullique dubium est, Mattheum de  hoc loco sumpsisse testimonium iuxta Hebraicam ueritatem. Ergo qui detrahunt nostre translationi, [a 1Kb] dent Scripturam, de qua Euangelista hoc testimonium sumpserit, et interpretatus sit in Domino Saluatore, quando de Aegypto reductus est in terram Isrel. Et cum inuenire non quiuerint, desinant rugare frontem, adducere supercilium, crispare nares, digitis concrepare. Hunc locum in septimo uolumine Iulianus Augustus quod aduersum nos, id est, Christianos euomuit, calumniatur, et dicit: quod de Isrel scriptum est, Mattheus euangelista ad Christum transtulit, ut simplicitati eorum, qui de gentibus crediderant, illuderet. Cui nos breuiter respondebimus: Primum Mattheum Euangelium Hebreis [b 1Kb] litteris edidisse, quod non poterant legere nisi hi  qui ex Hebreis erant. Ergo non propterea fecit, ut illuderet ethnicis. Sin autem Hebreis illudere uoluit, aut stultus, aut imperitus fuit: stultus, si apertum finxit mendacium: imperitus, si non intellexit, de quo hec dicerentur. Stultitiam ipsum uolumen excusat, quod prudenter ordinateque compositum est: imperitum non possumus dicere, quem ex aliis testimoniis Scripturarum scientiam Legis habuisse cognoscimus. Superest ut illud dicamus quod ea que precedunt in aliis, iuxta ueritatem et adimpletionem referantur ad Christum: quod Apostolum in duobus montibus Sina et Sion, et in Sara et Agar fecisse cognouimus. 124 Neque enim non est Sina mons, et non est Sion: non fuit Sara, et non fuit Agar; quia hec apostolus Paulus ad duo  retulit Testamenta . Sic igitur hoc quod scriptum est: Paruulus Isrel, et dilexi eum, et ex Aegypto uocaui filium meum, dicitur quidem de populo Isrel, qui uocatur ex Aegypto, qui diligitur, qui eo tempore post errorem idololatrie quasi infans et paruulus est uocatus: sed perfecte refertur ad Christum. Nam et Isaac in typo Christi fuit quod future mortis ligna sibi ipse portauerit : et Iacob  quia Liam dolentem oculos, et Rachel pulchram habuerit uxorem . In Lia que maior erat, cecitatem intelligimus Synagoge, in Rachel pulchritudinem Ecclesie: et tamen qui ex parte typi fuerunt Domini Saluatoris, non omnia que fecisse narrantur, in typo eius fecisse credendi sunt. Typus enim partem indicat: quod si totum precedat in typo, iam non est typus, sed historie ueritas appellanda est. Hec breuiter ut in Commentariis diximus: nunc ad reliqua recurramus.

 Et ego quasi nutritius Ephraim, portabam eos in brachiis meis, et nescierunt quod curarem eos. In funiculis Adam traham eos, in uinculis caritatis. Et ero eis quasi exaltans iugum super maxillas eorum, et declinaui ad eum ut uesceretur. LXX: Et  ego colligaui [Al. collocaui] Ephraim, suscepi eum super brachium meum; et non cognouerunt ut sanarem illos in corruptione hominum: extendi eos in uinculis caritatis mee. Et ero illis, quasi dans alapas homo super maxillas eius: et respiciam ad eum preualens ei. Multum inter se Hebraicum et Septuaginta interpretum editio dissonant. Tentemus igitur iuxta Hebreos historiam; iuxta LXX, texere. Qui supra dixerat: puer Isrel et dilexi eum, et ex Aegypto uocaui filium meum; et postea intulit quod perpetrauerit nefas, Baalim immolabant, et simulacris sacrificabant, nunc narrat quo Isrel amore dilexerit, secundum illud quod in Deuteronomio legitur: Portauit te Dominus Deus tuus, ut solet homo gestare paruulum filium suum, in omni uia, per quam ambulasti,  donec uenires ad locum istum . 125 Et in alio loco: Expandit alas suas et assumpsit eum, atque portauit in humeris suis . Ego, inquit, qui pater eram, nutritius factus sum, et paruulum meum in ulnis meis ipse portabam, ne lederetur in solitudine, et ne uel estu uel tenebris terreretur, in die nubes eram, in nocte ignis columna : ut quos protexeram, meo illustrarem et sanarem lumine, cumque peccassent, et fecissent sibi uituli caput, dedi locum penitentie, et ignorauerunt quod curarem eos, et uulnus idololatrie quadraginta annorum spatio obducerem, et pristine redderem sanitati. Curaui autem eos propter funiculos et uincula caritatis, quibus mihi Abraham, Isaac, et Iacob astrinxeram. Pro Adam enim Aquila  et Symmachus et Septuaginta et Theodotio, [c 1Kb] homines transtulerunt: ut dicerent, in funiculis hominum traham eos, in uinculis caritatis. Quodque sequitur: Ero eis quasi exaltans iugum, pro quo interpretatus est Symmachus: et putauerunt quod imponerem iugum super maxillam eorum, dupliciter accipitur: aut abstuli ab eis iugum cunctarum per circuitum nationum: aut Legem meam quasi grauissimum iugi  pondus arbitrati sunt. Et dedi eis escam manna in deserto , quo uescerentur, hoc est enim, quod ait, declinaui ad eum, ut uesceretur: pro quo interpretatus est Symmachus, et declinaui ad eum cibos. Non quod Deus ad eum declinauerit, sed quod cibum manne ad eum fecerit declinare. Aliter: Intantum dilexi eos, et tam clemens pastor fui, ut morbidam ouem humeris meis ipse portarem : ipsi uero ignorauerunt quod mea illos passione curarem: et qui amator sum omnium hominum, traherem eos ad credendum in uinculis caritatis, iuxta illud quod in Euangelio scriptum est: Nemo uenit ad me, nisi Pater qui misit me traxerit eum . Et arbitrati sunt iugum meum leue, esse grauissimum: et declinaui ad eos deserens regna  celorum, ut cum eis [a 1Kb] uescerer, assumpta forma hominis, siue dedi eis esum Corporis mei: ipse et cibus et conuiua. Transeamus ad intelligentiam spiritualem, iuxta Septuaginta duntaxat interpretes: ne si utrumque et secundum historiam, et 126 secundum uoluerimus exponere, tendamus libri magnitudinem. Illis immolantibus Baalim que de suo corde finxerunt, et me uocante, fugientibus a facie mea , ego clementissimus Dominus ligabam pedes Ephraim, ne a me longius fugerent: hoc enim significat . Ligabam [b 1Kb] autem testimoniis Scripturarum, et disputatione magistrorum Ecclesie, ut ligatos per patientiam suis brachiis contineret, non intelligentes quod patientia Dei salutis eorum esset  occasio. Unde in corruptione hominum, uidelicet magistrorum, qui eos deceperant contractos perfidie frigore, extendi calorem fidei, et quasi repugnantes uinculis mee dilectionis astrinxi. Et quia non sua sponte currebant, sed uincti funibus trahebantur, paululum maxillas eorum alapis uerberaui, non puniens; sed corrigens et emendans. Iudex lacerat carnes, torquet funiculis, flagellis atque ignibus cruciat. Qui autem pater est, lasciuientem filium palma percutit manus [Al. manu]. Et pulchre non dixit, ero eos alapis uerberans, sed quasi homo maxillas manu percutiens. Percutit autem Deus filios aberrantes comminatione penarum, Euangelica lectione, et testimoniis prophetarum. Cumque sic percusserit in maxilla, ut hereticorum panem atque doctrinam  excutiat de ore polluto: tunc respicit ad eum, dicente sibi filio uerberato: Respice in me, et miserere mei . Et iterum: Respice et exaudi me, Domine Deus meus . Cumque eo respexerit, preualebit, siue proderit eis, id est, superabit aduersarios, et de fugitiuis seruos faciet. Siue dabit eis uerum et dulcem cibum, qui prius hereticorum mendacia et cibos amarissimos deuorabant.

  Non reuertetur in terram Aegypti, et Assur ipse [uulg. addit est] rex eius, quoniam noluerunt conuerti. Cepit gladius in ciuitatibus eius, et consumet electos eius: et comedet capita eorum, et populus meus pendebit ad reditum meum. Iugum autem imponetur eis simul, quod non auferetur. LXX: Habitabit Ephraim in Aegypto, et Assur ipse rex eius: quia noluit conuerti. Et infirmatus est gladius in ciuitatibus eius, et requieuit 127 in manibus illius, et comedent de cogitationibus suis: et populus eius suspensus est ex incolatu suo, et Deus super pretiosa eius irascetur, et non exaltabit eum. Quando dicit: non reuertetur in terram Aegypti, ostendit quod reuerti cupiat, sed ire non possit. Reuerti autem cupiebat Isrel ab Aegyptiis auxilium efflagitans; sed  possessus est ab Assyrio, qui cepit eum, et dominatus est illius iure uictoris, et hoc passus est, quia conuerti noluit, nec agere penitentiam. uel certe dicamus, quod reuersus sit in terram Aegypti, quando Aegyptios in terra sancta adorauit deos, uel illo sensu accipiendum, quo supra dictum est: Aegyptum inuocabant, ad Assyrios abierunt. Cepit itaque gladius in ciuitatibus eius, siue irruet, ut interpretatus est Aquila, aut uulnerabit, ut Symmachus transtulit. Et uide quantum pondus sit miseriarum, ut non agri uel possessiones ac rura uastentur; sed medias ciuitates hostis intreat, et consumat electos eius, siue brachia illius, ut interpretatus est Symmachus, quod Hebraice dicitur BADDAU . Cumque consumpserit gladius electos, et principes,  siue robur exercitus, et deuorauerit uel capita uel consilia eorum, ut non possint aliquod inuenire presidium, tunc plebs miserabilis que ad me reuerti noluit, meum ad se reditum prestolabitur. Et sero aget penitentiam, hostibus cuncta uastantibus. Itaque quia peccata grandia grandibus sunt punienda suppliciis, imponent eis qui derelicti fuerint de populo  iugum grauissimum seruitutis, et imponent pariter quod non auferetur iuxta litteram, nisi spiritualiter tollatur in Christo. Iuxta Septuaginta [c 10Kb] habitabit Ephraim in Aegypto, terram sanctam se habere dicens, et Ecclesiam Domini Saluatoris; sed uitiis atque peccatis et peruersitate fidei semper in Aegypto commoratus est. Quia igitur habitauit in  Aegypto, sensus magnus Assyrius erit rex eius: noluit enim reuerti ad Ecclesiam, et uirtute perdita, id est, Christo, qui est Dei uirtus et Dei sapientia, semper in languore uersatus est, et infirmus fuit, cunctis demonibus ac perturbationibus subiacens: idcirco gladius, 128 hoc est, scientia spiritualis, uel sermo Ecclesiastici uiri, uastans atque debellans semper uersabitur in urbibus eius, quas impie exstruxit  contra Dominum, et ipse gladius requiescet in manibus eius, ut occisus ab alio, alium non possit occidere, nec contra aduersarium leuare manum. Denique recipient, et uorabunt secundum consilia sua. Infelix autem populus et uulgus indoctum suspirabit antiquam patriam, et captum se esse sentiet, siue pendebit in incolatu suo, nesciens quid agat, et quo uertatur ignorans. Deus uero super pretiosa eorum, aurum uidelicet et argentum que acceperant ab eo, de quibus sepe diximus, irascetur, et nequaquam liberabit eum qui suo uitio corruit. Hoc iuxta LXX; eumdem autem sensum et Hebraico coaptabimus.

 Quomodo dabo te, Ephraim: protegam te, Isrel? quomodo dabo te sicut Adama: ponam te ut Seboim? Conuersum est in me cor meum: pariter  conturbata est penitudo mea. Non faciam furorem ire mee: non conuertar, ut disperdam Ephraim: quoniam Deus ego sum [uulg. tacet sum] et non homo: in medio tui sanctus, et non ingrediar ciuitatem. LXX: Quid faciam tibi, Ephraim: protegam te, Isrel? Quid faciam tibi? sicut Adama ponam te, et sicut Seboim: conuersum est cor meum [a 1Kb] in ipso: simul conturbata est penitudo mea. Non faciam iuxta iram furoris mei. Non derelinquam ut deleatur Ephraim: quoniam Deus ego sum, et non homo: in te sanctus: et non ingrediar ciuitatem. In eo loco ubi nos et LXX interpretati sumus: protegam te, Isrel? in Hebraico scriptum est AMAGGENACH  quod Aquila transtulit, , id est, scuto circumdabo te. Quod cum in bonam partem putaremus intelligi, et significare protectionem,  ex editione Symmachi contrarius nobis sensus subiicitur, dicentis, , id est, tradam te. Ex translatione quoque Theodotionis non prospera, sed aduersa demonstrantur: quod significat, nudabo te, et auferam a te , hoc est, scutum, quo te ante protexeram: et hic sensus magis conuenit Domino comminanti. Quod igitur dicit, hoc est: quoniam noluerunt conuerti, et Assur factus est rex eorum, deuorabit gladius et urbes et 129 principes et populum, et imponetur eis iugum, quod non auferetur ab eis: et quia uidebatur dura sententia, nequaquam eis locum penitentie derelinquens, nunc Deus parentis ad Isrel loquitur affectu: Quid tibi faciam, Ephraim? quomodo te meo auxilio denudabo? quid tibi faciam? qua te arte corripiam?  quo potero sanare medicamine? Sicut Adama et Seboim ponam te, que due sunt quinque urbium, sicut in Genesi legimus: Sodoma et Gomorrha, Adama, et Seboim et Bale, que est Segor, et Syro sermone Zoara dicitur. Ponam itaque et uertam te in solitudinem, et delebo usque ad cineres ac fauillas, sicut deleui Adama et Seboim. Cumque duram, immo crudelem sententiam protulisset, rursum parentis affectu misericordia uincitur, et austeritatem iudicii pietate mitigat patris. Dicit enim: Conuersum est in me cor meum: pariter conturbata est penitudo mea. Statim ut locutus sum, me Ephraim et Isrel  sicut Adama Seboimque positurum, mea commota sunt uiscera. Penituit me meum quondam populum delere in perpetuum: idcirco non faciam secundum furorem iracundie mee, nec de mea clementia commutabor, ut disperdam Ephraim: non enim percutio ut perdam in perpetuum; sed ut emendem. Crudelitas mea penitentie et pietatis occasio est: Deus enim ego sum, et non homo. Homo ad hoc punit ut perdat, Deus ad hoc corripit ut emendet. In medio tui sanctus, et non ingrediar ciuitatem, hoc est, non sum unus de his, qui in urbibus habitant, qui humanis legibus uiuunt, qui crudelitatem arbitrantur iustitiam, quibus ius summum summa malitia est; mea autem lex meaque iustitia est saluare correctos. Possumus et aliter dicere: quia  primus Cain parricida exstruxit ciuitatem in nomine filii sui Enoch, in huiuscemodi urbem Dominus non ingreditur, que ex scelere et sanguine et parricidio fabricata est. Sin autem uoluerimus legere, quomodo dabo te, Ephraim, protegam te, Isrel? Sic intelligendum est: Quid tibi faciam? num protectione dignus es, qui tanta fecisti? Notandum quoque quod ubi contra Iudam dicitur, id est, populum Dei, non Adama ponitur et Seboim, sed Sodoma et Gomorrha. Legimus enim in Isaia: Audite legem Dei, 130 principes Sodomorum: attendite uerbum Domini, populus Gomorrhe . In Euangelio quoque ciuitas, que et apostolos non receperit, excutientibus eis puluerem pedum suorum, dicitur de ea, quod in die iudicii tolerabilius erit terre Sodomorum et  Gomorrhe, quam ciuitati illi . Et ad Ierusalem prophetalis sermo dirigitur: Iustificata est Sodoma ex te . Datur ergo nobis suspicio, quod Sodoma et Gomorrha principes fuerint in peccato, et Adama et Seboim earum exempla sectate sint, quod potentes potenter tormenta patiantur : et seruus qui scit uoluntatem Domini sui, et non facit eam, uapulet multis . Unde et Ecclesiastici uiri, si iisdem quibus heretici sceleribus continentur, nequaquam Adame et Seboim, que inferiores sunt; sed Sodome et Gomorrhe, que maiorum criminum esse dicuntur, cruciatibus subiacebunt. Ad hereticos quoque deceptumque ab eis populum loquitur Dominus, quod nisi egerit penitentiam, ponantur sicut Adama et  Seboim, ut nullam spem habeant salutis. Rursum ut clementissimus pater dicit se suam mutare sententiam, et penitere quod talia sit locutus, ut illos quoque ad conuersionem et ad penitentiam prouocet. Non faciam, inquit, in furore meo, non disperdam Ephraim. Quantum, inquit, in me est, quantum ego cupio, si errorem ueritate correxerit, si me magis amauerit quam principes hereseos, Deus enim ego sum, et non homo, lapsis manum porrigam, errantes ad salutem uocabo. Et quia sanctus sum, propterea non ingrediar ciuitatem, id est, conciliabula et urbes hereticorum. Foras exeuntes de urbibus  suis, libenter recipio: in ciuitates eorum non ingrediar. Hoc quod dixit, non ingrediar ciuitatem, et iuxta LXX sequitur: post Dominum ambulabo, quidam sic interpretati sunt, ut dicerent Domino populum respondisse, et esse sensum: Quia conuersum est cor tuum in te, et non secundum peccata nostra fecisti nobis; sed imitaris clementiam tuam, et nostra delicta non punis, et polliceris te sanctum et clementem in nostri medio uersaturum; idcirco et ego malorum hominum non ingrediar ciuitatem: nec ero de numero peccatorum; sed ambulabo post Dominum Deum meum. Hebrei autem ex persona Dei ita edisserunt. 131 Non te derelinquam: non ibo ad aliam gentem: nec ingrediar alteram ciuitatem.

  Post Dominum ambulabunt: quasi leo rugiet: quia ipse rugiet: et formidabunt filii maris, et uolabunt [uulg. auolabunt] quasi auis [Al. aues] ex Aegypto, et quasi columba de terra Assyriorum: et collocabo eos in domibus suis, dicit Dominus. LXX: Post Dominum ambulabo: sicut leo rugiet: quia ipse rugiet, et formidabunt filii aquarum, [a 1Kb] et uolabunt quasi auis ex Aegypto, et quasi columba de terra Assyriorum: et collocabo eos in domibus suis, dicit Dominus. Domino prospera pollicente, populus conuertetur ad eum: et ambulabit post Dominum; quia Dominus rugiet quasi leo. De quo et Amos propheta commemorat: Dominus de Sion rugiet, et de Ierusalem dabit uocem suam . Rugiet [b 1Kb] autem quando dicit: sicut Adama, ponam te ut Seboim. Cumque  ille rugierit, tunc formidabunt filii maris, siue aquarum, ut LXX transtulerunt. Etenim uerbum MAIM , quod per tres litteras scribitur MEM, IOD, MEM: si legatur MAIM, aquas significat: si MEIAM, de mari intelligitur. Hec Hebrei ad aduentum Christi referunt, quem sperant esse uenturum. Nos iam transacta conuincimus; quia et de Aegypto, et de Assyriis, hoc est, ab Oriente et Occidente, et ab Aquilone et a Meridie uenerunt, et quotidie ueniunt qui discumbant cum Abraham, Isaac et Iacob . Filios autem maris, siue aquarum, eos possumus appellare, qui sagena Domini comprehensi sunt, et abstracti de mari huius seculi . Cumque capti fuerint de morte ad uitam, collocabuntur in domibus suis: que horrea uocat Euangelium  , in quibus electa et a paleis separata frumenta conduntur. Natura leonum esse dicitur: ut cum infremuerint et rugierint, omnia animantia contremiscant, et fixo gradu se mouere non possint: tantus pauor est et tanta formido. Itaque et Dominus cum instar leonis rugierit, et intonuerit, ac dederit uocem suam, cuncte aues et uniuersa uolatilia perhorrescent: et ibunt ad nidos, id est, ad domos suas in quibus Dominus habitabit cum eis. Dicamus et aliter: Cum uerus leo infremuerit, falsus leo qui  est 132, iuxta apostolum Petrum, aduersarius noster , illico conticescet, et omne dogma peruersum os suum aperire non poterit: quique ante ab eo capti fuerant, rugitu leonis soluti et comminatione terribili, sequentur Dominum Deum suum. Tunc timebunt filii maris, siue aquarum, qui in amaritudine et [c 1Kb] salsis hereticorum aquis fuerant procreati; et assumptis pennis, uolabunt quasi aues ex Aegypto, et quasi columba de terra Assyriorum, et dicent: Quis dabit mihi pennas sicut columbe, et uolabo et requiescam ? ut qui apud hereticos laborauerant, requiescant in Ecclesia, et habitent in domibus suis, de quibus fuerant errore seducti. Aegyptum, id est, MESRAIM  tribulationem interpretari, et angustiam nouimus: Assyrios  quoque, dirigentes, siue, ut melius arbitramus, arguentes. Ab his ergo liberabuntur heretici, cum habitare ceperint in domibus suis, et malis parentibus dixerint: Relinquetur uobis domus uestra deserta .

 Circumdedit me in negatione sua [uulg. abest sua] Ephraim: et in dolo domus Isrel: Iudas autem testis descendit cum Deo et cum sanctis fidelis. LXX: Circumdedit me in mendacio Ephraim: et in impietate domus Isrel et Iuda: nunc cognouit eos Deus: et populus sanctus uocabitur Dei. Tradunt Hebrei huiuscemodi fabulam: In exitu Isrel ex Aegypto, quando ex alia parte mons, ex alia Rubrum mare, et ex alia Pharaonis cingebat exercitus, et inclusus populus tenebatur, ceteris tribubus desperantibus  salutem, et aut reuerti in Aegyptum, aut bellare cupientibus, solus Iuda fideliter ingressus est mare, unde et regnum meruit accipere, et hoc esse quod nunc dicatur: Iudas testis sermonum Dei, et astipulator ac uindex descendit cum Deo in mare, et inter sanctos fuit fidelissimus, ut uerbis iubentis crederet Dei. Hoc illi dicunt. Nos cepte explanationis sequamur ordinem, quod circumdederit Ephraim regia tribus et domus Isrel, populus qui tribui regie seruiebat, et circumdederit eum in negatione siue mendacio, dum Dominum negant, et idola confitentur. Iudas autem, hoc est, due tribus, que habebant Templum, Legem, Prophetas, et seruabant precepta 133 legalia, erant testes, gradientesque cum Deo et cum sanctis fideles. Sanctos possumus  dicere uel angelos, uel patriarchas ac prophetas, et ceteros qui Dei imperio seruiebant. Ad comparationem enim illius temporis quo hec dicebantur, aberrante penitus Ephraim, et decepto in idolorum cultu Isrel, solus Iuda remanserat, qui in Dei cultu et testimoniis uersaretur, et posset descendere cum eo, siue fortis esse cum forte: RAD  enim et descensionem et fortitudinem significat: pro quo Aquila transtulit [d 30Kb] . Iuxta circumdant heretici Dominum in mendacio,  immo in negatione. Quidquid enim loquuntur, negatio, immo mendacium est: et circumdant eum in dolo, siue in impietate domus Isrel; dum uniuersa que simulant, artifici sermone componunt, et impietatem loquuntur contra Dominum. Iudas autem, hoc est, uir ecclesiasticus, non superbit, non inflatur tumore heretico, sed humiliatur cum Deo, et cum sanctorum choro fidelis est et robustus: dum edificat domum suam super petram, que nulla tempestate quatiatur . LXX multo aliter transtulerunt: quod et Ephraim et domus Isrel et Iudas circumdederint Deum in mendacio et in impietate, et tante clementie sit Deus ut non ab eis abscindat spem salutis; sed cognoscat illos, et paratus sit uocare populum sanctum et populum Dei, qui nunc  impietate peruersus est. Iuxta tropologiam quoque, uelle Deum et hereticos saluari, et ecclesiasticos peccatores, et omnes suo uocabulo nuncupari. Qui autem uere sanctus est, non circumdat Deum in mendacio, sed in ueritate, Psalmista dicente: Potens es, Domine: et ueritas tua in circuitu tuo .

 Ephraim pascit uentum, et sequitur estum: tota die mendacium et uastitatem multiplicat: et fedus cum Assyriis iniit: et oleum in Aegyptum ferebat. LXX: Ephraim autem pessimus spiritus, prosecutus est estum: tota die inania et uana multiplicauit, et testamentum cum Assyriis pepigit, et oleum in Aegypto mercabatur. Sacra narrat historia, Manahen regem Isrel, pace facta cum Assur, ab  Aegyptiis auxilium postulasse , 134 et hoc est quod nunc dicitur, Ephraim pascere uentos, id est, spe uana se decipere, sequique [a 6Kb] , hoc est, estum, et ire ad Meridiem, nichilque aliud agere tota die nisi sibi illudere. Et dum huc illucque discurrat, uastitatem et euersionem suis urbibus preparare. Annon est uastitas atque mendacium, pepigisse fedus cum Assyriis, et oleum tulisse in Aegyptum? a parte totum, quod uidelicet munera Aegyptiis miserit. Licet quidam arbitrentur quod nequaquam in Aegypto oleum gignitur; sed pretiosissimum missum esse ab Ephraim, cuius terra Samaria olei fertilissima est. Porro secundum tropologiam omnes heretici pessimo demonum spiritu continentur, de quo et in Apostolo scriptum est:  Aduersus spiritualia nequitie in celestibus . Et immundus spiritus cum exierit ab homine, et requiem non inuenerit, septem alios spiritus nequiores se sibi copulat, et ad pristinam reuertitur domum . Spiritu igitur pessimo sequuntur , id est, ariditatem, siue uentum urentem, qui contrarius floribus est, et germinantia cuncta disperdit, tota die inania uacuaque sectatur, nec proprio errore contentus est, sed multos discipulos, immo comites sue uanitatis errorisque multiplicat. Fedus quoque facit cum Assyriis, quorum princeps est sensus magnus, ut quecumque finxerit, sapienter  simulasse uideatur, ea sapientia que destruitur a Deo, quam et Apostolus precipit declinandam, dicens: uidete, ne quis uos depredetur per philosophiam et inanem seductionem, secundum traditionem hominum, secundum elementa mundi . Sed et oleum fert in Aegyptum, siue mercatur Aegypti sapientiam, Ecclesiasticis cupiens miscere dogmatibus oleum unctionis, quo ungebantur prophete ac sacerdotes, quo ungebantur et reges. Hoc oleum habent et sancti, de quibus dicitur: Filii tui sicut nouelle oliuarum in circuitu mense tue . Et bona oliua in qua oleaster noster insertus est. Quamuis autem conentur heretici ueritati miscere mendacium, oleum aquis et ceteris humentibus atque liquentibus rebus non potest copulari. Semper  ueritas supra est, deorsumque mendacium. 135 Omnes alie species, id est, hereses, que non habent, ut diximus, oleum ueritatis, possunt sibi misceri, et de pluribus unum effici corpus. Sed harum oleum quod defertur in Aegyptum, et de terra sancta ad Pharaonis regna descendit, detestatur propheta, dicens: Oleum peccatoris non impinguet caput meum .

 Iudicium ergo Domini [Al. Dei] cum Iuda: et uisitatio super Iacob: iuxta uias eius, et iuxta adinuentiones eius reddet [Al. reddere] ei. In utero supplantauit fratrem suum: et in fortitudine sua directus est cum angelo, et inualuit ad angelum, et confortatus est: fleuit, et rogauit eum, in Bethel inuenit eum, et ibi locutus est nobiscum, et Dominus Deus  exercituum, Dominus memoriale eius, et tu ad Deum tuum conuerteris: misericordiam et iudicium custodi, et spera in Deo tuo semper. LXX: Et iudicium Domino [Al. Domini] cum Iuda, ut ulciscatur Iacob, iuxta uias eius, et iuxta adinuentiones eius reddet ei. In utero supplantauit fratrem suum et in labore suo preualuit Deo, et confortatus est cum angelo, et potuit: fleuerunt et deprecati sunt me: in domo inuenerunt me, et ibi dictum est ad eos: Dominus autem Deus omnipotens erit memoriale eius, et tu in Deo tuo conuerteris, misericordiam et iudicium custodi: et appropinqua Deo tuo semper. Ephraim semel pascente uentos, et sequente mendacium, qui in tantam uenit amentiam, ut inter duas gentes aduersarias dubius fluctuaret, faciens pacem cum Assyriis, et  oleum portans in Aegyptum, nunc mihi omne iudicium est cum Iuda, et uisitatio super Iacob. uisitationem autem uocat flagella atque supplicia, ut qui Ephraim reddidit, quod merebatur, Iude quoque, qui de Iacob ortus est semine, reddat iuxta uias et iuxta adinuentiones suas, qui non tantum fortuito errore deceptus est, et humana concidit fragilitate; sed inquisiuit et adinuenit in quibus peccaret et rueret. Exponit autem quanta bona Iudas, hoc est, Iacob acceperit, et in patre filius nominatur, ueterisque recordatur historie, ut et Dei misericordia erga Iacob, et illius contra Dominum duritia cognoscatur.  Dum adhuc esset in utero Rebecce, supplantauit fratrem suum Esau , non utique fortitudine propria, qui sentire non poterat; sed misericordia Dei, qui cognoscit et diligit eos, quos predestinauit. 136 Et non solum in utero supplantauit fratrem suum; sed in fortitudine quoque directus est cum angelo, quando ad torrentem Iacob aduersum angelum tota nocte pugnauit . Et quia directus est cum angelo, propterea [Al. ], quod Hebraice dicitur ISAR , hoc est, dirigentis, siue directi, nomen accepit. Et inualuit, inquit, aduersum angelum; et eius benedictione quem uicerat, confortatus est. Fleuit quoque, et rogauit eum, id est, angelum, dicens: Non te dimittam, nisi mihi benedixeris . Cumque patris  matrisque consilio in Mesopotamiam fugeret, inuenit eumdem angelum in Bethel, qui locutus est ad eum, locutus est nobiscum, id est, in patre locutus et filiis est, et in Iacob dilexit et Iudam: ex quo tempore usque ad presens, nominis eius quod illi ab Angelo et a Deo impositum est, memoria perseuerat. Cum hec se habeant ita, et tu, o Iuda, imitare parentem tuum, plora et roga Dominum exercituum, et ad eum conuertere. Custodi et misericordiam et iudicium, et cum utrumque feceris, spera in Deo tuo semper, bonis operibus ad maiora proficiens. Pro eo quod in Hebraico habet, fleuit et rogauit eum: in Bethel inuenit eum, et ibi locutus est nobiscum, legimus in editione uulgata: fleuerunt et rogauerunt me, in domo inuenerunt me, et ibi dictum  est ad eos; interpretatur dolor. Si quis igitur flet, et agit penitentiam, et Dominum deprecatur, inueniet eum in dolore cordis sui, et cum eum inuocauerit, sibi audiet respondentem. Possumus Iudam Ecclesiasticum uirum intelligere, qui a Domino corripitur, quod non sit pristinorum in se beneficiorum eius memor, sed quotidie peccatis peccata consociet, et exponit que sint ipsa beneficia: Cum te, inquit, nascentem in fide Ecclesia parturiret, supplantasti Iudeum siue gentilem fratrem tuum, et eius accepisti primogenita, et in fortitudine tua directus es cum angelo, uel uincens aduersarias fortitudines, uel roboratus benedictionibus angeli, qui ipse est Deus, et inualuisti per figuram contra angelum, ut inualesceres contra homines, et confortatus  es. Cumque esses uictoriam consecutus, fleuisti, et rogasti angelum Domini, et peccatorum ueterum recordatus, inuenisti eum in Bethel, hoc est, in domo Dei, que est Ecclesia, 137 siue in domo , doloris et lacrymarum et penitentie. Et ut sciremus quis esset iste Iudas, ibi, inquit, locutus est nobiscum, hoc est, nobis Christianis, et ex eo tempore usque in presentem diem, Christi censemur nomine, et ipso dirigente corrigimur. O itaque, uir Ecclesiastice, qui appellaris Iudas, et confitens, conuertere quotidie per penitentiam ad Dominum tuum, et si forte peccaueris, imitare prophetam dicentem: Laboraui in gemitu meo, lauabo per singulas noctes lectum meum, lacrymis meis stratum meum rigabo . Nec  hoc dixisse sufficiat, sed Dei serua mandata, fac in alios misericordiam, ut et ipse misericordiam consequaris. Iudicium uerum iudica, ut in quo iudicaueris, iudicetur de te. Et spera in Deo tuo semper, siue appropinqua Deo tuo iugiter, ut omni tempore in uirtute proficiens, appropinques Deo tuo.

 Chanaan in manu eius statera dolosa, calumniam dilexit, et dixit Ephraim: uerumtamen diues effectus sum, inueni idolum mihi, omnes labores mei non inuenient mihi iniquitatem quam peccaui. LXX: Chanaan in manu eius statera iniquitatis, opprimere per potentiam dilexit: et dixit Ephraim: uerumtamen diues effectus sum: inueni requiem mihi, omnes labores eius non inuenientur ei, propter iniquitates in quibus peccauit. Monuerat Iudam ut conuerteretur  ad Dominum Deum suum, et misericordiam seruaret atque iudicium, et speraret in Domino semper, siue appropinquaret ei iugiter. Nunc ad Ephraim, hoc est, ad decem tribus sermo conuertitur, quem uocat Chanaan, iuxta illud quod loquitur Daniel ad presbyterum, qui utique erat de semine Iuda: Semen Chanaan, et non Iuda, species decepit te . Et in Ezechiel ad Ierusalem dictum legimus: Pater tuus Amorrheus, et mater tua Cethea . Et in Isaia dicitur ad tribum Iuda: Audite uerbum Domini, principes Sodomorum: percipite auribus legem Domini nostri, populus Gomorrhe . In Zacarie quoque extremo uersiculo legimus: Et non erit Chananeus ultra in domo Domini [Al. De ciuitate] . Dicit  autem Chanaan, hoc est, Ephraim, habere in manu sua stateram dolosam, siue iniquam, iubente Scriptura, Aequa sint tibi pondera ; et non solum habere stateram iniquam ac dolosam; sed diligere calumniam, et opprimere homines per 138 potentiam. Et ne putaremus Chanaan alium quempiam sentiendum, ponit manifestius qui sit iste Chanaan. Dixit Ephraim: uerumtamen diues effectus sum; et est sensus: Non refert unde possideam, dummodo possideam. Hoc morbo laborant plurimi, de quibus scriptum est: Diuitie congregate inique euomentur : Redemptio enim anime uiri, proprie diuitie . Unde precipitur, ut faciamus nobis amicos de iniquo mammona, qui nos possint recipere in eterna tabernacula ,  Ephraim autem qui gloriatur et dicit: uerumtamen diues effectus sum, inueni idolum mihi, siue , hoc est, AuEN , quod non prosit possidenti, casso labore sudauit. Sicut autem gulosi et luxuriosi uenter deus est, ita et auarus adorat auri idolum, et dicit in corde suo: inueni quod querebam: sed audiet: Stulte, hac nocte rapietur anima tua a te: que autem preparasti, cuius erunt ? Cumque semel oculos eius diuitiarum, non dicam fulgor, sed cecitas occuparit, loquitur: Omnes labores mei non inuenient iniquitatem meam, in qua peccaui. Et est sensus: quidquid peccauero, si habuero diuitias ab his, qui meo indigent auxilio, mihi non poterit imputari, secundum illud quod scriptum  est: Et qui iniqua gerit, benedicitur : Diuitum enim amici multi. Unde et ad hereticos hoc ipsum refertur. Chanaan quippe interpretari potest, quasi mouentes. Et nota quod dixerit, quasi mouentes [Al. mouentis], non mouentes. Mouentes sunt, eos quos deceperint, quasi mouentes, illos quos tentauerint. Sed quia fundati sunt super petram , nullo possunt turbine concuti, nec pedum suorum mutare uestigium. In istiusmodi Chanaan manu, hoc est, operibus, statera dolosa est et iniqua; quidquid enim hereticus loquitur, Dei iustitiam non habet, et plenum est doli et fraudium; unde et calumniam diligunt, dum deprimunt innocentes, siue opprimunt eos per potentiam. Opprimitur pauper ecclesiasticus uerbositate et argutiis hereticorum, qui postquam  aliquos deceperint, solent dicere: Diuites facti sumus, habemus plurimam multitudinem; discipulorum turba nos sequitur; inuenimus idolum uel refrigerium nobis. Idcirco enim uel maxime hereses componuntur, ut deuorent domos uiduarum, que semper discunt, et numquam ad scientiam perueniunt 139 ueritatis . Et pulchre, inueni, ait, idolum mihi. Omnia enim hereticorum figmenta idola sunt et simulacra gentilium: nec multum differunt in impietate, licet in nomine discrepare uideantur. Solentque dicere, quidquid fecero, quidquid egero, mihi non poterit imputari: habeo enim diuitias meas, argumenta philosophorum, habeo populi multitudinem, quam qui aspexerit, me peccare non arbitrabitur.

  Et ego Dominus Deus tuus [a 1Kb] qui eduxi te de terra Aegypti, adhuc sedere te faciam in tabernaculis sicut in diebus festiuitatis, et locutus sum super prophetas, et ego uisionem multiplicaui, et in manu prophetarum assimilatus sum. LXX: Ego autem Dominus Deus tuus eduxi te de terra Aegypti: adhuc habitare te faciam in tabernaculis, sicut in diebus solemnitatis, et loquar ad prophetas, et ego uisiones multiplicaui, et in manibus prophetarum assimilatus sum. Tu quidem tanta peccasti, ut letareris in scelere, et multitudinem peccatorum putares esse diuitias, et diceres: Diues effectus sum, inueni idolum mihi: omnes labores mei peccata mea inuenire non poterunt. Ego autem Dominus Deus tuus qui te eduxi de terra Aegypti , quando seruiebas  Pharaoni, et edificabas de luto et paleis ciuitates, adhuc tribuo tibi locum penitentie, et magnitudine promissorum hortor, ut ad me redeas, adhuc enim sedere te faciam in tabernaculis sicut in diebus festiuitatis. Diem festiuitatis, Scenopegiam uocat, septimo mense, quintadecima die mensis, quando de Aegypto egressi sunt filii Isrel. Sicut, inquit, in eo tempore te de Aegypto liberaui, et habitasti in tabernaculis ad terram sanctam, et ad locum templi ire festinans: sic etiam nunc educam te de tribulatione  et angustiis, et imminente captiuitate, si tamen feceris que precepi. Ego enim sum qui per omnes prophetas et uaria genera uisionum assimilatus sum hominibus, et te ad penitentiam prouocaui. An non est humane similitudinis, quando Moyses in altum extollens manus orat, ut iehsu uincat Amalec , et crucis in eo sacramenta monstrentur? Nonne in manibus prophetarum assimilatur 140 Deus, quando Ionas tribus diebus ac noctibus in profundo est, ut Dominum significet die tertia ab inferis resurgentem? Multiplicatas autem uisiones in omnibus prophetis legimus, quando [b 1Kb] Ezechiel Dominum cernit in aurige modum sedentem super Cherubim . Et Isaias, uidi, inquit, Dominum sedentem super thronum excelsum  et eleuatum, et duo Seraphim in circuitu eius clamantia ad inuicem, sanctus, sanctus, sanctus Dominus Deus Sabaoth . Et Abacuc stabat in specula [Al. spelunca] sua, ut cornua uideret in manibus Saluatoris, in quibus abscondita est fortitudo eius . Unde et Psalmista conclamat: Audiam quid loquatur in me Dominus Deus . Ut autem sciamus omnem prophetiam in Scripturis sanctis appellari uisionem: Et omnis, inquit, populus uidebat uocem Domini : unde et prophete ante dicebantur uidentes. Ad eos quoque qui ab hereticis seducti sunt, dicitur ut reuertantur ad Dominum, qui mauult penitentiam peccatoris, quam mortem : ipsum enim esse qui eos eduxerit de terra Aegypti, id est,  de tenebris et errore gentilium. Et ne forsitan peccati memores tardius reuertantur: adhuc, inquit, sedere uos faciam in tabernaculis, sicut in diebus festiuitatis: ut quod facit baptisma, hoc faciat penitentia, et habitent in tabernaculis Saluatoris, hoc est, in Ecclesiis, de quibus dicitur: Plantati in domo Domini, in atriis domus Dei nostri florebunt . Et ne putent heresiarchas et principes erroris sui, Dei locutos spiritu: Ego sum, inquit, qui locutus sum ad prophetas, et non ad magistros uestros: et ego uisiones multiplicaui, et in manu prophetarum meorum qui sunt in Ecclesia constituti, assimilatus sum.

 Si Galaad idolum, ergo [Al. tamen] frustra erant in Galgal bobus immolantes; nam et altaria  eorum quasi acerui super sulcos agri. LXX: Si non Galaad est, ergo falsi erant in Galgala principes immolantes, et altaria eorum quasi testudines super desertum agri. Pro eo quod nos transtulimus, bobus, qui Hebraice appellantur SURIM , LXX interpretati sunt, principes, qui uocantur SARIM , uerbi similitudine atque ambiguitate decepti. Rursum ubi nos posuimus, aceruos, 141 qui Hebraice appellantur GALLIM  et proprie [c 16Kb] significant, hoc est, ex arena tumulos  congregatos, qui maxime in deserto, et in littoribus flante uento, uel augentur, uel minuuntur, LXX transtulerunt, testudines (): pro quibus [a 6Kb] Symmachus, aceruos lapidum, interpretatus est: Theodotio colles. Et reuera si respicias, habent similitudinem magnarum testudinum in deserto agro, uel in ripis atque littoribus paululum humo eminentium. Quod ergo dicit, hoc est, si in Galaad, de qua scriptum est: Galaad ciuitas operantium idolum, supplantata sanguine, falsi sunt dii et peruersa religio, et est trans Iordanem ubi due tribus habitant, Ruben et Gad, et dimidia tribus Manasse, ergo et Galgal de qua in hoc eodem propheta legimus: Omnis malitia eorum in Galgala, que est post tergum Bethauen; quicumque idola colunt, non boues diis immolant,  sed bobus offerunt sacrificia, imitantes errorem Samarie. Eo enim tempore quo hec prophetabantur, Galaad in regno decem tribuum erat; et Galgal sub imperio duarum tribuum, que appellabantur Iuda. Ergo et decem tribus et due pari idololatrie errore decepte sunt, et altaria eorum sicut acerui et tumuli de lapidibus congregati, siue de arenis. Cumque et illi et hi in captiuitatem fuerint abducti, are quondam eorum absque cultoribus testudinum uel tumulorum habebunt similitudinem. Quia uero Galaad interpretatur, translatio testimonii, et Galgal, uolutabrum, hoc dicere possumus, quod principes hereticorum testimonia ueritatis transferant in mendacium, et quidquid colunt, idolum sit, et sacrificia eorum habeant similitudinem, uel aceruorum de lapidibus  congregatorum, uel testudinum. Quomodo enim [Al. ], et acerui hinc atque illinc de lapidibus et sabulo congregantur: ita et heretici de sapientia seculari et argutiis hominum, fraude atque mendacio simulacra componunt. Et cum hoc fecerint, tardis gressibus in uno mouentur loco, et totum orbem occupare 142 non possunt. Testudo tardigrada et onerata, immo oppressa pondere suo, non tam ambulat quam mouetur, hereticorum grauissima peccata significans, qui suis in ceno et uolutabro luti erroribus immolant, adorantes opera manuum suarum, et instar boum cuncta pro terrenis frugibus laborantes.

 Fugit Iacob in regionem Syrie, et seruiuit Isrel in uxore, et in uxore seruauit. In propheta  autem eduxit Dominus Isrel de Aegypto, et in propheta seruatus est. LXX: Et recessit Iacob in campum [Al. campos] Syrie, et seruiuit Isrel in uxore, et in uxore custodiuit, et in propheta eduxit Dominus Isrel de Aegypto, et in propheta seruatus est. uidetur absque ratione et ordine prophetali post idolum Galaad et Galgal et altaria aceruis lapidum similia, subito historiam Geneseos de Iacob uoluisse narrare:  quod statim soluit, qui supra de Iacob legisse se meminit: In utero supplantauit fratrem suum, et in fortitudine sua directus est cum angelo, et inualuit ad angelum, et confortatus est: fleuit et rogauit eum, in Bethel inuenit eum, et ibi locutus est nobiscum. Iste igitur Iacob non frustra ab angelo confortatus est; sed quia tota nocte pugnauit, et uicit aduersarium, ut ex hoc fratrem disceret non timere, cuius metu in Syriam fugeret ad Laban auunculum suum , et seruiuit in uxore Rachel septem annis, et pro Lia oues soceri Laban, eodem annorum spatio custodiuit. Et quia semel Iacob dixerat Isrel, patrem filiosque coniungit, et sequentis recordatur historie, quando in propheta Moyse eduxit Dominus Isrel de Aegypto, et duodecim tribus, que generate  sunt de Isrel, propheta educente, seruate sunt. Non errabit qui supplantatorem Iacob, et Isrel uidentem Deum, in typo Domini dixerit precessisse, et Rachel primum sterilem atque formosam, quam plurimum dilexit Iacob, significare Ecclesiam: Liam autem lippientibus oculis atque fetosam, Synagoge sacramenta monstrare, et quod ipse credentium populum eduxerit de 143 tenebris huius seculi, et ad dulcissima Iordanis, id est, baptismi fluenta peruenerit.

 Ad iracundiam me prouocauit Ephraim in amaritudinibus suis, et sanguis eius super eum ueniet, et opprobrium illius restituet ei Dominus suus. [b 1Kb] LXX similiter. Cum ergo Ephraim tanta prestiterim, ut nudum et exsulem et solum, diuitem dominumque  reducerem, et multorum filiorum parentem, deseruit me Ephraim, immo ad iracundiam prouocauit: et amaritudine sua amarum fecit esse qui dulcis sum. Unde sanguis eius super eum ueniet, id est, ipse erit causa mortis sue, secundum id quod Dauid loquitur ad eum, qui Saulis nuntiauit interitum, et a se regem Isrel cesus esse memorabat: Sanguis tuus super caput tuum . Non mea sententia, sed Saulis [Al. pro Saulis] sanguine tuus sanguis effundetur. Quodque sequitur: Et opprobrium eius restituet ei Dominus, illi sensui congruit quem Nathan loquitur ad Dauid: Quia blasphemare fecisti inimicos nomen Domini, propter hanc rem , hoc est, propter hoc peccatum quo interfecisti Uriam, ipsa blasphemia atque opprobrium, quo per  te Dominus blasphematus est, uertetur in caput tuum. Semper heretici ad iracundiam prouocant clementem Dominum, et eum qui mauult penitentiam peccatoris, quam mortem, duritia cordis sui punire compellunt, et sanguis eorum, quo et suum et multorum effuderunt sanguinem, ueniet super caput eorum, et opprobria quibus Dominum blasphemauerunt, restituet eis Dominus suus, non quod eorum  Dominus sit, sed quia quondam Dominus eorum fuit.

 Loquente Ephraim horror inuasit Isrel et deliquit in Baal, et mortuus est, et nunc addiderunt ad peccandum: feceruntque sibi conflatile de argento suo quasi similitudinem idolorum: factura artificum totum est, his ipsi dicunt: immolate homines, uitulos adorantes. LXX: Iuxta uerbum Ephraim iustificationes accepit ipse in Isrel, et posuit ad [Al. absque ad] Baal, et mortuus est, et nunc apposuit ut peccaret, et fecerunt sibi conflatile [a 14Kb] ex auro et argento suo, secundum imaginem 144 idolorum, opera artificum completa; his ipsi dicunt, immolate homines, uituli enim defecerunt. Pro eo quod LXX interpretati sunt, immolate homines, uituli enim defecerunt; et nos uertimus, immolate homines, uitulos adorantes,  Symmachus interpretatus est, immolate, homines uitulos adorent; ut sit sensus: Immolate, hoc est, sacrificate idolis, et hucusque distinctio sequatur: rationale animal, homines, adorent uitulos, muta animantia. Loquente ergo Ephraim, id est, Ieroboam filio Nabath de tribu Ephraim, horror inuasit Isrel, id est, decem tribus. Pro horrore qui Hebraice dicitur RATHATH , quem Symmachus et Theodotio tremorem interpretati sunt; nescio quid uolentes, , id est, iustificationes, LXX transtulerunt. Et tantus Isrelem horror inuasit, ut [b 1Kb] delinqueret et offenderet Deum in Baal et moreretur perdens eum qui dicit: Ego sum uita . Anima enim que peccauerit, ipsa morietur . Et Apostolus: uidua, inquit, que in deliciis  est, uiuens mortua est . Et non solum mortuus est in Baal, sed addidit peccata peccatis, ut ex argento quod Dominus dederat, idola fabricaretur, opera manuum hominum. Quibus ipsi dicunt, id est, sacerdotes et principes qui populum bona docere debuerant: Immolate homines, uitulos adorantes: quod quidem et in psalmis dicitur: Immolauerunt filios suos, et filias suas demoniis . Pro eo quod iuxta Symmachum et Theodotionem uertimus, adorantes; Aquila interpretatus est , id est deosculantes. Qui enim adorant, solent deosculari manum suam: quod Iob fecisse se negat, dicens: Si osculatus sum manum meam apponens ori meo, et hoc mihi ad iniquitatem maximam reputetur . Sin autem ut quidam  uolunt, demones loquuntur ad populum: Immolate homines, uituli enim defecerunt, ostenditur ingluuies eorum, qui sanguine uictimarum aluntur, et holocaustorum fumo: quod deficientibus hostiis, homines sibi cupiant immolari, quorum non solum interitu, sed et cruore letantur. Loquentibus autem hereticis, immo principibus hereticorum, id est, Ephraim, horror et tremor inuasit [Al. inuadet]  infelicem populum; et deliquit [Al. delinquet] 145 in idolis, que de suo corde confinxit, et mortuus est cum populo quem seduxit. Et non sufficit corruisse, nisi linguam quam ad canendum Deum acceperat, uertat in imagines idolorum, et artifici eloquio simile ueritati dogma componat, quod nichil est aliud, nisi excogitatio prauitatis humane. Precipiuntque discipulis suis, ut et ipsi immolent homines, hoc est, furentur de Ecclesia Dei, et introducant ad hereticos, et occidant quos deceperint; Quodque sequitur, uituli enim defecerunt, hunc habet sensum: Nolite querere quos seducatis de gentibus, qui uocantur bruta animalia; sed eos rapite, eos immolate, qui in Ecclesia constituti, Christi censentur nomine, et homines appellantur [c 1Kb] .

  Idcirco erunt quasi nubes matutina, et sicut ros matutinus pertransiens [uulg. preteriens], sicut puluis turbine raptus ex area, et sicut fumus de fumario. LXX similiter: hoc solum quod in ultimo est immutantes: et sicut uapor de locustis, siue de lacrymis, quia in plerisque codicibus , in aliis positum reperimus. Quia, inquit, [d 1Kb] homines pro uitulis immolauerunt, et adorauerunt uitulos: idcirco erunt quasi nubes matutina, et sicut ros mane pertransiens, sicut puluis turbine raptus ex area, et sicut fumus de fumario. Que omnia uidentur ad tempus et subito dilabuntur, iuxta illud quod dixerat: Transire fecit Samaria regem suum quasi spumam super faciem aque. Et iterum: Sicut mane transit, pertransit rex [Al. pertransiet rex] Isrel. Et  nubem quidem aut rorem transire uelociter, et puluerem ex area, et fumum de fumario, nemo ambigit, iuxta illud quod scriptum est: Sicut deficit fumus, deficiant . Querimus autem quare LXX pro fumario, quod Theodotio transtulit , locustas interpretati sunt? Apud Hebreos locusta et fumarium, iisdem scribitur litteris ALEPH, RES, BETH, HE. Quod si legatur ARBE , locusta dicitur; si OROBBA [Al. arobba], fumarium: pro quo Aquila , Symmachus foramen interpretati sunt. Cataractam autem proprie uocat foramen in pariete fabricatum, per quod fumus 146 egreditur. Si quis autem contentiosus et nolens recipere Hebraicam ueritatem, locuste sensum quesierit, audiat Ephraim [e 7Kb] , id  est, uapori siue aure et spiritui comparari: qui ita tenuis de ore locuste egreditur, ut non sentiatur: quod si econtrario obiecerit, quare non aliis, que minora sunt, periturum Ephraim assimilauerit: uerbi gratia pulici, qui omnia membra habet, caput, oculos, pedes, uentrem, et cetera: que licet oculis non uideamus, tamen sensu intelligimus; intantum ut os pulicis ac dentes non uidentes oculis, morsibus  sentiamus. Respondendum est ei, quod ideo uapori locuste, siue aure tenuissime, periturorum gloria comparata sit: quia locusta noxia est, et sic inimica mortalibus, ut famem faciat, et segetum culta populetur: intantum ut arbores quoque et uineas decorticet: quod plenius in Iel Propheta legimus . Et huic locuste et nubi matutine et rori et pulueri heretici comparantur, de quibus et in Epistola Catholica dicitur: Hi sunt nubes sine aquis . Habent enim speciem prophetarum, et nubium apostolicarum, ad quas Dei ueritas peruenit: sed non habent aquas, id est, gratiam Spiritus sancti, dicente Domino in Euangelio: Qui credit in me,  flumina de uentre eius fluent aque uiue. Hoc autem, inquit, dixit de spiritu quem  accepturi erant credentes in eum . De lacrymis autem, que sermone Greco habent aliquam similitudinem locustarum, , manifestus error est, quibusdam pro locustis, lacrymas estimantibus.

 Ego autem Dominus Deus tuus [a 1Kb] qui eduxi te de terra Aegypti. Pro quo in LXX legitur: Ego autem Dominus Deus tuus: firmans celum, et creans terram: cuius manus creauit omnem militiam celi, et non ostendi ea tibi, ut ambulares post ea ** Et ego eduxi te de terra Aegypti. Que quoniam et in Hebraico non habentur, et a nullo uertuntur Interpretum, in antiqua quoque editione LXX non leguntur, obelo prenotanda sunt: presertim cum sensus eorum perspicuus sit. Unde ad reliqua transeamus,  cum his que sequuntur 147 iungentes superius capitulum.

 Ego autem Dominus Deus tuus [b 1Kb] qui eduxi te de terra Aegypti, et Deum absque me nescies: et saluator non est preter me: ego cognoui te in deserto, in terra solitudinis: iuxta pascua sua adimpleti sunt et saturati sunt: et eleuauerunt cor suum et obliti sunt mei. LXX: Ego autem Dominus Deus tuus, et ego eduxi te de terra Aegypti: et Deum preter me non cognosces, et saluator non est absque me. Ego pascebam te in solitudine, in terra inhabitabili, secundum pascua sua: et repleti sunt in saturitate, et eleuata sunt corda eorum: idcirco obliti sunt mei. Qui [Al. quia] supra dixerat: Fugit Iacob in regionem Syrie: et seruiuit Isrel in uxore, et in uxore seruauit; in propheta  eduxit Dominus Deus Isrel de Aegypto, et in propheta seruatus est: etiam nunc quid eis prestiterit, refert: Ego Dominus Deus tuus, qui te eduxi de terra Aegypti, qui tibi mandaui per Moysen: attende, ne forte comedas et satureris, et obliuiscaris Dei tui, qui eduxi te de terra Aegypti: non est enim alius Deus preter me, et qui possit saluare, nullus est alius. Ego qui conditor omnium sum, cognoui, siue paui te in deserto et in terra inhabitabili, ubi  rerum omnium penuria, ubi nulle aque: dedi tibi manna de celo, et aquarum fontes produxi de petra durissima. Qui iuxta illud, quod alibi scriptum est: Incrassatus est, impinguatus, dilatatus, et recalcitrauit dilectus : nunc quoque comederunt et saturati sunt, et eleuauerunt cor suum, et obliti sunt eius, cuius beneficiorum memores esse debebant. Neque enim per tantam eremi uastitatem, ubi non solum fruges et arbores uineeque, sed nec herba quidem gignitur, et nulle aque ardorem temperant solis, quadraginta annis poterat Isrel ad terram peruenire Iordanis, nisi Dominus omnia prestitisset. Hereticos quoque eduxit Dominus de terra Aegypti, de domo seruitutis, et de camino ferreo: qui primo seruiebant regi Pharaoni et ducibus eius: precepitque  eis in Ecclesia, ut alium nescirent Deum, nisi eum qui creator est omnium, et nouit saluare quos fecit. Ipse cognouit eos et pauit in terra solitudinis; ita 148 ut possint dicere: Dominus pascit me et nichil mihi deerit: in loco pascue ibi me collacauit: super aquam refectionis educauit me . Deditque eis angelorum panem manna de celo, quod in Aegypto numquam comederant, et aquas de sequenti eos petra. Petra autem iuxta Apostolum Christus est : qui comederunt et impleti sunt, et cibos Domini non tulerunt. Quibus idem Apostolus loquitur: Iam saturati estis, et iam diuites facti estis: sine nobis regnatis, atque utinam regnetis, ut et nos regnemus uobiscum . Comederunt enim in sanctis Scripturis panem qui de celo descendit,  et cum Dauid dixerunt: Incerta et occulta sapientie tue manifestasti mihi . Impletique et saturati eleuauerunt contra Creatorem cor suum: et alterum sibi finxerunt deum, quidquid biberant et comederant, suis meritis, non Dei misericordie deputantes. Idcirco obliti sunt Dei, qui preceperat eis, ut Legis uerba religarent inter oculos et in manibus, atque in fimbriis palliorum, ne umquam obliuiscerentur Dei sui.

 Et ego [c 1Kb] ero eis quasi leena, sicut pardus in uia Assyriorum: occurram eis quasi ursa raptis catulis: et disrumpam interiora iecoris eorum: et consumam eos ibi quasi leo: bestia agri scindet eos. LXX: Et ero eis quasi panther, et sicut pardus in uia Assyriorum; occurram eis sicut ursa indigens  cibo, et disrumpam interiora cordis eorum, et deuorabunt eos ibi catuli siluarum, bestie agri disrumpent eos. Illi adimpleti sunt et saturati: eleuauerunt corda sua, et obliti sunt mei. Ego autem, inquit, ero eis quasi leena, siue panther, de quo supra plenius diximus: et sicut pardus in uia Assyriorum, quando ducentur captiui ab Assyriis: et occurram illis quasi ursa raptis catulis, siue indigens cibo: et disrumpam eorum uniuersa uitalia. Aiunt qui de bestiarum  scripsere naturis, inter omnes feras nichil esse ursa seuius cum perdiderit catulos, uel indiguerit cibis; et non solum panthere, pardi, et urse ferociam comminatur, sed leonis quoque et omnium bestiarum, que gignuntur in saltibus: et in hec omnia dicit se esse uertendum, quando ierint ad Assyrios: ne cum ibi dura fuerint perpessi, non 149 potentie et indignationi Domini, sed hostium fortitudini assignent miserias suas. Simulque consideremus, quod qui in Euangelio credentibus loquitur: uenite ad me omnes qui laboratis et onerati estis, et ego reficiam uos: iugum enim meum suaue est et onus meum leue , nunc per prophetam incredulis, et nolentibus agere penitentiam, panther, pardus, ursa et leo efficitur: non solum  Isrelitis, quia [Al. qui] propter idololatriam in Medorum urbibus siue montibus collocati sunt: sed etiam hereticis; quia [Al. qui] propter mentis superbiam, et falsorum dogmatum uanitatem, obliti sunt Dei sui, [a 1Kb] finxerunt idola, et secuti sunt deos alienos.

 Perditio tua, Isrel, tantummodo in me auxilium tuum. Ubi est rex tuus? maxime nunc te saluum [uulg. saluet] faciat in omnibus urbibus tuis; et iudices tui, de quibus dixisti: Da mihi regem et principes: dabo tibi regem in furore meo, et auferam in indignatione mea. LXX: Corruptioni tue, Isrel, quis auxiliabitur? ubi est rex tuus iste? et saluum te faciat in cunctis urbibus tuis: iudicet te de quo dixisti: Da mihi regem [b 1Kb] et principem, et dedi tibi regem et principem, et dedi tibi regem  in ira mea, et habui in furore meo. Pro eo quod LXX interpretati sunt habui, omnes abstuli transtulerunt. Infelix Isrel et dignus maledictione perpetua, qui in tantum impietatis descendit profundum, ut solius Dei saluetur misericordia. Potest autem in Hebreo et hoc sensu legi: Dispereas, Isrel, quia nichil tibi reliquum est nisi ut mea solum clementia conserueris. In LXX autem alter est sensus: Corruptioni tue, Isrel, quis auxiliabitur? id est, captiuitati tue et ultime seruituti quis ferre poterit auxilium eorum, quos tibi presules estimasti? Ubi est rex tuus, de quo dicebas ad Samuel: Constitue super nos regem, ut iudicet nos: sicut et gentes habent cetere . Cumque ille contradiceret, respondebas: nequaquam, sed rex erit nobis, et erimus  etiam nos sicut et gentes omnes, et iudicabit nos rex noster, et egredietur ante nos, et pugnabit pro nobis. De quo ergo tibi promiseras, quod tua bella bellaret, nunc in necessitate subueniat, et uniuersas urbes tuas liberet de seruitute. Ubi sunt iudices tui? ubi reges? 150 Tu enim dixisti: Da mihi regem et principes: itaque dedi tibi Saulem regem in furore meo; intantum ut in diebus messis pluuiam demonstrarem contra naturam Iudee prouincie. Et  abstuli, inquit, in indignatione mea regem, uidelicet Sedeciam: ut quem cum furore dederam, tollerem cum indignatione. Alii arbitrantur datum in furore regem Ieroboam filium Nabath, et ablatum in indignatione Osee ultimum regem decem tribuum. Hoc quod exposuimus, dedi tibi regem et abstuli regem in indignatione mea, Hebrei ad futurum tempus referunt. Eo, inquit, tempore quo dicebas: da mihi regem et principes; ego tibi respondebam per Samuelem, quod daturus tibi essem in furore meo, et ablaturus in indignatione mea. Perditus est omnis hereticus et corruptioni traditus; qui enim corrupit templum Dei, corrumpet illum Dominus: et in nullo alio habet auxilium, nisi in sola misericordia Dei, quam penitudine consequitur. Huius rex et iudices  diabolus est et demones, siue omnes principes dogmatum peruersorum, qui eos tempore necessitatis et angustie liberare non poterunt, qui dati sunt in furore, et auferentur in indignatione: non quod Dominus tales eos uoluerit habere reges: alioquin non auferret quos sponte dederat, sed quod dimiserit eos uoluntatibus suis: ut comedentes et incrassatis carnibus, nausearent, et euomerent per nares suas, et odisse inciperent eos, quos tanto studio sequebantur.

 Colligata est iniquitas Ephraim: absconditum peccatum eius: dolores parturientis uenient ei, ipse filius non sapiens: nunc enim non stabit in contritione filiorum. LXX: Congregatio iniquitatis Ephraim: absconditum est peccatum eius: dolores quasi parturientis uenient ei: iste est filius tuus sapiens:  quia nunc non sustinebit in contritione filiorum. Quomodo si ligetur quid in seculo, conseruatur, et non perit ei cui ligatum est: sic omnis iniquitas qua in Deum peccauit Ephraim, colligata est ei, et abscondita quasi in marsupio reseruatur. Denique cum dies ultionis aduenerit, et extrema captiuitas, dolores quasi parturientis uenient ei, siue apprehendent illum. Mulier 151 parturiens multo antequam pariat, ex eo tempore quo concepit, scit se esse parituram, et exspectat quotidie extrema tormenta cruciatusque uenturos. Ita et Ephraim filius insipiens, de quo supra dixerat: Ephraim columba insipiens, non habens cor in contritione filiorum et populi sui, Cum [c 1Kb] dies parturitionis et captiuitatis aduenerit, aut stare aut sufferre non poterit. Pro Insipiente filio in LXX per ironiam legitur:  Iste filius sapiens, hoc est quem sapientem putabas, ut econtrario intelligatur insipiens. Omnibus autem hereticis iniquitas colligata est, quam in excelso locuti sunt: et absconditum est peccatum eorum, dum se putant uenena sui cordis abscondere et habere secreta: que cum dies parturitionis aduenerit, dolore eiulationibusque pandentur. Iste Ephraim filius insipiens est, quia Dei sapientiam dereliquit, de quo in Ieremia scriptum est: Nouissimum  eius erit insipiens , et in contritione filiorum suorum quos interfecit, quos iugulauit Dei iram sustinere non poterit.

 De manu mortis liberabo eos: de morte redimam eos. Ero mors tua, o mors: ero morsus tuus, inferne. Consolatio abscondita est ab oculis meis: quia ipse inter fratres diuidet [Al. diuidit]. LXX: De manu inferni liberabo eos, de morte redimam illos: ubi est causa tua, mors? ubi est aculeus tuus, inferne? consolatio abscondita est ab oculis meis: quia ipse inter fratres diuidet [Al. diuidit]. Secundum utramque intelligentiam Ephraim, hoc est, et decem tribuum, et hereticorum, qui sustinere non poterunt in contritione filiorum suorum, cum dolores quasi parturientis aduenerint, Dominus pollicetur de manu mortis se eos liberaturum,  et de morte redempturum. Manum autem mortis appellat opera quibus interficit, iuxta illud quod scriptum est: In manu lingue mors et uita . Liberauit autem omnes Dominus, et redemit in passione crucis et effusione sanguinis sui: quando anima eius descendit in infernum, et caro eius non uidit corruptionem, et ad ipsam mortem atque 152 infernum locutus est: Ero mors tua, o mors. Idcirco enim mortuus sum, ut tu mea morte moriaris. Ero morsus tuus, inferne, qui omnes tuis faucibus deuorabas. uidensque mortis duram necessitatem, et quod nullus sit hominum qui uiuat et non uideat mortem , clementissimus pater sententie recordatur antique: quia [Al. qua] in Adam omnes morimur . Siue  propheta intelligens fragilitatem suam, et conditionem carnis humane: Consolatio, ait, abscondita est ab oculis meis, et est sensus: Non ualeo consolari, quidquid mente concepero, dolorem meum non potest mitigare, cernentis [Al. cernens], carissima inter se nomina morte seiungi: ipse enim [Al. inquit] infernus inter fratres diuidit. Quidquid igitur separat fratres, infernus est appellandus: et maxime mulier meretrix, que uocans insipientem ad se, dicit in opibus prudentie: Panes occultos libenter attingite, et aque furtiue dulcedinem [a 1Kb] bibite: et nescit insipiens, quoniam terrigene apud eam pereunt, et in profundum inferni incurrunt. Quidquid enim non licet, magis desideratur, et quod raritate dulce est, assiduitate in amaritudinem uertitur. Et mel distillat de labiis mulieris meretricis, que ad  tempus impinguat fauces insipientis, nouissime autem amarius felle inuenitur, et acutius magis quam gladius utrimque acutus . Quicumque terrigena est, et de celo non nascitur, interficitur eius amplexibus, et ligatur institis lectulorum, et insipientie pedes deducunt eos, qui utuntur ea, cum morte ad inferos. Inter mortem autem et inferos, hoc interest: Mors est, qua anima separatur a corpore: infernus, locus in quo anime recluduntor, siue in refrigerio [b 1Kb] , siue in penis, pro qualitate meritorum. Hoc diximus, ut ostenderemus, id mortem facere, quod meretricem mulierem. Mors enim diuidit fratres, hoc et mulier facit. In fratribus, omnem intellige caritatem, quod et mater diuidatur a filia, et pater a filio, et frater a fratre. Quod  autem aliud sit mors, et aliud infernus, et psalmista 153 demonstrat, dicens: Non est in morte qui memor sit tui: in inferno autem quis confitebitur tibi ? Et in alio loco: ueniat mors super eos, et descendant in infernum uiuentes . Pro eo quod nos interpretati sumus: Ero mors tua, o mors: ero morsus tuus, inferne, LXX, transtulerunt: Ubi est causa tua, o mors? ubi est stimulus tuus, inferne? Pro quo Apostolus posuit: Absorpta est mors in [c 39Kb] contentione; ubi est, mors, contentio tua? ubi est, mors, aculeus tuus ? Et exponens uirtutem testimonii intulit: Aculeus autem mortis peccatum est, uirtus uero peccati lex; Deo autem gratias, qui dedit nobis uictoriam per Dominum nostrum Iesum Christum. Itaque quod ille in resurrectionem  interpretatus est Domini, nos aliter interpretari nec possumus, nec audemus. Potest mors, et infernus et diabolus accipi, qui Christi morte iugulatus est, de quo et Isaias loquitur: Deuorauit mors inualescens . Et postea sequitur: Abstulit Dominus omnem lacrymam ab omni facie. Duos autem fratres inter se morte diuisos, iuxta historiam illius temporis, quidam Isrel et Iudam intelligunt: ut quod tunc figurabatur in parte, nunc sentiatur in toto, et cum omni humano genere Isrel et Iudas liberandus sit et redimendus. In eo loco, in quo LXX transtulerunt, ubi est causa tua? et nos diximus, ero mors tua: Symmachus interpretatus est, ero plaga tua: Quinta editio et Aquila: ubi sunt sermones tui? [d 1Kb] quod Hebraice scribitur DABARACH : legentes DABAR, hoc est, uerbum, pro DEBER,  quod interpretatur mors: iuxta illud quod in Isaia legimus: Mortem misit Dominus in Iacob, et uenit in Isrel , hoc est, deber, pro quo nos interpretati sumus: uerbum misit [a 1Kb] Dominus in Iacob, et uenit in Isrel, id est, dabar. Pro aculeo quoque, quem nos morsum transtulimus: Symmachus , id est, occursum: Theodotion et quinta editio, plagam, et conclusionem interpretati sunt.

 154 Adducet urentem uentum Dominus de deserto ascendentem, et siccabit uenas eius, et desolabit fontem eius, et ipse diripiet thesaurum omnis uasis desiderabilis. LXX: Adducet urentem uentum Dominus de deserto super eos, et siccabit uenas eius, desolabit fontes illius; iste arefaciet terram eius, et omnia uasa desiderabilia. Legi in cuiusdam Commentariis, uentum  urentem quem adducet Dominus de deserto, illum esse qui percusserit domum Iob in quatuor angulis, et fecerit eam super filios ruere conuiuantes , et unum esse de his uentis, quos in Euangelio legimus flare et uenire cum turbine, pluuiis atque fluminibus, ut subuertant domum, que super petram edificata est, siue super arenas . Quod nequaquam mihi uidetur: neque enim in Iob scriptum est, quod uentum de deserto Dominus adduxerit; sed nomen Domini tacitum est, ut uentus de solitudine, qui contra sanctum uirum sua uenerat uoluntate, contraria possit accipi fortitudo, et uenti qui domorum fundamenta subuertunt, utique ad bonam partem non poterunt referri. Superest ut uentum urentem quem adducet Dominus de deserto  ascendentem, illum intelligamus, de quo et in Abacuc legimus: Deus ab Austro ueniet, et sanctus de monte Pharan : qui utique in solitudine et in meridie situs est. Et in Cantico legimus: Ubi pascis, ubi cubas in meridie ? Hunc itaque uentum urentem, qui siccet uenas mortis, et fontes eius arefaciat, adducet Dominus de deserto ascendentem: de deserto autem humani generis, in quo et diabolus querens requiem, inuenire non potuit. Siue desertum intelligimus sancte Marie uterum uirginalem, quod absque semine humano nullo [Al. nulla] frutice pullulauerit: sed uirga simplex atque purissima et [b 1Kb] unione fecunda ediderit eum florem qui dicit in Cantico canticorum: Ego flos campi et lilium conuallium . Et pulchre tam in  155 Isaia, quam in presenti loco, flos ascendens  et uentus ascendens dicitur: quia de humilitate carnis ad excelsa conscendit, et nos secum duxit ad Patrem, dicens in Euangelio: Cum exaltatus fuero, omnia traham ad me . Ipse quasi radix ascendet de terra inhabitabili, et nequaquam mors in eum, sed ipse morti superueniet, neque enim mors in eo ullam sue potestatis uiam reperit, et hoc est, quod in Prouerbiis dicitur: Impossibile est super petram serpentis inuenire uestigia . Et ipse loquitur in Euangelio: Ecce ueniet princeps mundi huius, et inueniet in me nichil . Iste siccabit uenas mortis, et desolabit fontes eius. uene mortis et fontes et aculeus, peccata ab Apostolo nominantur: quibus arefactis, mors quoque ipsa siccabitur. Quodque sequitur: Ipse diripiet thesaurum  omnis uasis desiderabilis, dupliciter accipitur, siue quod desiderabilia sunt his, qui in morte habitant, siue uasa desiderabilia que in thesauro retinebantur inferni, sanctos intelligimus, quos alligatos forte Dominus [c 1Kb] eripuit et tulit de inferis, et quasi uasa pretiosissima secum perduxit in paradisum. Pro thesauro, LXX terram transtulerunt: terra haud dubium [d 1Kb] quin mortem significet. Et in Psalmis legimus: Credo uidere bona Domini in terra uiuentium . Et iuxta Euangelium: Mites possidebunt terram . Econtrario debemus accipere terram inferni non esse terram uiuentium, sed mortuorum, que diripitur atque uastatur, quando morte Christi uincte apud inferos anime liberantur. Secundum tropologiam in eisdem  Commentariis legimus uentum urentem, diabolum intelligi et singulos heresiarchas. Quod nobis displicet: Neque enim diabolus uenas mortis fontesque erroris siccare potest: cum ipse fons et initium mortuorum sit. Itaque sermo Ecclesiasticus, urens intelligendus est uentus, qui omnia hereticorum dogmata arefaciat et perducat ad nichilum, et diripiat eos atque dispergat, qui hereticorum doctrina in morte fuerant congregati.

 156 Pereat Samaria: quoniam ad amaritudinem concitauit Deum suum: in gladio pereant: paruuli eorum elidantur, et fete eius discindantur. LXX: Disperdetur Samaria quoniam restitit Deo suo, in gladio corruent, et lactentes eorum elidentur ad [e 30Kb] petram, et habentes in utero disrumpentur.  Sepe diximus decem tribus appellari Samariam  a metropoli Samaria, que ex nomine Augusti nunc uocatur Augusta, id est, Sebaste. Cur autem Samaria dicta sit ciuitas, in Regum uolumine legimus. Imperat igitur propheta, et, ut uerius dicam, optatiuo modo loquitur, ut Samaria pereat. Cui cum Deus tanta prepararit bona, illa contra Deum faciat, et magis demonum simulacra sectetur. Symmachus autem non dixit pereat, sed id est, aget penitentiam, suique eam penitebit erroris, quod dulcissimum Deum in amaritudinem uerterit, ita ut bellatores eius in gladio pereant, paruuli et lactentes elidantur ad terram, et fete eius atque pregnantes disrumpantur in mortem. Que omnia ei accidisse credendum est tempore captiuitatis et angustie, quando suam patriam perdiderunt, et qui  euasere gladium, in seruitutem perpetuam sunt abducti. De hereticis facilis intelligentia est, quod uocentur Samaria, eo quod Dei precepta seruare se iactent, non quod custodes sint Legis eius; sed quod hoc esse se dicant, in similitudinem schismatis Nouatianorum, qui et ipsi , id est mundos, se uocant, cum sint omnium immundissimi, negantes penitentiam, per quam peccata mundantur, iuxta illud quod scriptum est: Lauabis me, et super niuem dealbabor . Et in Isaia: Lauamini, mundi estote . Lauacrum autem non baptismum uocat, sed omnem penitudinem, que sordes abluit peccatorum. Pereat igitur huiuscemodi Samaria: quia quidquid loquitur, repugnat Deo suo, et clementiam eius uertit in crudelitatem, usque adeo, ut  qui uiri sunt apud illam et ad malitie [Al. militie] etatem uenere perfectam, spirituali mucrone truncentur. 157 Qui autem paruuli atque lactentes, elidantur ad petram. De quibus et in psalmo legimus: Beatus qui tenebit et allidet paruulos suos ad petram . Fete quoque eius atque pregnantes que de malo semine conceperunt, ideo disrumpentur, ne pessimos liberos faciant. Tale quid et in Euangelio nobis subiicitur: ue pregnantibus et nutrientibus in diebus illis : diebus uidelicet tribulationis et angustie. Interficiuntur autem et bellatores Samarie gladio, et lactentes eliduntur, et pregnantes disrumpuntur: ut, pereunte malo semine, zizaniisque eius exustis, solum remaneat triticum, quod in Domini horrea recondatur.

  Conuertere, Isrel, ad Dominum Deum tuum, quoniam corruisti in iniquitate tua, tollite uobiscum uerba, et conuertimini ad Dominum; dicite ei: Omnem aufer iniquitatem, et accipe bonum, et reddemus uitulos labiorum nostrorum. Assur non saluabit nos, super equum non ascendemus, nec dicemus ultra: Dii nostri opera manuum nostrarum, quia eius qui in te est misereberis pupilli [Al. populi]. LXX: Conuertere, Isrel, ad Dominum Deum tuum, quia infirmatus es in iniquitatibus tuis: sumite uobiscum sermones, et reuertimini ad Dominum, dicite ei ut non tollatis iniquitatem, sed assumatis bona, et reddemus fructum labiorum nostrorum. Assur non saluabit nos, super equum non ascendemus, nequaquam ultra dicemus: Dii nostrii, operibus manuum nostrarum:  qui in te est miserebitur pupilli. Pereunte Samaria. et uiris eius, et paruulis et pregnantibus occisis, elisis atque discissis, totus Isrel ad penitentiam prouocatur: ut qui infirmatus est, siue corruit in iniquitatibus suis, reuertatur ad medicum et recipiat sanitatem, uel stare incipiat qui corruerat: doceturque quomodo debeat agere penitentiam. Tollite, inquit, uobiscum uerba, id est, preces, et delictorum confessionem, et conuertimini ad Dominum tam uerbis quam operibus; et dicite ei: Omnem aufer iniquitatem, nichil languoris in nobis et ruine pristine derelinquas, ne rursum mali seminis pullulent redi uiua plantaria: et accipe, inquit, bonum: Nisi enim tuleris mala nostra, bonum tibi quod offeramus, habere non possumus, iuxta illud quod alibi scriptum est: Declina  a malo, et fac bonum, et reddemus, ait, uitulos labiorum nostrorum . Pro uitulis qui Hebraice appellantur 158 PHARIM , fructum Septuaginta transtulerunt qui dicitur PHERI , falsi sermonis similitudine. uituli autem labiorum, laudes in Deo sunt et gratiarum actio: Sacrificium enim Deo spiritus contribulatus . Igitur illo iam tempore carnalibus uictimis reprobatis, placabilis Deo hostia est pura confessio. Qui reddituros se esse dicunt labiorum uitulos, et Dei laudes perpeti uoce canturos, etiam illud repromittunt quod nequaquam in Assyriis spem habeant, nec super equos Aegyptios, quia fallax equus ad salutem , et ultra non adorent opera manuum suarum, uitulos aureos, quos in Dan Bethelque conflauerunt, et idcirco,  inquiunt: Nequaquam operi manuum nostrarum dicemus: dii nostri, quia tu eius qui in te est pupilli [Al. populi] misereberis, hoc est, populi Isrel, de quo dixeras: Filius primogenitus meus Isrel . Et: Filios genui et exaltaui, ipsi autem me spreuerunt . Et in alio loco: Filii alieni mentiti sunt mihi . Pupillus autem uocatur, quia Deum perdidit patrem. Quidam autem pupillum exposuit eum qui a malo patre recesserit diabolo, et idcirco Dei misericordia subleuetur. Ad omne quoque dogma peruersum quotidie propheta loquitur, et sectatores eius ad penitentiam prouocat, dicens: Conuertimini ad Dominum Deum uestrum, qui corruistis, siue elanguistis, Domini perdita sanitate: tollite uobiscum uerba, ueram fidei confessionem  et dicite: Aufer iniquitatem que in nostro corde uersatur, et accipe bonum fidei: Quia [Al. que] corde creditur ad iustitiam, ore autem confessio fit ad salutem . uituli et uictime, siue fructus labiorum, sunt in Patrem et Filium et Spiritum sanctum, et in passionem et resurrectionem Domini credere: quam qui obtulerit ei, nequaquam sperabit in rege Assyrio, de quo crebro diximus. Nec ascendet super equum quem precipit Dominus nequaquam multiplicandum , quem habens Pharao, cum suo est demersus equitatu . Omnis enim hereticus ascendit equos per superbiam, quos in errore suo ipse generauit. Et nequaquam ultra dicent operibus manuum suarum, que ipsi artifici eloquio  confinxerunt, dii nostri. Gulosi uenter deus est: auarus colit mammona, hereticus dogma quod finxit; qui uniuersa hec deseruerit, id est, Assur et equum et 159 opera manuum suarum, reuertetur ad Dominum, et placabit patrem suum a quo fuerat abiectus.

 Sanabo contritiones eorum, diligam eos spontanee, quia auersus est furor meus ab eo [uulg. eis]: ero quasi ros. [a 1Kb] Isrel germinabit quasi lilium, et erumpet radix eius ut Libani: ibunt rami eius, et erit quasi oliua gloria eius, et odor eius ut Libani. Conuertentur sedentes in umbra eius, uiuent tritico, et germinabunt quasi uinea. Memoriale eius sicut uinum Libani. Ephraim quid mihi ultra idola: ego exaudiam et dirigam eum: ego ut abietem uirentem, ex me fructus tuus inuentus est. LXX: Sanabo habitatores eorum: diligam  eos manifeste, quia auersa est ira mea ab eis, ero quasi ros: Isrel florebit ut lilium, et mittet radices suas quasi Libanus: ibunt rami eius, et erit quasi oliua fructifera, et odor illius quasi Libani, conuertentur et sedebunt sub umbra eius: bibent et [b 13Kb] inebriabuntur frumento, et efflorebit ut uinea memoriale eius quasi uinum Libani Ephraim. Quid ei ultra et idolis? ego humiliaui eum, et ego confortabo illum, ego sicut iuniperus condensa: ex me fructus tuus inuentus est. Conuersis ad penitentiam, et instar pupilli patrem quem reliquerant cognoscentibus, respondit Deus: Sanabo contritiones, uel habitacula eorum in quibus fuerant uulnerati, siue confracti, uel in quibus tam male habitauerant: diligam eos spontanee; quod LXX transtulerunt [c 9Kb] , perspicue atque aperte,  uel absque ulla dubitatione. Diligit autem Dominus diligentes se, de quibus et in alio loco ait: Ego diligentes me diligo . Qui enim prius irascebar eis propter peccata que fecerant: nunc miserebor propter clementiam meam. Et ero eis quasi ros; ut fornacem Babylonicam, et caminum estuantis incendii meo rore restinguam, qui et per Isaac patriarcham ad Iacob seruum meum locutus sum: De rore celi erit habitaculum tuum. Quomodo enim Dominus fit credentibus lumen, uia, ueritas, panis, uinea, ignis, pastor, agnus, ianua, uermis, etc.: sic qui indigemus illius misericordia, et peccatorum febribus estuamus, in rorem nobis uertitur, ad quem dicit Isaias: Ros enim qui a te est, sanitas 160 eorum  est . Et in Deuteronomii Cantico Moyses loquitur: Descendant sicut ros uerba mea . Cum autem nos Dominus suo rore resperserit, et siccitatem pectoris nostri suis pluuiis irrigarit, germinabimus, immo florebimus ut  lilium, imitantes Dominum Saluatorem, qui dicit in Cantico canticorum: Ego flos campi et lilium conuallium , et loquitur ad sponsam suam, que non habet rugam neque maculam: Sicut lilium in medio spinarum, sic proxima mea in medio filiarum. Cumque creuerimus in Domino, mittemus radices nostras sicut arbores Libani, que quantum in auras consurgunt uertice, tantum radicem in ima demergunt, ut nulla tempestate quatiantur, sed stabili mole consistant. Harum arborum rami huc illucque tenduntur, ut ueniant uolatilia celi et habitent in eis. Et ne forsitan putaremus, quia dixerat, erumpet radix eius, siue emittet radices suas quasi Libanus, de cedris eum loqui et infructuosis arboribus, sanctum uirum et conuersum ad Dominum, oliue frugifere  comparat, qui dicit in alio loco: Ego autem sicut oliua fructifera in domo Dei . Cuius fructum quinque sibi sapientes uirgines parauerunt , ex quo uulnerum mitigatur tumor, languentis membra requiescunt, in tenebris lumen accenditur, unguntur in agone certantes. Hec oliua habebit odorem quasi Libani, uel thuris, quod genus est thymiamatis: [d 10Kb] apud Grecos et Hebreos et mons appellatur, et thus, uel certe montis Libani, qui fertilissimus et uirens, densissimis arborum comis protegitur, ita ut possit oliua dicere: Christi bonus odor sumus . Qui autem conuersi fuerint ad Dominum, accipient conuersionis sue premium, ut sedeant in umbra eius et dicant: Sub umbra eius requieui et sedi, et fructus eius dulcis est  in ore meo . Cumque sederint in umbra illius, uiuent qui prius mortui fuerant, siue iuxta Septuaginta, bibent et inebriabuntur tritico, hoc est, rerum omnium abundantia. Quod autem hic ebrietas non euersionem mentis, sed copiam rerum 161 omnium significet, uersiculus ille declarat, dicens: uisitasti terram et inebriasti eam . Et Ioseph conuiuium, in quo inebriasse dicitur fratres suos . Et Dominus loquens ad apostolos: Comedite, amici mei, et bibite, et inebriamini, fratres . Siue quia Dominus noster ipse est frumentum et uinea, quicumque crediderit in eo, inebriari dicitur. Denique sequitur: Et florebit quasi uinea memoriale eius sicut uinum Libani. uinum  autem Libani possumus appellare mixtum et conditum thymiamate, ut odorem suauissimum habeat, uel uinum Libani quod Domino libatur in templo, de quo in Zacaria sub Libani uocabulo legimus: Aperi [e 1Kb] , Libane, portas tuas . Cum ergo  tanta rerum abundantia sit futura, o Ephraim omnis, qui agis penitentiam, et qui meus esse cepisti, dimitte idola, simulacra contemne: ego enim sum qui humiliaui te, et ego exaltabo te, siue ego exaudiam et dirigam, et faciam eum quasi abietem uirentem, ut de illo iuxta Hebreos dicatur in psalmo: [a 9Kb] Abies domus eius . Aut certe ego ero quasi iuniperus condensa, ut sub mea umbra requiescat. De , id est, iuniperis, iuxta Septuaginta Interpretes, Salomon ianuas templi fecisse memoratur, quia Christus, per quem ad Patrem accedimus, hanc habet naturam, ut semper floreat, semper nouos afferat fructus, et numquam deponat uirorem suum. Hec iuniperus sub umbra sua quiescentibus, ne mundi huius ardore feriantur, et percutiat  estus caput eorum, sicut quondam percussit et Ione , dat fruges, et non solum dormientibus requiem et sedentibus; sed et saturitatem uescentibus prebet. Quidquid secundum interpretati sumus, in aduentu Domini Saluatoris, et in conuersione ueri Isrel, hoc tam ad hereticos et Iudeos, quam ad gentes et ad omne dogma peruersum referri potest: ut cum egerint penitentiam, ueniam consequantur. 162 Si ergo plenitudo repromissionis adimpleta est in aduentu Saluatoris, et quotidie impletur in Ecclesia, credendum est quod plenius impleatur, quando perfectione ueniente, quod nunc ex parte est, destruetur. Notandum quod sepe iam diximus, salutem Isrelis et reuersionis ad Dominum, et de captiuitate redemptionem, non carnaliter  accipere, ut Iudei putant, sed spiritualiter, ut uerissime comprobatur.

 Quis sapiens et intelliget ista? intelligens et sciet hec? quia recte uie Domini, et iusti ambulabunt in eis, preuaricatores uero corruent in eis. LXX: Quis sapiens et intelliget hec, aut intelligens et cognoscet ea? quia recte uie Domini, et iusti ambulabunt [Al. ambulant] in eis: qui autem impii sunt, infirmabuntur in illis. Quando dicit: Quis sapiens et intelliget  hec? intelligens et cognoscet ea? obscuritatem uoluminis et difficultatem explanationis ostendit. Si autem ipse qui scripsit, uel difficile, uel impossibile confitetur: quid nos facere possumus, qui lippientibus oculis et peccatorum sordibus obscuratis, clarissimum iubar solis non possumus intueri, nisi dicere illud quod scriptum est: O profundum diuitiarum sapientie et scientie Dei! quam inscrutabilia sunt iudicia eius, et inuestigabiles uie eius ! Quis enim potest absque Christo docente cognoscere quid significet Iezrel: quid soror eius, non misericordiam consecuta: quid tertius frater, non populus meus: que sit adultera, que sine lege Dei multo sessura sit tempore: quod sit pactum cum bestiis terre, et cum uolatilibus celi: qui sit Dauid ad quem  populus reuersurus sit, cuius sit die tertia resurrectio, et egressus eius diluculo comparetur: que sit pluuia prima et nouissima: qui sit quem propheta dicit esse uenturum, qui nobis monstret iustitiam, aut in cuius typo Isrel educatur ex Aegypto, et portetur in brachiis, et ducatur in funiculis caritatis: qui sit qui 163 interficiat mortem, et siccet uenas eius et fontes arefaciat, et diripiat uasa que in thesauro condita tenebantur, et cetera que longum est retexere? Unde quicumque sanctus et iustus est, rectas uias Domini esse cognoscet. uias autem Domini esse cognoscimus lectionem ueteris et noui Testamenti, sanctarum intelligentiam Scripturarum. In his uiis qui ambulat, nisi conuertatur ad Dominum et ablatum ab eo fuerit uelamen, quod erat ante oculos  164 Moysi, rectum iter inuenire non poterit. Sin autem dixerit cum Dauid: Reuela oculos meos, et considerabo mirabilia de lege tua , ambulabit in eis, et Christum inueniet: et Iudeos atque hereticos, quos uel preuaricatores uel impios Scriptura nunc nominat, offendere in eis, et infirmari atque corruere sentiet, iuxta illud quod scriptum est: Ecce iste positus est in ruinam et in resurrectionem multorum in Isrel .





S. EUSEBII HIERONYMI STRIDONENSIS PRESBYTERI COMMENTARIORUM IN IeLEM PROPHETAM LIBER UNUS. AD PAMMACHIUM. 



Prologus.

 165-166 Non idem ordo est duodecim prophetarum apud septuaginta interpretes, qui in Hebraica ueritate retinetur. Illi enim ponunt secundum Amos, tertium Micheam, quartum Iel, quintum Abdiam, sextum Ionam, septimum Naum, octauum Abacuc, nonum Sophoniam, decimum Aggeum, undecimum Zacariam, duodecimum Malachiam: Hebrei autem post Osee, qui apud utrosque primus est, secundum legunt Iel, tertium Amos, quartum Abdiam, quintum Ionam, sextum Micheam, septimum Naum, octauum Abacuc, nonum Sophoniam, decimum Aggeum, undecimum Zacariam, duodecimum, qui et ultimus est, Malachiam. Et quia semel omnes unius uoluminis prophetas enumerauimus, utile nobis uidetur singulorum et  Grece et Latine breuiter annotare. Osee interpretatur , quem nos saluatorem possumus dicere. Iel , id est, incipiens. Amos, , qui apud Latinos portans dicitur. Abdias , id est, seruus Domini. Ionas, , hoc est, columba. Micheas, [Al. ], ex duabus orationis partibus nomen compositum, quod apud nos sonat, quis quasi, aut quis uelut? Naum, , id est, consolatio. Abacuc, , id est, amplexus siue luctans [Al. amplexans]. Sophonia,  , hoc est, arcanus Domini. Aggeus, , quem nos festiuum, siue solemnem possumus dicere. Zacarias, , id est, memoria Domini. Malachias, , id est, nuntius meus. Que omnia quo sensu accipienda sint, in suis uoluminibus disseretur. Quatuor autem reliqui prophete, ut sedecim compleamus, Isaias, Ezechiel, Ieremias, Daniel, hanc habent intelligentiam: Isaias dicitur, id est, salus Domini: Ezechiel , quod nos robur uel imperium Domini 167-168 possumus appellare: Ieremias , id est, excelsus Domini: Daniel, , id est, iudicauit me Dominus. Que cum ita se habeant, obsecro, mi Pammachi, qui omni arte [a 1Kb] pugnandi aduersum diabolum dimicas, ut nobis  contra Amalec pugnantibus leues cum Moyse ad Dominum manus, et aduersarios Isrel orationibus superes. Nuper de Aegypto egressi sumus, et in Osee Pharaone submerso, Rubrum transiuimus mare : nunc post latam eremi uastitatem, multo nobis labore sudandum est, ut ad Septuaginta palmas et fontes apostolicos peruenire ualeamus. Insurgat licet scorpio, et arcuato uulnere ferire conetur: tu comes itineris, et excantator uenenatorum morsuum, [b 33Kb] spiritualem nobis  exhibe quodque sancte ac uenerabili Paule parenti tue polliciti sumus, pius heres suscipe, et quidquid uel ingenio uel doctrina minus tua exspectatione  possumus, amici fauore sustenta, nec in nobis uires consideres, sed uoluntatem.



INCIPIT LIBER.


 167  uerbum Domini quod factum est ad Iel filium [a 1Kb] Phatuel. Septuaginta interpretes pro PHATUEL  uerterunt Bathuel; quod apud Hebreos omnino nil resonat. Phatuel autem in linguam nostram uertitur latitudo Dei, uel aperiens Deus, ut in Marco legimus Saluatorem [b 21Kb] ad surdum  mutumque dicentem: EPHPHETA , quod est, adaperire . Quia enim cum Apostolo dicere poterat: Os nostrum patet ad uos, o Corinthii, cor nostrum dilatatum est : et audiebat a Domino: Dilata os tuum, et implebo illud : ipsa quoque oris adapertio, non in hominis, sed in Dei potestate est, Paulo dicente: Ostium mihi apertum est magnum et euidens; sed aduersarii multi ; idcirco aperiens dicitur Deus. Cumque sanctus semper proficiat, ex parte cognoscens et ex parte prophetans, donec ueniat quod perfectum est, de latitudine et adapertione generatus, appellatur Iel , quod apud nos sonat incipiens, uel est Deus, 168 dicente Apostolo: Fratres, ego me non arbitror comprehendisse ; qua humilitate  succrescens cum Moyse meretur audire: Qui est, misit me . Ad distinctionem enim eorum qui non sunt, de quibus et in Esther legimus: Ne tradas sceptrum tuum his, qui non sunt , Deus et sancti eius esse [c 1Kb] monstrantur. Hec de nomine Iel et patris eius perstricta sint breuiter, ut recte uerbum Dei, quod erat in principio apud Deum, factum esse narretur, Baptista Ioanne referente: Qui post me uenturus est, ante me factus est, quia prior me erat . Porro factum esse sermonem ad meritum eius refertur, cui fit, non ad conditionem illius qui fieri dicitur, ut alibi legimus: Dominus mihi factus est in salutem . Quomodo autem in Osee propheta, quem in principio duodecim prophetarum ante hunc librum  explanauimus, sub nomine Ephraim ad decem tribus confertur uaticinium, que uel Samaria, uel Isrel sepe memorantur: 169 sic in Iel, qui iuxta  Hebreos secundus est, omne quod dicitur ad tribum Iuda, et ad Ierusalem pertinere credendum est, et nullam omnino Isrelis, id est, decem tribuum in hoc fieri mentionem. Tempora quoque, in quibus prophetauit, eadem debemus accipere, que et in Osee legimus: In diebus Ozie, Ioathan et Achaz et  Ezechie, regum Iuda, et in diebus Ieroboam, filii Ioas, regis Isrel.

 Audite hoc, senes, et auribus percipite, omnes habitatores terre, si factum est illud [uulg. istud], in diebus uestris, aut in diebus patrum uestrorum: super hoc filiis uestris narrate, et filii uestri filiis suis, et filii eorum generationi alteri. LXX: Audite hec, senes, et auribus percipite, omnes habitatores terre, si facta sunt talia in diebus uestris, aut in diebus patrum uestrorum: pro his, filiis uestris narrate, et filii uestri filiis suis, et filii eorum in generationem alteram. Senes iubentur audire, habitatores terre auribus percipere. Senibus non dicitur, Audite, omnes; habitatoribus terre additur, Auribus percipite, omnes. Auditus enim in Scripturis  sanctis non est iste qui in aure resonat: sed qui corde percipitur, iuxta illud quod Dominus loquitur in Euangelio: Qui habet aures audiendi, audiat . Quod autem nos interpretati sumus, auribus percipite, et apud Grecos et apud Hebreos unum uerbum est, apud Grecos ; apud Hebreos [d 1Kb] EEZINU , quod proprie non corde, sed aure percipitur. Et ut sciamus sacratiorem esse auditum, quam id quod in auribus resonat, Isaia. loquente, discamus: Audi, celum, et auribus percipe, terra . Qui senes sunt et celestes, audiunt spiritaliter; qui habitant in terra, appellanturque terreni, auribus percipiunt. Et hoc in omnibus Scripturis notandum, ubi hec duo uerba iuncta ponuntur. Quod in Lamech quoque legimus  peccatore, qui locutus est ad uxores suas Ada et Sella: Audite uerba mea, uxores Lamech, auribus percipite uerba mea, quia uirum occidi in uulnus  meum, et iuuenem in liuorem meum : sciebat obscura esse que loquebatur, et idcirco uxores suas non ad simplicem tantum uerborum sonum, sed ad reconditam quoque dictorum intelligentiam prouocabat. Si quis igitur senex est, et mature 170 etatis in Domino electus [Al. et letus est] senex, ut in consequentibus iuxta Septuaginta Interpretes legimus, ac paruulorum reliquit infantiam, audiat que dicuntur. Qui autem adhuc habitat in terra, et non potest dicere: Aduena sum et peregrinus sicut omnes patres mei , auribus percipiat. Si factum est, inquit, istud in diebus uestris, aut in diebus patrum uestrorum. Arte rhetorica ex rerum magnitudine attentum auditorem facit: nulla hec, inquit, etas meminit, que dicturus  sum, nec uestro, nec patrum uestrorum atque maiorum facta sunt tempore. Patres autem auos atauosque cognosce et filios filiorum, omnem deinceps sobolem, iuxta illud uirgilianum :

Et nati natorum, et qui nascentur ab illis:

Et senes ergo et habitatores terre, filiis uestris posterisque narrate; qui senex est, liberos suos doceat sacramenta: qui habitator est terre, simplicem narret historiam. Unde usque hodie nos qui in Christo credimus, quorum cum Moyse ablatum est uelamen ab oculis, et de quibus dicitur: Cani hominis sapientia eius , filiis nostris secreta et mira narramus. Iudei autem qui habitant in terra, loquuntur terrena, et humi coherentia,  de quibus scriptum est: Qui de terra est, de terra loquitur: qui de celo uenit, super omnes est .

 Residuum eruce comedit locusta, et residuum locuste comedit bruchus, et residuum bruchi comedit rubigo. LXX similiter. Exordium sequitur narratio: ibi ut attentum faceret auditorem, magna et incredibilia se dicturum esse promisit, que nec uetus sciret historia, nec presens etas facta cognosceret. Hic erucam, et locustam, et bruchum, et rubiginem posuit, ut que singula raro eueniunt, omnia simul facta memorentur, et ideo mirabilia sint. Erucam que Hebraice GEZEM , Grece dicitur , Hebrei Assyrios interpretantur, Babylonios atque Chaldeos, qui de uno orbis  climate procedentes, tam decem tribuum quam duarum, hoc est, Isrelitici populi cuncta uastarunt. Locustam autem, Medos interpretantur et Persas, qui subuerso imperio Chaldeorum, Iudeos habuere captiuos. Bruchum, 171 Macedonas, et omnes Alexandri successores, maximeque regem Antiochum cognomento Epiphanem, qui instar bruchi sedit in Iudea, et omnes priorum regum reliquias deuorauit, sub quo Machabeorum bella narrantur. Rubiginem referunt ad imperium Romanorum, qui quarti et ultimi intantum oppressere Iudeos, ut de suis finibus eos pellerent. Scribit  plenius Iosephus septem uoluminibus, uespasiani et Titi narrans triumphos. Elii quoque Hadriani contra Iudeos expeditionem legimus, qui ita Ierusalem murosque subuertit, ut de urbis reliquiis ac fauillis, sui nominis Eliam conderet ciuitatem. Hec quatuor regna que subuertere Iudeam, in quatuor cornibus Zacarias uidisse se scribit, dicente ad eum Angelo: Hec sunt cornua, que uentilauerunt Iudam et Isrel et Ierusalem . Et rursum: Leuaui, inquit, oculos meos et uidi, et ecce quatuor quadrige egredientes de medio duorum montium, et montes, montes enei: in quadriga prima, equi rufi; et in quadriga secunda, equi nigri; et in quadriga tertia, equi albi; et in quadriga quarta, equi uarii fortes . Cumque propheta dixisset ad angelum qui  loquebatur in eo: Quid sunt hec, Domine mi? respondit angelus: Isti sunt quatuor uenti celi, qui egrediuntur ut stent coram Dominatore omnis terre: et est sensus: isti sunt qui egrediuntur a facie Domini, ut eius impleant uoluntatem. Cum habitatoribus terre percepimus auribus quid eruca, locusta, bruchus, rubigo, significent: nunc cum senibus quod dictum est audiamus. Quatuor esse perturbationes, quibus animarum sanitas subuertatur, omnes philosophorum schole conclamant. Due presentes sibique contrarie, due future mutuo dissidentes. Presentes, egritudo et gaudium. Aegritudinem animi dicimus, alioquin corporis non egritudo, sed egrotatio nominatur. Aut igitur tristes sumus, et merore conficimur, statusque nostre  mentis euertitur: unde et Apostolus monet, ne abundantiori tristitia absorbeatur frater . Aut econtrario gaudemus, gestimusque letitia, et bona nostra moderanter ferre non possumus; iustique et fortis uiri est, nec aduersis frangi, nec prosperis subleuari, sed in utroque esse moderatum. Diximus de 172 perturbatione presentium; dicamus et de futurorum, in quibus metus, aut spes est. Aduersa timemus, prospera prestolamur; et quod egritudo et gaudium operantur in presenti, metus et spes faciunt de futuro, dum aut aduersa plus quam decet timemus esse uentura, aut prospera que speramus intantum nos faciunt exsultare, ut non teneamus modum, maxime in his que [a 1Kb] incerta  sunt, quia futura sperantur potius quam tenentur. Has perturbationes uno et nec pleno uersiculo illustris peta comprehendit :

Hi metuunt cupiuntque , dolent gaudentque  neque auras, inquit,
Respiciunt, clausi tenebris et carcere ceco.

Qui enim perturbationum tenebris obuoluuntur, clarum sapientie lumen non ualent intueri. Cauendum est igitur ne egritudo, quasi eruca, nos comedat; ne locusta uastet in gaudio, huc illucque uolitans, et gestiente letitia, per diuersa se iactans; ne bruchus, id est, pauor et futurorum metus, radices  sapientie deuoret, ne rubigo et desiderium futurorum res inutiles concupiscat, et nos perferat ad ruinam: sed ut in omnibus, quatuor quadrigas et quatuor cornua, et quatuor equos rufos, et uarios, et albos, et nigros, id est, uel aduersa, uel prospera, uel ex utroque sociata, frenis sapientie gubernemus. Ego reor erucam esse incipientem in animo passionem, que tarda est, et discurrere non potest, et mora ipsa ac pertinacia ebibit et exsugit omnem uirorem: quam si non occiderimus, in nobis crescit et auolat, et nunc deuorat quidquid attigerit, nunc semesa dimittens, pergit ad alia: reuertensque ad pristinam sedem bruchus efficitur, ut non solum fruges, et folia et cortices, sed et ipsam medullam deuoret tarditate. Sin autem euenerit,  quod tamen rarum est, ut etiam post bruchum uitalis quippiam in nobis spiritus resideat, cuncta rubigo populatur, ita ut stipulam et uile fenum uertat in nigredinem, ut non solum esui, sed et fimo inutilia sint. De his quatuor perturbationibus, in principio quoque Amos, si uita comes fuerit, 173 disseremus: ubi scriptum est: Super tribus sceleribus, et super quatuor Damasci, Gaze, Tyri, Idumee, filiorum Ammon, et Moab, et Iuda, et Isrel, non conuertam eos, dicit Dominus . Quas nos perturbationes interpretati sumus, Greci appellant, que si in passiones uertamus, uerbum magis quam sensum uerbi expresserimus.

 Expergiscimini, ebrii, et flete, et ululate,  omnes qui bibitis uinum in dulcedine: quoniam periit ab ore uestro. LXX: Euigilate, qui ebrii estis in uino uestro: et plorate et plangite, omnes qui bibitis uinum in ebrietate: quoniam ablatum est de ore uestro. Quasi senes atque presbyteri audire debemus: nulla res ita inebriat ut animi perturbatio. Est tristitia que ducit ad mortem: hec abominanda ebrietas est. Est ira que iustitiam Dei non operatur, et furori proxima, mentis sue impotem facit: intantum ut labia tremant, dentes concrepent, uultus pallore mutetur. Recteque illud laudatur Archyte Tarentini, qui cum uillico suo esset iratus: Iam te, inquit, occiderem, nisi iratus essem. Quid referam de gaudio et uoluptate, et maxime amore, qui excecat cordis oculos: et nichil aliud, amantem, nisi id quod amat,  [a 1Kb] cogitare permittit. Annon est dicenda ebrietas, cum propter uile scortum, et ignominiosam corporis partem, anime libertas in seruiles blanditias inclinatur? cum laborem suum alterius facit esse delicias? cum furto, scelere, atque periuriis, opes future preparet uoluptatis? et cum uideatur ab omnibus, se existimat non uideri: dummodo potiatur eo quod desiderat. Sed et auaritia excecat animum eius, cui nichil satis est: et muliebris timor, et dulcium cupido uitiorum. Unde dicitur ad eos: Euigilate et  expergiscimini, qui ebrii estis: nequaquam uino, ut in solis LXX continetur, sed omni perturbatione uitiorum: Flete, et plangite, et agite penitentiam: et assumite tristitiam que ducit ad uitam, et ululate, omnes qui bibitis uinum in dulcedine , siue, in ebrietate. Dulcia enim sunt uitia: quia mel distillat de labiis mulieris meretricis: et idcirco in Dei 174 sacrificia non offertur: quoniam periit, siue ablatum est de ore uestro uinum, ebrietas atque dulcedo que uos deceperat. Sepe quippe Dei fit prouidentia, ut qui non cognouerunt Deum in prosperis, cognoscant in aduersis: et qui diuitiis male abusi sunt, ad uirtutes penuria corrigantur. Iuxta hunc sensum audiant senes: habitatores autem terre percipiant auribus, de illo uino nunc precipi, in quo est  luxuria, et quo qui inebriati fuerint, regnum Dei possidere non possunt . Qui uini ebrietate sopitus est, euigilet et ploret ebrium se fuisse, et ululet: ut postea ululatus eius et fletus uertatur in risum, et gaudeat se ebrietatis materiam non habere, que eum per abundantiam ebrium fecerat et uesanum.

 Gens enim ascendet [uulg. ascendit] super terram meam fortis et innumerabilis: dentes eius, ut dentes leonis, et molares eius, ut catuli leonis. Posuit uineam meam in desertum, et ficum meam decorticauit: nudans spoliauit eam, et proiecit: albi facti sunt rami eius. LXX: Quia gens ascendit super terram fortis et innumerabilis: dentes eius, leonis: et molares eius, ut catuli leonis. Posuit uineam [b 1Kb] meam  in dissipationem, et ficos meas in confractionem: scrutans scrutatus est eam, et proiecit: dealbauit ramos eius. Iudei putant in diebus Iel tam innumerabilem locustarum super Iudeam uenisse multitudinem, ut cuncta complerent: et non dicam fruges, sed uinearum quidem et arborum cortices ramosque dimitterent, ita ut, omni uirore consumpto, [c 1Kb] arentes arborum rami, et sicca uinearum flagella remanerent. Hoc utrum factum nec ne sit, liquido affirmare non possumus: neque enim Regum et Paralipomenon narrat historia . Quod utique si fuisset, quomodo famem sub Elia trium annorum et sex mensium legimus, numquam Scriptura tacuisset. Tantum dicimus, quod sub metaphora locustarum, hostium describatur aduentus, siue Assyriorum et  Babyloniorum, qui tunc imminebant: siue Medorum atque Persarum, qui post futuri erant: siue Macedonum, quos multo tempore post fuisse cognouimus: siue ultimo Romanorum, de quibus supra diximus. Licet nunc nobis magis 175 de Babyloniis dici uideatur atque Chaldeis, quorum crudelitas in populum Dei feritasque describitur: et, ni fallor, uideor mihi in hoc Propheta aliquid reperisse. Narratur impietas hostium sub figura locustarum: et rursum sic de ipsis locustis dicitur, quasi hostibus comparentur,  ut cum locustas legeris, hostes cogites; cum hostes cogitaueris, redeas ad lucustas. Ascendit ergo gens locustarum de solitudine, siue exercilus Chaldeorum super terram Dei, et fortis, et innumerabilis. Quid enim locustis innumerabilius et fortius, quibus humana industria resistere non potest? Dentes eius, [a 15Kb] gentis uidelicet locustarum , quasi dentes leonis; et molares illius, ut catuli leonis, ut qui in fortitudine et multitudine locustis cequantur, in ferocitate et crudelitate leonibus comparentur. Hec, inquit, gens posuit uineam meam in desertum, quam de Aegypto transtuli et plantaui, et ficum meam decorticauit, populum Iudeorum [Al. meum Iudaicum], ad quem uenit Saluator, ut comederet fructus, et non inuenit:  maledixitque ei, et aruit in eternum . Omnia autem sub metaphora locustarum, dicta noscamus: que intantum cuncta populantur, ut derodant arborum cortices, exutasque proiiciant, et omni uirore consumpto, albos ramos et aridos derelinquant. Diximus iuxta historiam; transeamus ad intelligentiam spiritualem, ut cum senibus audire possimus: Ascendit gens super terram Dei, animam uidelicet humanam. Omnes enim anime Dei sunt: sicut anima patris, sic et anima filii. Et ascendit gens principum mundi istius, et tenebrarum, et spiritualia nequitie in celestibus, aduersum quos nobis est lucta atque certamen, de quibus dicitur: Si spiritus potestatem habentis ascenderit super te, locum tuum ne dimiseris : cuius gentis dentes sunt  sicut dentes leonis, de quo Petrus apostolus loquitur: Aduersarius noster diabolus, quasi leo rugiens circuit querens quem deuoret . Et molares illius quasi catuli leonis. Catulum leonis, uel eum intellige, qui eleuatur contra omne quod dicitur, Deus et religio, uel certe omne dogma peruersum. De cuius contritis molaribus, qui 176 intrinsecus latent et non uidentur, ne facile uitentur, etiam Psalmista letatur dicens: Molas leonum confringet Dominus . Si ergo dederimus locum huic genti, ut ascendat in nobis, statim ponet uineam nostram in desertum, de qua uinum facere solebamus, quod letificat cor hominis : et ficus nostras decorticat, siue confringit, ne habeamus in nobis Spiritus sancti dona dulcissima, ne  sub nostra uinea et ficu uir sanctus requiescat; sub quibus cum fuerit, aduersariorum impetus non timebit. Nec sufficit huic genti uineam disperdere, ficumque confringere, nisi scrutans scrutetur eas, et quidquid in illis uitale fuerit, interficiat: ut, omni uirore consumpto, albi atque emortui ramusculi remaneant, et compleatur in nobis: Si in uiridi ligno hec faciunt, in sicco quid facient ?

 Plange quasi uirgo accincta sacco, super uirum pubertatis tue [uulg. sue]. LXX: Plange ad me super sponsam accinctam cilicio, super uirum  suum uirgineum. uir pubertatis, siue, ut Septuaginta transtulerunt, , quem uulgo uirgineum uocant, eo quod primus florem uirginitatis abstulerit, non alius intelligitur nisi Deus, qui in Abraham, Isaac et Iacob despondit sibi uirginem sponsam nulla idololatrie sorde maculatam. Ad quam et per Ieremiam loquitur: Non ut dominum me uocasti, et patrem, et principem uirginitatis tue . Unde et Apostolus ad credentes loquitur: Despondi uos uni uiro uirginem castam exhibere Christo . Quamdiu cum hac sponsa sponsus fuerit, non potest ieiunare , nec plangere, nec absentis sponsi desiderium lacrymis indicare. Cum autem ablatus fuerit sponsus ab ea, plangit et plorat, et accingit se sacco et cilicio, et pro zona reste  circumdatur. Intelleximus quis sponsus sit uirginalis: uerum quia iste sponsus, siue maritus, non solum uirginem accepit sponsam, sed et meretricem in Osee ducit uxorem, propterea scriptum est in Deuteronomio: Si egressus fueris contra inimicos tuos: et tradiderit eos Dominus Deus tuus in manu tua, captiuosque duxeris, et uideris in numero captiuorum mulierem pulchram, et adamaueris eam, uoluerisque habere uxorem: introduces in domum tuam: que radet cesariem, et circumcidet ungues suos, et deponet uestem 177 in qua capta est, sedensque in domo tua, flebit patrem et matrem suam uno mense, et postea intrabis ad eam, dormiesque cum illa, et erit uxor tua . Huiusmodi [b 1Kb] mulieris non est maritus, id est, dominus uirginalis, sed meretricem  de gentium sordibus duxit uxorem. Quod et de omni anima credentium possumus dicere. Si a parua etate credidit Domino, habet sponsum Dominum uirginalem. Sin autem ex Iudeis, siue gentilibus, et hereticorum spurcissimis fecibus, ad fidei uenerit ueritatem, et de tenebris ad lucem transierit, habebit quidem sponsum, sed non uirgineum: et de huiuscemodi hominibus dicitur: In Aegypto fracte sunt mamme tue, et ibi deuirginata es .

 Periit sacrificium et libatio de domo Domini: et luxerunt sacerdotes ministri Domini: depopulata est regio, luxit humus, quoniam deuastatum est triticum. Confusum est uinum, elanguit oleum, confusi sunt agricole. Ululauerunt uinitores super frumento  et hordeo, quia periit messis agri: uinea confusa est, et ficus elanguit; malogranatum, et palma et malum, et omnia ligna agri aruerunt: quia confusum est gaudium a filiis hominum. LXX: Ablatum est sacrificium et libatio de domo Domini: lugete, sacerdotes ministri Domini, quoniam desolati sunt campi: lugeat terra, quoniam afflictum [Al. conflictum] est triticum, aruit uinum, imminutum [Al. immutatum] est oleum: aruerunt agricole [Al. ligna]: lugete, possessiones, pro frumento et hordeo, quia periit uindemia de agro, [c 1Kb] uinea aruit, et ficus imminute sunt: malogranatum et  palma et malum et omnia ligna agri arefacta sunt, quoniam confuderunt gaudium filii hominum. Quantum ad historiam pertinet, ob locustarum, siue hostium multitudinem, qui sub earum specie describuntur, uastatis omnibus atque consumptis, periit sacrificium et libatio de domo Domini: quorum alterum de simila, alterum de uino offerre soliti erant. Idcirco luxerunt sacerdotes, qui sunt ministri Domini, nec sacrificiis, nec libamentis rite celebratis: maxime quia et decime, quas accipere consueuerant, nequaquam oblate sunt. Regio enim uniuersa 178 populata est. Luxit humus, , pro eo quod est, hi qui [a 1Kb] uersantur in humo: triticum, uinum oleumque elanguit: ipsi quoque aricole et uinitores confusi sunt, et ululauerunt: quia non solum frumentum,  sed hordeum quoque, quod uilius fertiliusque est, aruit. Et legumina que ego puto significari in eo quod ait, periit messis agri, id est, cuncta que solet humus gignere. Quid loquar de frumento, uino, oleoque et hordeo, cum etiam arborum poma siccata sint, ficus elanguerit, et malogranatum, et palma, et malum, et omnia ligna, uel infructuosa, uel frugifera, locusta uastante, consumpta sint? que facta sunt omnia, ut auferretur, siue confunderetur gaudium a filiis hominum. Possumus hec eadem et post aduentum dicere Saluatoris accidisse populo Iudeorum, quando pari furore clamantes dixerunt: Crucifige, crucifige talem: non habemus regem nisi Cesarem ; quando circumdata est Ierusalem ab exercitu, et in tantam necessitatem uenerunt famis ac  pestilentie, ut filiorum necdum maturis corporibus uescerentur: [b 1Kb] et sacrificia uniuersa sublata sunt, et confusum est gaudium a filiis hominum, quia gaudium recipere noluerunt, de quo angelus loquitur ad pastores: Annuntio uobis gaudium magnum . Iuxta iste nobis sensus uidetur: Postquam sponsa, que receperat doctrinam Dei, per peccata a sponso fuerit separata, et pro byssinis lineisque uestibus, cilicio circumdata, id est, habitum lugentis assumpserit, tunc peribit sacrificium, de quo scriptum est: Sacrificium Deo spiritus contribulatus , et uini libatio, quod letificat cor hominis, de domo Dei, que est Ecclesia, dicente Apostolo ad Timotheum: Ut scias quomodo in domo Dei conuerseris, que est Ecclesia Dei uiuentis . Auferetur autem sacrificium et libatio de domo Domini, quando, multiplicata iniquitate, refrixerit caritas multorum : et principes populi ac ministri altaris, uiderint campos et plana credentium fructus non afferre uirtutum; sed omnia uitiis inhorrescere: quando frumentum et hordeum, uineasque et oleum, eruca, locusta, bruchus, 179  rubigo consumpserint, et nequaquam habuerimus calicem, de quo scriptum est: Calix tuus inebrians quam preclarus est ! Et perierit oleum, de quo in Ecclesiaste legimus: Omni tempore sint candida uestimenta tua, et oleum de capite tuo non deficiat : quo exhilaratur facies, et caput ieiunantis ungitur. Tunc confundentur agricole, cum uiderint in possessionibus suis non nasci triticum, quo aluntur homines, et hordeum quo iumenta irrationabilia sustentantur, et confusam esse uineam, de qua scriptum est: uinea frondosa Isrel, fructus abundans in ea : exspectante Domino, ut faceret uuas, et fecit spinas. Ficus quoque elanguit sub qua fuit, antequam crederet, Nathanel , et malogranatum, cuius cortici gene sponse in Cantico  comparantur , et palma que, perdito uirore, siccata est, de qua olim dicebatur: Iustus autem ut palma florebit. : et malum de quo in eodem Cantico legimus: Sicut malum in medio lignorum: ita fratruelis meus in medio filiorum . Quid necesse est omnes arbores percurrere, cum uniuersa aruerint, et pro gaudio atque letitia, filios hominum meror oppresserit et confusio?

 Accingite uos et plangite, sacerdotes; ululate, ministri altaris; ingredimini, cubate in sacco, ministri Dei mei, quoniam interiit de domo Dei uestri sacrificium et libatio ; sanctificate ieiunium, uocate cetum, congregate senes, omnes habitatores terre in domum [c 1Kb] Dei uestri, et clamate ad Dominum. LXX:  Accingite uos et plangite, sacerdotes; lamentamini qui ministratis altari; ingredimini, dormite in saccis, ministri Dei, quoniam defecit de domo Dei uestri sacrificium et libatio; sanctificate ieiunium, predicate curationem [Al. predicationem curate]; congregate senes, omnes habitatores terre in domum Dei [d 5Kb] uestri, et clamate ad Dominum uehementer. Qui sanctus sacerdos est, et comedit pascha Domini, accingatur balteo castitatis, et audiat cum apostolis: Sint lumbi uestri precincti, et lucerne ardentes in manibus uestris . Qui autem peccator est, et quem remordet propria conscientia, cilicio accingatur et plangat, uel propria delicta, uel populi, et ingrediatur 180 Ecclesiam, de qua propter peccata fuerat egressus, et cubet, uel dormiat in sacco, ut preteritas  delicias, per quas offenderat Deum, uite austeritate compenset. Qui enim mollibus uestiuntur, in domibus regum sunt . Accingantur autem sacerdotes et plangant et ululent, et dormiant in sacco, propheta eos ad penitentiam cohortante, qui dicit: [e 1Kb] Ministri Dei mei, quomodo interiit de domo Dei uestri sacrificium et libatio , de  quibus supra dictum est. Nec sufficit flere, uel plangere et habitum lugentis assumere, nisi sanctificent ieiunium, et uocent cetum. Si omne ieiunium placeret Deo, [a 1Kb] numquam diceret: Sanctificate ieiunium. Et: Non tale ieiunium elegi, dicit Dominus . Et in Euangelio condemnantur qui exterminant facies suas, ut uideantur hominibus ieiunare ; et in diebus, inquit, ieiuniorum uestrorum percutitis pugnis, et opprimitis pauperem. Idcirco nunc dicit: Sanctificate ieiunium. Ieiunat Manicheus, et multi heretici, maximeque Encratite, quorum princeps Tatianus est, sed hoc ieiunium saturitate et ebrietate deterius est. Et uocate celum, siue curationem, ut per penitentiam nostra peccata curemus. Pro cetu in Hebraico legitur,  ASARA , quod Symmachus synodum, Aquila diem collecte interpretatus est. Congregate senes, quorum etas uicina morti, matureque sententie, magis timorem et cultum suscipit Dei. Omnes quoque habitatores terre, de quibus supra dixerat: Audite hoc, senes, et auribus percipite, omnes habitatores terre, ut et senes et habitatores terre in domum Dei, que est Ecclesia, congregentur. Cumque fuerint in Ecclesia, et de dispari grege sacerdotum et populi, senum et habitatorum terre, unus grex fuerit effectus, clamate, inquit, ad Dominum in cordibus uestris et dicite:

 Ah, ah, ah diei, quia prope est dies Domini, et quasi uastitas [Al. tempestas] a potente ueniet. LXX: Heu mihi, heu mihi, heu mihi in die!  quoniam iuxta est dies Domini, et quasi miseria de miseria ueniet. Pro eo quod nos transtulimus, a potente, et Hebraice dicitur SADDAI , quod unum 181 esse de decem Dei nominibus, aliquoties diximus, LXX interpretati sunt miseriam, SOD , pro SADDAI legentes. uox igitur sacerdotum et populi ad Dominum clamantis inducitur, ut tertio dicant, Heu mihi! credo, quia propter peccata que fecerunt, sanctam offenderant Trinitatem. Dies autem retributionis omnium delictorum illa est, de qua uniuersi scribunt prophete, et maxime Isaias clamitat: Ecce dies Domini insanabilis uenit [Al. ueniet], furoris et ire, ut ponat uniuersum orbem desertum, et peccatores perdat ex eo . Hic dies recte appellatur insanabilis; quia cum dies iudicii uenerit,  non erit locus penitentie, qui [Al. quia] eternitati comparatus, prope est, et non longe. Quodque sequitur: Et quasi miseria de miseria ueniet, siue, uastitas a potente ueniet, hic sensus est, quod mala succedant malis, et omnis afflictio Deo iudice dispensetur, qui potens est et corpus et animam perdere in gehennam . Quod generaliter de die iudicii diximus, specialiter referamus ad tempus Iudaice captiuitatis, quando Ierusalem capta, templumque destructum est; non multo enim post tempore uenit et decem et duarum tribuum ab Assyriis  Chaldeisque captiuitas: prediciturque uentura, ut cum uenerit, non casu accidisse uideatur, aut hostium fortitudine; sed ira et comminatione Dei, uel certe, agente populo penitentiam, non ueniat, que uentura est, si permanserit in delictis.

 Numquid non coram oculis nostris alimenta perierunt; de domo Dei nostri, letitia et exsultatio? LXX: Ante oculos uestros alimenta perierunt: de domo Dei nostri letitia et gaudium. Ante oculos pereunt alimenta peccantium, quando iam sperate fruges e manibus auferuntur, et preuenit locusta messorem, ut quod spe [Al. sepe] in horreis conditum est, bruchus et rubigo consumant. His quoque qui in Ecclesia commorantur, pro qualitate meritorum, frumentum spiritus, et hordeum littere si peccauerint  tollitur, ut patiantur famem sermonis Dei. Cumque fuerint alimenta sublata, consequenter gaudium et letitia tollitur de domo Dei, ut qui audiebant ante Apostolum dicentem: Gaudete in Domino semper, iterum dico gaudete ; postea Dominum audiant ad penitentiam prouocantem: 182 Beati qui lugent, quoniam ipsi consolabuntur .

 Computruerunt iumenta in stercore suo: demolita sunt horrea, dissipate sunt apothece, quoniam confusum est triticum; quid ingemuit animal, mugierunt greges armenti? quia non est pascua eis; sed et greges pecorum disperierunt. LXX: Subsaltauerunt uituli in presepibus suis: dissipati sunt thesauri, suffossa sunt torcularia, quia arefactum est triticum:  quid reponemus nobis? fleuerunt armenta boum, quia non erant pascua eis, et greges ouium disperierunt. Postquam alimenta perierunt, et de domo Dei gaudium letitiaque sublata sunt, iumenta quoque computruerunt in stercore suo, siue, iuxta intelligentiam spiritualem, lasciuierunt in presepibus suis, et calcitrauerunt contra Creatorem suum, ut impleretur quod scriptum est: Si saturati non fuerint, murmurabunt . Computrescit in stercore suo cuius Deus uenter est, et qui dicit: Manducemus et bibamus, cras enim moriemur : huic demolita sunt horrea [b 1Kb] future felicitatis, et apothece eterne abundantie dissipate sunt, uel subuersa sunt torcularia, quia si frumenta et uina non fuerint, frustra horrea et torcularia preparantur.  Cumque omnia aruerint, tunc uoce flebili querentur et dicent: Quid reponemus nobis? Quodque sequitur iuxta LXX: Fleuerunt armenta boum, quoniam non sunt eis pascua, compellit nos non de bobus et armentis accipere que dicta sunt; sed de his, qui propter simplicitatem boues uocantur et oues. De quorum pascuis Saluator loquitur: Ingredietur et egredietur, et pascua inueniet . Hec autem omnia intellige sub metaphora, eruce, locuste, bruchi et rubiginis, quod, sublatis frugibus, atque uastatis, fames et pestilentia cuncta possederint.

  Ad te, Domine, clamabo: quia ignis comedit speciosa deserti, et flamma succendit omnia ligna regionis; sed et bestie agri, quasi area sitiens imbrem, suspexerunt ad te: quoniam exsiccati sunt fontes aquarum, et ignis deuorauit speciosa deserti. LXX: Ad te, Domine, clamabo, quoniam ignis consumpsit speciosa deserti, et flamma succendit omnia ligna agri, et iumenta campi suspexerunt ad te, quoniam arefacte sunt emissiones aquarum, et ignis deuorauit speciosa deserti. Propheta clamante ad Dominum, uel populo 183 per prophetam: quia ignis comederit speciosa deserti, et flamma succenderit omnia ligna regionis, bestie et iumenta agri, siue campi, suspexerunt ad Dominum, quasi areola sitiens imbrem. Hoc enim uno uerbo significat Aquila dicens, [a 15Kb] ; et  suspexerunt ad eum, quoniam aruerunt fontes, uel emissiones aquarum, et ignis deuorauit speciosa deserti, quod scilicet hoc eruca, et locusta, et bruchus fecerint et rubigo, quod ignis in stipula, flamma in uepribus. Speciosa autem deserti, que Hebraice dicuntur NAOTH , intelligamus aut plana camporum, aut pratorum florentia, aut uirentia herbis loca, que pascua prebuere iumentis. Clamare autem ad Dominum per prophetam, iumenta ad eum suspicere fecit ignis, qui deuorauit speciosa deserti, et flamma que succendit omnia ligna regionis, ut fruges et poma pariter interirent, et quia siccati sunt fontes aquarum, [b 1Kb] et quidquid in deserto poterat inueniri, uorax flamma consumpsit. Simulque consideremus, quod nisi propter angustiam,  et ablationem deliciarum, nec propheta, nec bestie clamassent ad Dominum, aut ad Dominum suspexissent, quod quidem et ad iustum quondam uirum referri potest, qui cum declinauerit et fecerit malum, nequaquam ei uirtutes pristine proderunt; sed iudicabit eum Dominus in quibus inuenerit. Speciosa deserti appellare possumus, de quibus scriptum est: Plures filii deserte magis quam eius que habet uirum . Flamma autem que succendit omnia ligna regionis, illa esse credenda est, que immittitur ardentibus diaboli sagittis, ut nichil in nobis bonarum frugum remaneat; sed cuncta incendio consumantur. Omnes enim adulterantes [Al. omne semen adulterantis], quasi clibanus corda eorum; et non solum propheta, uel  populus per prophetam, qui rationale animal est , sed iumenta quoque, de quibus dictum est: Homines et iumenta saluos facies, Domine . Et alibi: Quasi iumentum factus sum apud te . Et iterum: Seminabo eos semine hominum et iumentorum , suspexerunt ad Dominum, et rorem illius misericordie flagitarunt; quia exsiccati sunt fontes aquarum, 184  quos ceruus desiderat. Et de quibus Dominus loquitur per Ieremiam: Me dereliquerunt fontem aque uiue . Siccatis autem fontibus aquarum, qui arentia queque irrigant atque refrigerant, consequenter quidquid in nobis pulchrum fuit, ignis ardore consumptum est, de quo Dominus loquitur in Euangelio: uidebam Satanam quasi fulgur cadentem de celo .

 Canite tuba in Sion: ululate in monte sancto meo: conturbentur omnes habitatores terre, quia uenit dies Domini, quia prope est dies tenebrarum et caliginis, dies nubis et turbinis; quasi mane expansum super montes, populus multus ac fortis, similis ei non fuit a principio, et post eum non erit usque in annos generationis et generationis. Ante faciem eius  ignis uorans, et post eum exurens flamma; quasi hortus uoluptatis terra coram eo, et post eum solitudo deserti: neque est qui effugiat eum: quasi aspectus equorum, aspectus eorum, et quasi equites sic current, sicut sonitus quadrigarum super capita montium exsilient, sicut sonitus flamme ignis deuorantis stipulam, uelut populus fortis preparatus ad prelium, a facie eius cruciabuntur populi: omnes uultus redigentur in ollam, sicut fortes current, quasi uiri bellatores ascenderunt [Al. ascendent] murum: uiri in uiis suis gradientur [uulg. uir . . . . gradietur], et non declinabunt a semitis suis: unusquisque fratrem suum non coarctabit, singuli in calle suo ambulabunt. Sed et per fenestras cadent, et non demolientur, urbem ingredientur, in muro current, domos conscendent, per fenestras intrabunt  quasi fur: a facie eius contremuit terra, moti sunt celi, sol et luna obtenebrati sunt, et stelle retraxerunt splendorem suum, et Dominus dedit uocem suam ante faciem exercitus sui, quia multa sunt nimis castra eius, quia fortia et facientia uerbum eius. Magnus enim dies Domini et terribilis ualde, et quis sustinebit eum? LXX: Canite tuba in Sion, predicate in monte sancto meo: [c 36Kb] conturbentur omnes habitatores terre: quoniam adest dies Domini, quoniam iuxta est dies tenebrarum et caliginis, dies nubis et pruine; sicut mane fundetur super montes populus multus 185 et fortis, similis ei [d 1Kb] non fuit a principio, et post eum non erit usque ad annos generationis generationum. Ante eum consumens ignis, et post eum flamma succensa. Sicut paradisus uoluptatis terra ante faciem  eius; et posteriora illius, sicut campus solitudinis, et qui saluetur non erit ei; sicut aspectus equorum, aspectus eorum, et sicut equites sic persequentur. Sicut uox quadrigarum super uertices montium exsilient, et sicut uox flamme ignis deuorantis stipulam, et sicut populus multus et fortis preparatus ad prelium, a facie eius conterentur populi, omnis uultus sicut adustio olle, sicut pugnatores current, et sicut uiri bellatores  ascendent super muros, et unusquisque in uia sua ambulabit, et non declinabunt a semitis suis, singuli a proximo suo non recedent, aggrauati armis suis ibunt, et in iaculis suis cadent, et non consumentur, urbem apprehendent, et super muros discurrent: super domos ascendent, et per fenestras intrabunt sicut fures, a facie eius confundetur terra, et commouebitur celum, sol et luna contenebrabuntur, et stelle auferent lumen suum, et Dominus dabit uocem suam a facie fortitudinis sue, quoniam multa sunt nimis castra eius, quoniam fortia opera sermonum illius, quia magna dies Domini, magna et illustris nimis, et quis erit sufficiens ad eam? Rursum per metaphoram locustarum, describitur impetus Chaldeorum, et iubetur propheta, immo per prophetam omnibus qui possunt Dei audire sermonem,  ut quasi tuba exaltent uocem suam, et in Sion predicent, et clangant in monte sancto eius, ut ad strepitum clamoris et buccine omnis Ierusalem populus contremiscat. Cumque, ait, cecineritis, hoc dicite: Nequaquam dies Domini ultra differetur, id est, dies ultionis atque uindicte; adest uicina captiuitas, iam de suo loco Babyloniorum est egressus exercitus, prope est dies tenebrarum, et angustie, dies caliginis et nubis et turbinis, in qua auferetur lumen omne letitie [Al. iustitie], et cuncta tenebris opprimentur. Sicut, inquit, mane et diluculum subito tenebras fugat, et cunctos montes aurora collustrat: ita Babyloniorum super omnem terram uestram fundetur exercitus. Nec putetis turbam esse inualidam, populus 186 multus et fortis est, cuius  similis nec in preterito, nec in futuro, ulla gens alia poterit inueniri: quidquid attigerit, quasi uorax flamma consumet, nichilque post se integrum derelinquet; quasi hortus et paradisus uoluptatis omnis terra est, quam non tetigerit: quasi solitudo et desertum, quidquid fuerit depredatus, neque ullus poterit inueniri qui illius effugiat manus. Aspectus eorum quasi ferocium equorum, et quasi equites huc illucque discurrent. Non quo Babylonii equitibus comparentur; sed quo locuste per translationem hostium quasi equites dicantur huc illucque discurrere: Sicut sonitus, inquit, quadrigarum et curruum, sic erit sonitus locustarum. Super capita montium exsilient, ut omnia excelsa conscendant; et sicut stipulam cito flamma consumit, ita sonitus et terror  uocis eorum cuncta populabitur. Quodque infert: uelut populus fortis preparatus ad prelium, rursum ad locustas refert, ut non quasi de hostibus, sed quasi de locustis referre uideatur; et tamen dum locustas legimus, Babylonios cogitemus. Tantus terror erit, ut omnes per circuitum nationes, et animo et corpore perhorrescant, immo crucientur: et pauoris magnitudine, uultus omnium in olle similitudinem conuertantur, que igne combusta, nigredinem et fuliginem fedi monstret aspectus. Discurrent, inquit, quasi uiri fortes, haud dubium quin locuste: et quasi uiri bellatores ascendent murum, ut murorum  sublimitas impetum fortium prohibere non ualeat, et nequaquam per portas, sed per muros ingrediantur: Singulis in uiis suis gradientur, et non declinabunt a semitis suis. Hoc nuper in hac prouincia [a 1Kb] uidimus. Cum enim locustarum agmina uenirent, et erem qui inter celum et terram est occuparent, tanto ordine ex dispositione iubentis Dei uolitant, ut instar tesserularum que in pauimentis artificis figuntur manu, suum locum teneant, et ne puncto quidem, et, ut ita dicam, ungue transuerso declinent ad alteram. Et ut apertam faceret metaphoram, et per fenestras, ait, cadent, et non demolientur. Nihil enim locustis inuium est, cum et agros, et sata, et arbores, et urbes, et domos, et 187 cubiculorum secreta penetrent. Hoc autem de locustis dicitur, ut  de hostibus intelligatur. Quodque nos interpretati sumus per fenestras cadent, et non demolientur, LXX transtulerunt, aggrauati in armis suis ibunt, et in iaculis suis cadent et non consumentur: quod nequaquam mihi uidetur expositionis ordini conuenire, sed in eo errorem esse generatum, quia SALA  uerbum Hebraicum, illi iacula, nos fenestras intelleximus. Seruatque ceptam narrationem, ut eos dicat urbem ingredi, in muris discurrere, domosque conscendere, et per fenestras intrare quasi fures, non quod furum timorem habeant qui uictores sunt; sed ut fures solent ingredi per fenestras, et occulte rapere, sic illi, clausis ianuis, ne ulla sit mora, per fenestras tota irrumpent audacia. A facie istiusmodi locustarum terra contremuit, et celi moti sunt, que  dicta hyperbolice sentiamus, non quod locustarum aut hostium tanta uis sit, ut possit mouere celos, et terram concutere; sed quod aduersa patientibus pre terroris magnitudine, et celum ruere et terra fluctuare uideatur. Denique pre multitudine locustarum obtexentium celum, sol et luna conuertentur in tenebras, et stelle retrahent splendorem suum: dum lumen in medio nubes posita locustarum, ad terram non sinit peruenire. Dominus quoque dabit uocem suam ante faciem tam potentis exercitus, quia multa sunt castra eius, et magnitudo uirtutis illius in paruis quoque animantibus demonstratur. Hec autem multa castra, et innumerabilia fortia sunt nimis, et facientia uerbum illius. Quo dicto ostenditur Babylonios Dei uoluntate uenturos, et illius imperio parituros.  Magnus est, inquit, dies Domini, quo capienda est Ierusalem, et ualde terribilis, et nullus eum poterit sustinere, et de necessitate captiuitatis aut mortis euadere. Iunctam et coherentem sibi pericopen diuidere nolui, ne quod sensu unum erat, diuersis capitulis carperetur. Transeamus ad intelligentiam spiritualem, singula queque repetentes. Tubarum buccinarumque clangorem non solum in Leuitico et Numerorum libro legimus , in quibus iubetur, ut duas argenteas tubas faciat Moyses, quibus et in kalendis, et in septimo mense, prima die mensis, et in iubileo, et in 188 ceteris festiuitatibus, et  quando ad bella procedunt, canant hi qui huic officio mancipati sunt; sed etiam muros Iericho ad tubarum clangorem scriptum est corruisse . Et Dominus angelum missurum se dicit esse cum clangore tube , et Apostolus resurrectionem mortuorum, ad tube sonitum fieri predicat . Et in Apocalypsi quoque Ioannis legimus, septem angelos accepisse tubas singulas, quibus per ordinem canentibus, facta sunt que Scriptura describit . Precipitur ergo nunc sacerdotibus et magistris, ut exaltent quasi tuba uocem suam, et impleant illud quod scriptum est: In montem excelsum ascende qui euangelizas Sion: exalta uocem tuam qui annuntias Ierusalem , ut canat tuba in Sion, id est, in Ecclesia, que interpretatur  specula atque sublimitas. Et in sancto Dei monte qui Christus est, ut conturbentur, siue confundantur omnes habitatores terre, et confusio eos pertrahat ad salutem. Diem autem Domini, diem intellige iudicii, siue diem exitus uniuscuiusque de corpore. Quod enim in die iudicii futurum est omnibus, hoc in singulis die mortis impletur. Dies tenebrarum est et angustie, dies nubis et turbinis; quia cuncta penarum plena sunt atque cruciatuum. ueniet angelorum populus multus et fortis, ut reddat unicuique secundum opera sua; et sicut mane et aurora consurgens primum occupat montes, sic iudicium ab excelsis et potentibus incipiet, ut potentes potenter tormenta patiantur. Similis ei non fuit a principio, et post eum non erit usque ad annos generationis et generationis  . Omnia enim mala, que ueteribus historiis continentur, et aut inundatione maris, aut illuuione fluminum, aut pestilentia, morbis, fame, bestiis, hostium uastitate, hominibus acciderunt, his suppliciis, que in die sunt reddenda iudicii, non poterunt comparari. Ante faciem huius populi qui fortis et multus est, erit ignis uorans, siue consumens, ut omne in nobis fenum, ligna, stipulamque consumat. Unde et de Deo dicitur: Deus ignis consumens est, et post eum urens flamma ; ut nichil absque suppliciis derelinquat. Quemcumque hic populus non attigerit, nec in uenerit in eo combustionis materiam, horto Dei et paradiso assimilabitur uoluptatis, qui 189 Hebraice dicitur EDEN . Si quem autem exusserit, quasi solitudinem in cinerem rediget ac  fauillas, nec est qui furorem eius possit euadere, cuius crudelis aspectus frementium equorum habebit similitudinem, et sic discurrent ad cruciandos quos in potestatem acceperint, quasi equites huc illucque uolitantes: terribilis erit sonitus eorum, quasi quadrigarum per prona currentium; et super capita montium exsilient, excelsos quosque et in Ecclesie culmine constitutos cruciare cupientes. Et quia ante faciem eorum ignis est uorax, atque consumens, sic  cuncta uastabunt, quomodo stipulam flamma consumit: ita uenient ad puniendum: ita expediti erunt et parati, ut populus fortis ad prelium. Tantus erit timor omnium, tanta conscientia peccatorum, ut nullus luceat, nec splendorem habeat gaudii, sed instar aduste olle facies eius uertatur in tenebras. Ascendent murum et omnem munitionem; iniunctumque sibi explentes opus, non declinabunt in partem alteram; sed [a 1Kb] inhiabunt miserorum suppliciis, nec tormentis eorum satiabuntur; sed unusquisque credita sibi in peccatores supplicia prosequetur. Sed et per fenestras intrabunt, siue cadent; uel aggrauati armis suis ambulabunt, et in iaculis eorum [Al. suis] cadent hi, quos acceperint consumendos. He sunt fenestre, de quibus et Ieremias dicit: Mors intrabit  per fenestras nostras : omnes enim sensus nostros ingredi hostes desiderant, et capere urbem bone conscientie, et per nostra munimenta discurrere, domosque quas nobis bonis operibus edificauimus, destruere. Omnia autem faciunt intreuntes per fenestras, quasi fur: libere enim non ingrediuntur, ut sagittent in obscuro rectos corde . A facie istius populi, qui est multus et fortis, terra contremuit, et celi commoti sunt. Celum enim et terra transibunt, uerbum autem Domini permanet in eternum . Sed et sol et luna tanta miserorum supplicia uidere non poterunt, et merebunt, [b 1Kb] non habentia officii sui iustitiam, et pro claro lumine, tenebris operientur horrendis; stelle quoque retrahent fulgorem suum, 190 dum etiam qui sancti  sunt presentiam Domini absque formidine non uidebunt. In his omnibus dabit Dominus uocem suam, ante faciem exercitus sui. Quomodo enim Babylonii punientes Ierusalem, Dei uocantur exercitus: sic angeli pessimi (de quibus scriptum est: Furorem et iram et angustiam, immissionem per angelos pessimos  Dei exercitus dicuntur, et castra illius nominantur, dum Domini faciunt uoluntatem. Magnus est dies Domini atque terribilis, de quo alibi scriptum est: Ut quid desideratis diem Domini ? et hic est tenebre, et non lux; et terribilis ualde; rarusque aut nullus eum poterit sustinere, quin in se prebeat materiam seuiendi.

 Nunc ergo dicit Dominus: Conuertimini ad me in toto corde uestro, in ieiunio, et fletu  et planctu; et scindite corda uestra, et non uestimenta uestra, et conuertimini ad Dominum Deum uestrum: quia benignus et misericors est, patiens et [c 1Kb] multe misericordie, et prestabilis super malitia: quis scit si conuertatur et ignoscat, et relinquat post se benedictionem, sacrificium et libamen Domino Deo nostro [uulg. uestro]? LXX: Et nunc dicit Dominus Deus noster: Conuertimini ad me in toto corde uestro, in ieiunio, in [d 4Kb] cilicio, in fletu, et in planctu; et scindite  corda uestra, et non uestimenta uestra, et conuertimini ad Dominum Deum uestrum: quia misericors et miserator est, patiens et multe misericordie, et penitens super malitiis: quis nouit si reuertatur et peniteat eum, et dimittat post se benedictionem, sacrificium et libamen Domino Deo nostro? Superius capitulum ab eo loco ubi scriptum est: Canite tuba in Sion, ululate in monte sancto meo: conturbentur omnes habitatores terre, usque ad eum locum, ubi legimus: Magnus est dies Domini et terribilis ualde, quis sustinebit eum? per translationem locustarum, aduentum nuntiat Chaldeorum, et que mala uentura sint populo. Nunc eos ad penitentiam prouocat, et conuerti ad Dominum cohortatur, ut tota mente correcti, non patiantur que Dominus comminatur, et est sensus:  Omnia que sermone preterito continentur, propterea sum locutus, ut uos 191 comminatione mea terrerem. Unde conuertimini ad me in toto corde uestro, et animi penitentiam ieiunio et fletu et planctibus indicate; ut nunc ieiunantes postea saturemini, nunc flentes postea rideatis, nunc plangentes postea consolemini. Et quia consuetudinis est, ut in tristibus atque aduersis scindatis uestes, quod et pontifex ad Domini Saluatoris crimen augendum in Euangelio fecisse memoratur , et Paulum et Barnabam audientes uerba blasphemie, legimus perpetrasse : idcirco ego precipio uobis, ut nequaquam scindatis uestimenta, sed corda que plena sunt peccatis, que instar utrium, nisi scissa fuerint, sponte rumpentur. Cumque hoc feceritis, redite ad Dominum Deum  uestrum, quem uobis priora peccata alienum fecerant: nec desperetis ueniam scelerum magnitudine; quia magna peccata magna delebit misericordia. Est enim benignus et misericors, malens penitentiam peccatorum, quam mortem , patiens et multus in misericordia, qui non humanam imitatur impatientiam; sed longo tempore nostram prestolatur penitentiam: et prestabilis, siue penitens super malitiis, ut si nos egerimus super peccatis penitentiam, et ipsum peniteat comminationis sue, et mala que comminatus est nobis non inferat, nostreque mutatione sententie, et ipse mutetur. Malitiam autem in hoc loco non contrariam uirtuti debemus accipere, sed afflictionem, iuxta illud quod alibi legimus: Sufficit diei malitia sua .  Et: Si est in ciuitate malitia, quam Dominus non fecerit . Similiterque quia supra dixerat, benignus et misericors, patiens et multus in misecordia, et prestabilis, siue penitens super malitiis, ne forsitan magnitudo clementie nos faceret negligentes, ex persona Prophete iungit et dicit: Quis scit si conuertatur et ignoscat, et relinquat post se benedictionem? Ego, inquit, hortor, quod meum est, ad penitentiam, et Deum ineffabiliter noui esse clementem, dicente Dauid: Miserere mei, Deus, secundum magnam misericordiam tuam, et secundum multitudinem miserationum tuarum dele iniquitatem meam . Sed quia profundum diuitiarum et sapientie et scientie Dei nosse non possumus, sententiam  tempero, et opto potius quam presumo, dicens: quis scit si conuertatur 192 et ignoscat? Quod ait quis, aut impossibile, aut difficile sentiendum est: Sacrificium et libamen Domino Deo nostro; ut postquam dederit benedictionem, et nostra nobis peccata donauerit, Deo hostias offerre ualeamus.

 Canite tuba in Sion: sanctificate ieiunium, uocate cetum, congregate populum: sanctificate Ecclesiam, coadunate senes, congregate paruulos et sugentes ubera. Egrediatur sponsus de cubili suo, et sponsa de thalamo suo: inter uestibulum et altare plorabunt sacerdotes ministri Domini, et dicent: Parce, Domine [uulg. add. parce], populo tuo, et ne des hereditatem tuam in opprobrium, ut dominentur eis nationes. Quare dicunt in populis: Ubi est Deus eorum?  LXX: Clangite tuba in Sion, sanctificate ieiunium, predicate curationem, congregate populum, sanctificate Ecclesiam, eligite senes: congregate paruulos et sugentes ubera, egrediatur sponsus de cubili suo, et sponsa de thalamo suo. Inter crepidinem et altare plorabunt sacerdotes ministri Domini, et dicent: Parce, Domine, populo tuo, et ne dederis hereditatem tuam in opprobrium, ut dominentur eorum gentes, ne dicant in nationibus: Ubi est Deus eorum? Adhuc eos ad penitentiam cohortatur, antequam ueniat hostilis exercitus. Supra, inquit, dixeram: Canite tuba in Sion, ululate in monte sancto meo, et reliqua, quia uenit dies Domini, quia prope est dies tenebrarum et caliginis, dies nubis et turbinis, annuntians uobis populum multum et fortem esse uenturum, qui  uestras possessiones urbesque subuerteret. Nunc quia benignus sum et misericors, patiens, et multus misericordia, rursum precipio et dico: Clangite tuba in Sion, et penitentiam in populis predicate; sanctificate ieiunium, predicate curationem, siue cetum, de quibus iam ante diximus: congregate populum, ut qui dispersus peccauerat, congregatus peccare desistat. Sanctificate Ecclesiam, ut nullus in Ecclesia non sanctus sit, ne forsitan impediantur orationes uestre, et modicum fermentum totam massam corrumpat . Coadunate, siue eligite senes, ut non etas in eis, sed sanctitas deligatur. Congregate quoque paruulos et sugentes ubera, ne ulla sit etas que non conuertatur ad Dominum. Paruulos atque lactentes, de quibus in Psalmis et in Euangelio legimus:  Ex ore infantium et lactentium perfecisti laudem . 193 Quos Petrus rationali et absque dolo dicit lacte nutritos : quibus [Al. de quibus] Paulus loquitur: Lac uobis potum dedi, non escam : quorum et Saluator meminit: Ne contempseritis unum de minimis istis . Egrediatur quoque sponsus de cubili suo, et sponsa de thalamo suo: ut in tempore ieiunii, uocationis et cetus, sanctificationis Ecclesie, electionis senum, congregationis paruulorum et sugentium ubera, non seruiat sponsus et sponsa operi nuptiali, quibus et Lege permissum est, ut ad bella non procedant. Unde et Apostolus recedendum parumper a coitu precepit, ut uacare  possimus orationi . Ergo qui in castigatione uictus, et ieiunio atque eleemosynis dicit se agere penitentiam, frustra hoc sermone promittit, nisi egrediatur de cubili suo, et sanctum purumque ieiunium pudica expleat penitentia. Quodque sequitur: Inter uestibulum et altare plorabunt Sacerdotes, pro uestibulo LXX crepidinem interpretati sunt: Symmachus [a 9Kb] : Aquila : Theodotio ipsum uerbum Hebraicum posuit ULAM : quam nos ante fores templi porticumque possumus dicere. Et nota que [Al. quod] sacerdotibus precipiat qui sunt ministri Domini, ut plorent inter templum et altare, et dicant cum Apostolo: Quis infirmatur, et ego non infirmor? quis scandalizatur, et ego non uror ? Et: Flere cum flentibus. Locusque  aptus penitentie et confessioni, templum est et altare: docetque quid dicere debeant sacerdotes, immo quomodo Dominum deprecari: Parce, Domine, populo tuo; qui quando peccabat, uocabatur non populus tuus: nunc postquam recessit a uitiis, appellatur populus tuus. Et ne des hereditatem tuam in opprobrium, ut dominentur eis nationes. Apertum est enigma quod latebat. Populus enim ille multus et fortis, qui supra sub eruce, et locuste, et bruchi, et rubiginis descriptus est nomine, nunc manifestius qui sit ostenditur: Ut dominentur, inquit, eis nationes. Datur autem in opprobrium hereditas Domini, quando seruierint hostibus, et dixerint nationes: Ubi est Deus eorum, quem sibi presulem, quem defensorem esse iactabant? Possumus nationes interpretari et  aduersarias potestates, que quamdiu non 194 agimus penitentiam, dominantur nostri, et exprobrant et dicunt: Ubi est Deus eorum? Iudei istum locum ad Gog et Magog referunt, seuissimas nationes, quas in ultimo tempore contra Isrel dicunt esse uenturas, de quibus plenius scribitur in Ezechiel.

 Zelatus est Dominus terram suam, et pepercit populo suo: et respondit Dominus et dixit populo suo: Ecce ego mittam uobis frumentum et uinum et oleum, et replebimini eo, et non dabo uos ultra opprobrium in gentibus: et eum qui ab Aquilone est, procul faciam a uobis, et expellam eum in terram inuiam et desertam: facies [uulg. faciem] eius contra mare orientale, et extremum eius ad mare nouissimum:  et ascendet fetor eius, et ascendet putredo illius, qui [uulg. quia] superbe egit. LXX: Et zelatus est Dominus terram suam, et pepercit populo suo, et respondit Dominus, et dixit populo suo: Ecce ego mittam uobis frumentum et uinum et oleum, et implebimini ex eis, et non dabo uos ultra opprobrium in gentibus, et eum qui ab Aquilone est repellam a uobis, et educam eum in terram que est sine aqua, et disperdam faciem eius in mare primum, et posteriora eius in mare nouissimum: et ascendet fetor eius, et ascendet putredo illius, quoniam magnificata sunt opera eius. Postquam  sacerdotes pro populo deprecati sunt, et dixerunt: Parce, Domine, populo tuo, et ne des hereditatem tuam in opprobrium, fecitque populus quod preceptum est, ut sanctificaret ieiunium, predicaret curationem, congregaret [Al. cogeret] multitudinem, sanctificaret Ecclesiam, eligeret senes, paruulos et sugentes ubera congregaret, et egrederetur sponsus de cubili suo, et sponsa de thalamo suo, et nequaquam carni et uoluptati, sed anime et fletibus inseruirent. Zelatus est Dominus terram suam, quam prius quasi alienam contempserat, et passus fuerat locusta uastante populari, et intantum pepercit penitentibus, ut eos dignos sua responsione faceret, diceretque, quoniam omnes fruges uestras, locusta, bruchus, rubigoque uastauit: ideo dabo uobis frumentum,  et cetera que propheta describit, et ultra uos non tradam captiuitati. Et Assyrium atque Chaldeum qui ab aquilone [Al. a Babylone] est, procul faciam a uobis, de quo supra scriptum est: Populus multus et fortis, 195 ante faciem eius ignis uorans, et post eum exurens flamma, quasi aspectus equorum aspectus eorum. Et expellam, inquit, eum in terram solitudinis, et prime partes illius cadent in mare Orientale, et posteriores in mare nouissimum, et ascendet fetor eius, id est, qui ab Aquilone est, et putredo, quia superbe egit. Sepe commonui sub translatione locustarum describi impetum Chaldeorum, quo Iudea uastata est. Itaque seruat metaphoram in reliquis, et iuxta situm prouincie sic loquitur, quasi non de hostibus, sed de locustis  referre uideatur. Etiam nostris temporibus uidimus agmina locustarum terram texisse Iudeam, que postea misericordia Domini inter uestibulum et altare, hoc est, inter crucis et resurrectionis locum, sacerdotibus et populis Dominum deprecantibus atque dicentibus: Parce populo tuo, uento surgente, in mare primum et nouissimum precipitate sunt. Mare primum quod iuxta solitudinem est, et uergit ad Orientem, illud intellige, in quo fuit quondam Sodoma et Gomorrha, Adama et Seboim, [b 1Kb] quod nunc Mortuum nominatur, eo quod nulla ibi uiuant animantia. Mare autem nouissimum, hoc quod ad Occidentem est, et quod ducit in Aegyptum, in cuius littore Gaza, et Ascalon, Azotusque et Ioppe, et  Cesarea, et cetere urbes maritime site sunt. Cumque littora utriusque maris aceruis mortuarum locustarum, quas aque euomuerant, implerentur, putredo earum et fetor intantum noxius fuit, ut erem quoque corrumperet, et pestilentia tam iumentorum quam hominum gigneretur. Querat eruditus lector ubi hoc iuxta litteram factum sit de Chaldeis? Non multo post tempore quam hec prophetata sunt, siquidem in Isaia legimus, centum octoginta quinque millia Chaldeorum sub rege Ezechia in una nocte angelo seuiente percussa .  Hoc iuxta historiam dixerimus. Ceterum iuxta tropologiam, omnis anima terra est Domini, in qua seminat pater familias sementem suam, que cum pro tritico zizania fecerit, id est, auenas et lolium, et offenderit Dominum suum, et postea egerit penitentiam, 196 plangensque dixerit: Parce, Domine, populo tuo, zelatur Dominus terram suam, et parcet ei quam dudum contempserat, suoque eam dignatur alloquio et dicit: Mittam tibi frumentum, de quo scriptum est: Amen amen, dico uobis, nisi granum frumenti cadens in terram mortuum fuerit, ipsum solum manet: si autem mortuum fuerit, multos fructus facit : et uinum quod letificat cor hominis, et oleum quod exhilarat faciem, ut uetus tristitia peccatorum, frumenti et uini et olei, id est, uirtutum  letitia temperetur, tantamque habebunt bonorum omnium abundantiam, ut repleantur eis atque saturentur. Cumque hoc fuerint consecuti, nequaquam tradentur in opprobrium gentibus, de quibus Apostolus loquitur: Non est nobis colluctatio aduersus carnem et sanguinem, sed aduersus principes et potestates: aduersus mundi rectores tenebrarum harum, contra spiritualia nequitie in celestibus . Eum quoque qui ab Aquilone est (de quo Ieremias loquitur: Ab Aquilone exardescent mala super omnes habitatores terre  procul, inquit, a uobis faciam, et expellam eum in terram inuiam et desertam, que non habet notitiam Dei, in qua non habitat Spiritus sanctus. Faciesque eius erit in mari  primo et in mari nouissimo, in his qui aperuerint ei ianuam peccatorum, et apud quos usque ad extremum uite tempus permanserint, et fetor illius et putredo ascendit etiam in eos qui sibi magna promittunt, et cadunt per superbiam: quia numquam tuta est humana fragilitas, et quanto uirtutibus crescimus, tanto magis timere debemus ne de sublimibus corruamus. Iuxta litteram, greges locustarum magis Auster quam Aquilo consueuit adducere, id est, non ex frigore ueniunt, sed ex calore: uerum quoniam de Assyriis loquebatur, locustarum ponens similitudinem, ideo Aquilonem interposuit, ut non ueram locustam, que ab Austro uenire consueuit, sed sub locusta intelligamus Assyrios atque Chaldeos.

 Noli timere, terra: exsulta et  letare quoniam magnificauit Dominus ut faceret: nolite timere, animalia regionis; quia germinauerunt 197 speciosa deserti, quoniam [uulg. quia] lignum attulit fructum suum, ficus et uinea dederunt uirtutem suam: et filii Sion, exsultate et letamini in Domino Deo uestro, quia dedit uobis doctorem iustitie, et descendere faciet ad uos imbrem matutinum, et serotinum [uulg. addit sicut] [a 1Kb] in principio, et implebuntur aree frumento, et redundabunt torcularia uino et oleo, et reddam uobis annos, quos comedit locusta, bruchus, et rubigo, et eruca. Fortitudo mea magna  quam misi in uos: et comedetis uescentes, et saturabimini, et laudabitis nomen [uulg. addit Domini] Dei uestri, qui fecit nobiscum [uulg. uobiscum] mirabilia, et non confundetur populus meus in sempiternum: et scietis quia in medio Isrel ego sum, et ego Dominus Deus uester, et non est amplius, et non confundetur populus meus in sempiternum. LXX: Confide, terra, gaude atque letare, quia magnificauit Dominus ut faceret: confidite, iumenta campi, quoniam germinauerunt campi solitudinis, quia lignum attulit fructum suum, ficus et uinea dederunt fortitudinem suam: et filii Sion, gaudete atque letamini in Domino Deo uestro, quoniam dedit uobis escas iustitie, et pluit uobis imbrem temporaneum et serotinum, sicut a principio, et replebuntur aree tritico, et redundabunt  torcularia uino et oleo. Et reddam uobis pro annis in quibus comedit locusta, et bruchus et rubigo, et eruca. Fortitudo mea magna quam misi in uos, et uescemini comedentes, et saturabimini: et laudabitis nomen Domini Dei uestri, qui fecit uobiscum mirabilia et non confundetur populus meus in eternum, et scietis quia in medio Isrel ego sum, et ego Dominus Deus uester, et non est amplius preter me, et non confundetur populus meus in eternum. Omnibus que [Al. quibus] supra fuerat comminatus, nunc contraria pollicetur. Supra dixerat: ignis comedit speciosa deserti, et flamma succendit omnia ligna regionis, et bestie agri quasi area sitiens imbrem suspexerunt ad te: quoniam exsiccati sunt fontes aquarum, et ignis deuorauit speciosa deserti. Nunc letis tristitiam mitigat,  et lacrymas uertit in risum. Nolite, inquit, timere, animalia regionis: quia germinauerunt speciosa deserti: quia lignum attulit fructum suum, ficus et uinea dederunt uirtutem suam: et tanta erit rerum omnium abundantia, ut nequaquam desit [Al. dem] uobis frumentum, uinum 198 et oleum quo saturemini; sed adimpleantur aree frumento, et redundent torcularia uino et oleo, ut non solum ipsi comedere, sed etiam aliis prebere ualeatis. Ad filios quoque Sion specialiter loquitur, ut exsultent et gaudeant, non in quacumque re leui; sed in Domino Deo suo, qui dedit eis alimenta iustitie: et ut Septuaginta transtulerunt, et imbrem temporaneum et serotinum, ut comedant atque letentur, et laudent nomen Domini Dei sui, qui fecit cum eis mirabilia,  et nequaquam confundantur: et sciant quia Dominus Deus Isrel habitet in medio eorum, et preter illum nullus sit alius, quia Pater in Filio, et Filius in Patre: et non confundetur populus illius [Al. meus] in eternum. Hec iuxta litteram, quia a Domino repromissa sunt, credimus accidisse, et sterilitatem preteritam nouis frugibus compensatam: ut quidquid [b 9Kb] locusta, bruchus, et rubigo, et eruca consumpserat, annis sequentibus impleretur. Querimus cur eruca fortitudo, uel uirtus Domini appellata sit, et non solum uirtus, sed uirtus magna? Quomodo potentia  Dei in Aegyptiis plagis ostensa est per parua animalia, et precipue ciniphes, qui tam parui sunt culices, ut uix cernantur oculis. Sic et nunc in paruo tardoque uermiculo, qui uix moueri potest, et leui tactu conteritur, Dei potentia et humana fragilitas demonstratur. Non quo Deus ad nutum suum et potentie maiestatem nequeat terras subuertere, et operire cuncta diluuio, uel fulmine concremare; sed per parua, et, ut ita dicam, puncta corporum, ostendit humanam fragilitatem. Unde et illud solemus Marcioni et ceteris respondere hereticis qui uetus laniant Testamentum, quod et pulices et culices et cimices, et huiuscemodi animantia idcirco fecerit Deus, ut fragilitatem et imbecillitatem nostre carnis ostenderet, que intantum nichil est, ut ab his que  parua sunt uulneretur. Si autem eruca tardus paruusque uermiculus fortior homine est, quid gloriatur terra et cinis; et elata per superbiam  humana contemnit? Quidam locum istum sic interpretantur: A dextris et a sinistris uirtutes et fortitudines Dei 199 legimus, quas Greci uocant. A dextris Seraphim et Cherubim, cunctasque angelicas potestates, a sinistris contrarias fortitudines, de quibus scriptum est: Misit in eos iram indignationis sue, furorem et iram, et tribulationem, immissionem per angelos malos ; de quibus et Micheas in Regnorum [Al. Regum] uolumine loquitur: uidi Dominum Deum Isrel sedentem super thronum suum, et omnis exercitus celi stabat iuxta eum a dextris, et sinistris eius  . Ego puto sinistrum fuisse spiritum, qui egressus est, et stetit coram Domino, et ait: Ego decipiam Achab, et egrediar, et ero spiritus mendax in ore omnium Prophetarum eius. Ad quam sinistram et contrariam potestatem, que apta erat ad decipiendum, et exercitata ad ruinas, et multos ante deceperat, loquitur Deus: Decipies et preualebis: egredere et fac sic. Spiritus quoque ille qui suffocabat Saul, de quo dixerunt ad eum pueri sui: Ecce spiritus Dei malus obstupescere te facit , de sinistris partibus erat, qui ministrant Domino ad puniendos eos qui cruciari propter peccata meruerunt. Non solum enim homines ministri sunt, et ultores ire eius, in his qui malum operantur, et non sine causa portant gladium; sed etiam contrarie  fortitudines, que appellantur furor et ira Dei, quos propheta declinans ait: Domine, ne in furore tuo arguas me, neque in ira tua corripias me . Istiusmodi  questionariis atque tortoribus tradidit Apostolus peccatorem in interitum carnis, ut spiritus saluus fieret , de quibus et Satanas est, cui tradidit alios ut discerent non blasphemare . Hec de eruca cur Dei appellata sit uirtus. Transeamus ad ordinem intelligentie spiritualis: Ne timeas, terra, immo confide atque letare, que prius sementem dominicam tua ariditate perdideras: quia magnificauit Dominus, ut faceret tecum misericordiam, intantum, ut etiam iumenta regionis et deserte solitudinis letis noualibus complerentur, et  lignum crucis afferret fructum suum, et Spiritus sancti dona dulcissima suam cunctis tribuerent largitatem. uos quoque quos iuste post penitentiam uoco filios Sion et Ecclesie, letamini atque gaudete, quia dedit uobis Deus pater doctorem iustitie, siue tribuit uobis alimenta iustitie, et descendere fecit ad uos pluuias temporaneas atque serotinas . Pluuia 200 tempestiua est quando primum doctrinam suscipimus pluuia; serotina quando laboris nostri fructus recipimus, et ad perfectam sanctarum Scripturarum scientiam peruenimus. Potest pluuia temporanea et serotina, uetus et nouum accipi Testamentum. Et non solum, inquit, hoc dedit; sed fecit uos nouis uirtutum frugibus abundare, et saturari atque inebriari frumento, uino et oleo, de  quo sepe diximus. Et annos quos perturbationibus ante regnantibus perdideratis in uobis, quando opera uestra locusta, bruchus, rubigo, erucaque consumpserant, Deus uobis perire non passus est. Tunc comedetis fructus iustitie, et saturabimini, et laudabitis nomen Domini Dei uestri, qui fecit uobiscum mirabilia. Si autem post penitentiam tantam ubertatem Deus rerum omnium pollicetur, quid respondebit Nouatus negans penitentiam, et reformari posse peccatores in pristinum statum, si digna fecerint opera penitentie? Intantum enim Deus recipit penitentes, ut uocet eos populum suum, et nequaquam asserat confundendos; et habitaturum se in eorum medio repromittat, nec amplius eos alium habituros Deum; sed in eum toto animo confisuros,  qui in illis maneat in eternum.

 Et erit post hec, effundam spiritum meum super omnem carnem, et prophetabunt filii uestri, et filie uestre, senes uestri somnia somniabunt, et iuuenes uestri uisiones uidebunt; sed et super seruos meos et [uulg. addit super] ancillas meas [uulg. tacet meas] in diebus illis effundam spiritum meum, et dabo prodigia in celo et in terra, sanguinem, et ignem, et uapores fumi. Sol conuertetur [uulg. uertetur] in tenebras, et luna in sanguinem, antequam ueniat dies Domini magnus et horribilis. Et erit, omnis qui inuocauerit nomen Domini, saluus erit. LXX: Et erit post hec, effundam de spiritu meo super omnem carnem, et prophetabunt filii uestri, et filie uestre, et senes uestri somnia somniabunt, et iuuenes uestri uisiones uidebunt:  et super seruos meos et super ancillas meas in diebus illis effundam de spiritu meo, et dabo prodigia in celo, et super terram sanguinem, ignem, et uaporem fumi. Sol conuertetur in tenebras, et luna in sanguinem, antequam ueniat dies Domini magnus et illustris. Et erit, omnis qui inuocauerit nomen Domini, saluus erit. Hunc locum beatus apostolus Petrus 201 impletum tempore Dominice passionis exposuit, quando descendit die Pentecostes Spiritus sanctus super credentes, et omnes loquebantur sicut Spiritus sanctus dabat eis: ita ut mirarentur qui aderant, et dicerent: Nonne omnes isti qui loquuntur Galilei sunt; et quomodo nos audiuimus linguam nostram in qua nati sumus? Parthi, et Medi, et Elamite  , et reliqui; alii uero dicebant, quid uult hoc esse? Irridentibusque aliis atque dicentibus: musto pleni sunt, stans Petrus cum undecim eleuauit uocem suam, et ait: uiri Iudei, et qui habitatis Ierusalem uniuersi, hoc notum sit uobis, et auribus percipite uerba mea: Neque enim ut uos estimatis, isti ebrii sunt, cum sit hora tertia diei; sed hoc est quod dictum est per prophetam Iel. Et erit post hec, dicit Dominus: Effundam de spiritu meo super omnem carnem, et prophetabunt, et reliqua usque ad eum locum, quem in capitulo proposuimus. [a 1Kb] Cum igitur Petrus illo tempore quo passus est Dominus, prophetiam Iel impletam esse memoret, hoc tantum querimus, quomodo et superiora et media, et que sequuntur usque ad finem uoluminis sibi ualeant coherere, ne sub  uno textu consequentiaque sermonis, diuersa et dissonans inter se explanatio scatere uideatur? A principio ergo usque ad eum locum ubi scriptum est: Magnus dies Domini et terribilis ualde, et quis sustinebit eum? comminatio est atque descriptio, que peccatori populo Dominus illaturus sit. Ab eo autem loco ubi legimus: Conuertimini ad me in toto corde, et in ieiunio, et in fletu, et in planctu, usque ad eum locum, ubi ait: Quare dicunt in populis, ubi est Deus eorum? cohortatio Domini est post penas atque supplicia ad penitentiam prouocantis. Rursum ab eo loco qui sequitur: Zelatus est Dominus terram suam et pepercit populo suo, et respondens Dominus dixit, usque ad eum locum, ubi scriptum est: Et non confundetur populus meus in eternum, repromissio futurorum  est, que bona postquam egerint penitentiam, debeant prestolari. Et post multa que nunc longum est retexere, hec quoque in promissione dicuntur, que in presentiarum conamur exponere: Effundam de spiritu meo super omnem carnem, et prophetabunt filii uestri, 202 et filie uestre, et reliqua. uideor mihi a principio usque ad hunc locum, textum seruasse sermonis. Laboris est maximi, quomodo que sequuntur, his que nunc disserimus, coaptanda sint. Alius dicit que generaliter in ultimo tempore repromissa sunt, nunc ex parte completa. Et quia [b 1Kb] premium futurorum in primo aduentu Domini apostoli sentiebant, libamenta quedam et primitias mirabilium expletas memorare, ut donec ueniat quod perfectum est, id quod ex parte precesserat, sentiremus.  Alius uero apostolice esse asserit consuetudinis, iuxta illud quod de sancto uiro scriptum est: Dispensabit sermones suos in iudicio : ut quidquid utile audientibus esse cernebant, et non repugnare presentibus, de alterius temporis testimoniis roborarent, non quod abuterentur audientium simplicitate et imperitia, ut impius calumniatur Porphyrius, sed iuxta apostolum Paulum, predicarent opportune, importune . Et sequentes regulam prophetarum, quidquid Iudei in ultimo tempore sibi carnaliter repromittunt, spiritualiter  in primo aduentu Domini Saluatoris dicerent esse completum: maxime cum et illi, et nos que promissa sunt, in Christo dicamus esse complenda: in hoc tantummodo discrepantes, quod illi futura contendunt, nos iam facta conuincimus: de quo in his que sequuntur, plenius disserendum est. Omnis autem caro super quam effusurum se de spiritu suo Dominus pollicetur, illa est de qua Isaias loquitur: Et uidebit omnis caro salutare Dei . Ergo salutare Dei uideri non potest, nisi Spiritus sanctus effundatur. Et quicumque credere se dicit in Christum, non credens in Spiritum sanctum, perfecte fidei oculos non habebit. Unde et in Actibus apostolorum, qui baptizati erant baptismate Ioannis in eum qui uenturus erat, hoc est, in nomine Domini  Iesu: quia responderunt Paulo interroganti: Sed ne si sit quidem Spiritus sanctus, nouimus , iterum baptizantur: immo uerum baptisma accipiunt, quia sine Spiritu sancto et mysterio Trinitatis, quidquid in unam et alteram personam accipitur, imperfectum est. Neque uero omnis qui acceperit Spiritum 203 sanctum, statim habebit et gratiam spiritualem; sed per effusionem Spiritus sancti diuersas gratias consequetur . Alii prophetiam, ut filii et filie qui maioris sunt meriti; alii somnia, ut senes iam prouectioris etatis: alii uisiones, ut iuuenes qui uicerunt malignum. Serui uero et ancille qui adhuc spiritum timoris habent, et non dilectionis, quia perfecta dilectio foras mittit timorem, non habebunt prophetiam, non somnia, non uisiones; sed,  Spiritus sancti effusione contenti, fidei tantum et salutis gratiam possidebunt. Tunc dabit prodigia Dominus in celo et in terra: in celo, quia sol est uersus in tenebras, et luna in sanguinem: in terra, quia tam uehementi et insolito motu terra contremuit, ut monumenta aperta, et saxa disrupta sint. Quod autem dicit, sanguinem et uapores, siue uaporem fumi, sanguis ille est, de quo in Psalmis legimus: Ut intingatur pes tuus in sanguine . Et in Isaia: Quam rubicunda sunt uestimenta tua ! et quem, percusso latere Saluatoris, mixtis aquis Romanus miles effudit . Et ignis Spiritus sancti, qui descendit de celo, ut in Actibus apostolorum legimus: Apparuerunt illis dispertite lingue tamquam ignis, seditque supra singulos  eorum, et repleti sunt omnes Spiritu sancto, et ceperunt eloquit uariis linguis, prout Spiritus sanctus dabat eloqui illis . Hic est ignis quem uenit Dominus mittere super terram, et antequam pateretur, in discipulis suis optabat ardere . Ignis nature est duplicis: habet lumen credentibus; habet tenebras suppliciaque incredulis, qui appellantur uapores fumi. Iste fumus est amarissimus, qui excecauit oculos Iudeorum, de quo in prouerbiis legimus: Sicut fumus noxius est oculis, et immatura uua dentibus, sic iniquitas utentibus ea . De hoc fumo et Isaias in uisione magna loquitur, in qua predicebatur cecitas Iudeorum: Et superliminare motum est, et domus impleta est fumo. Unde postea sequitur: uade, et dic populo huic: Auditu audietis, et non intelligetis; et uidentes aspicietis, et non uidebitis: incrassatum est enim cor populi huius, et auribus suis grauiter audierunt . Sol quoque est uersus in tenebras, quando pendentem Dominum suum uidere non ausus est, et luna in sanguinem, quod aut iuxta historiam factum esse credamus et ab euangelistis 204 silentio pretermissum, neque enim omnia que fecit iehsu, scripta referuntur, que si scriberentur per singula, ne ipsum quidem arbitror mundum capere eos, qui scribendi sunt, libros . Aut certe quomodo sol  uersus in tenebras est, non quod ipse sit mutatus in tenebras, sed quod tenebras mundo induxerit: sic et luna non est uersa in sanguinem, sed Iudeos blasphemiarum et negationis in Christum horrore coopertos, eterno testimonii sui sanguine condemnauit, dicentes: Sanguis eius super nos, et super filios nostros . Hec omnia priusquam dies Domini ueniat magnus et horribilis, futura describit. Dies autem Domini magnus et horribilis aut resurrectionis esse credendus est, aut certe, multa post tempora, dies iudicii, qui uere magnus est et horribilis. Sed quia sequitur: Et erit, omnis qui inuocauerit nomen Domini, saluus erit, [a 1Kb] et hoc apostolus Paulus refert ad tempus Dominice passionis, magis de resurrectionis die intelligendum est. Ait enim scribens  ad Romanos: Non est distinctio Iudei et Greci. Idem enim ipse Dominus omnium: diues in omnes qui inuocant illum. Omnis enim quicumque inuocauerit nomen Domini, saluus erit. Quomodo ergo inuocabunt, in quem non crediderunt? aut quomodo credent ei, quem non audierunt? quomodo autem audient sine predicante? quomodo autem predicabunt nisi mittantur . Quodque ait: Omnis qui inuocauerit nomen Domini, saluus erit, non leue esse credamus, licet enim idem apostolus scribat: Nemo dicit Dominum Iesum nisi in Spiritu sancto ; tamen hoc ipsum dicere, non sermone, sed affectu cordis est ponderandum. Omnis enim qui inuocauerit nomen Domini, saluus erit. Unde et Paulus et Sostenes scribunt Ecclesie Dei que est Corinthi: Sanctificatis in  Christo Iesu, uocatis sanctis cum uniuersis qui inuocant nomen Domini Iesu Christi : secundum illud quod in Psalmis legimus: Moyses et Aaron in sacerdotibus eius, et Samuel inter eos qui inuocant nomen eius. Inuocabant Dominum, et ipse exaudiebat  eos: in columna nubis loquebatur ad eos . Si igitur de credentibus Corinthiis, et de Moyse et Aaron ac Samuele scribitur, quod inuocauerint nomen Domini, non incipientium, sed perfectorum, hanc gratiam esse credamus. uerbum quoque effusionis, quod Hebraice 205 dicitur ESPHOCH , et omnes similiter transtulerunt, ostendit muneris largitatem, quod nequaquam in paucos Prophetas , sed in omnes credentes in nomine Saluatoris, Spiritus sancti dona descenderint [Al. descenderent]: nequaquam in hunc et illum, sed in omnem carnem. Neque enim est distinctio Iudei et Greci, serui et liberi, uiri et femine: quia omnes in Christo unum sumus . Unde et Agabus Cesaree prophetauit , et  in Antiochia erant prophete plurimi: et Apostolus precipit, ut si, altero prophetante, alteri fuerit reuelatum, prior taceat . Et quatuor filias Philippi euangeliste legimus prophetasse . Senes quoque uiderunt somnia, quando Paulus iam senex audiuit uirum Macedonem, dicentem sibi: Transiens in Macedoniam adiuua nos . Et omnes iuuenes qui in Christo exstitere fortissimi, et [b 1Kb] Domini bella bellarunt, uiderunt uisiones, Domino sua promissa complente: Ego uisiones multiplico [Al. multiplicabo], et in manibus prophetarum assimilatus sum .

 Quia in monte Sion et in Ierusalem erit saluatio: sicut dixit Dominus: et in residuis quos Dominus uocauerit. LXX: Quia in monte Sion et in Ierusalem  erit qui saluatus fuerit: sicut dixit Dominus: et annuntians quos Dominus uocauit. In eo loco, in quo nos posuimus, saluatio, siue saluatus, et in Hebraico scriptum est PHALETA , Symmachus transtulit, qui fugerit. Et rursum ubi nos diximus, in residuis, et LXX transtulerunt, annuntians, in Hebraico legitur SARIDIM [Al. SARADIM] , quod Iudei loci nomen existimant. Postquam igitur uenit dies Domini magnus et horribilis: et saluus effectus est, quicumque post Domini resurrectionem nomen illius inuocauit, omnis qui fuit [c 1Kb] in monte Sion, et in Ierusalem saluatus est: de Sion enim egressa est lex: et uerbum Domini, de Ierusalem , de qua scriptum est: Non capit prophetam perire extra Ierusalem . Principium ergo eorum qui  saluati sunt fuit in Sion et Ierusalem, in specula, et in uisione pacis, et in his qui residui fuerunt, quos uocauit Dominus. Residuos eos debemus intelligere, qui de Iudeorum populo crediderunt, de quibus Isaias loquitur: Nisi Dominus Sabaoth 206 reliquisset  nobis semen, sicut Sodoma facti essemus, et sicut Gomorrha similes fuissemus . Hos residuos Dominus uocauit, siue euangelizauit eos, quos uocauit: sic enim LXX interpretati sunt. Locus hic difficillimus est, et multiplicem recipiens explanationem: ut sub tropologia omnia que dicta sunt, ad illa tempora referamus, ad que Petrus et Paulus apostoli retulerunt, hoc est, quando passus est Dominus et resurrexit. Neque enim fieri potest, ut superiora in tempore passionis, et que sequuntur intelligamus in die iudicii, maxime cum sequatur: Quia ecce in diebus illis, et in tempore illo, et iste uersiculus, precedentibus inferiora connectens, uno dicat cuncta tempore perpetrata.

 Quia ecce in diebus illis,  et in tempore illo, cum conuertero captiuitatem Iuda et Ierusalem, congregabo omnes gentes, et deducam eas in uallem Iosaphat, et disceptabo cum eis ibi super populo meo, et hereditate mea Isrel, quos disperserunt in nationibus: et terram meam diuiserunt, et super populum meum miserunt sortem: et posuerunt puerum in prostibulo, et puellam uendiderunt pro uino, ut biberent. LXX: Quia ecce ego in diebus illis, et in tempore illo quando conuertero captiuitatem Iuda et Ierusalem, congregabo omnes gentes, et deducam eas in uallem Iosaphat, et disceptabo cum eis ibi pro populo meo, et hereditate mea Isrel, qui dispersi sunt in gentibus: et terram meam diuiserunt, et super populum meum miserunt sortes: et posuerunt puerum in prostibulo, et puellas uendebant pro uino, et bibebant. Dicamus  ut polliciti sumus, [a 1Kb] primum iuxta anagogen prioribus posteriora iungentes, eadem si poterimus, ad diem iudicii referre tentabimus. Saluatis credentibus in monte Sion, et Ierusalem, et uocatis residuis de populo Iudeorum, qui cum apostolis et per apostolos crediderunt, in tempore illo postquam conuerterit Dominus captiuitatem Iuda et Ierusalem, qui uenerat predicare cesis uisum, et captiuis remissionem, et liberauit eos qui Dominum confitentur, et qui uersantur in Ecclesia, in qua uisio pacis est, congregabit omnes gentes que credere noluerunt: et 207 deducet eas in uallem Iosaphat, quod significantius, iuxta Hebraicam ueritatem Grece dicitur , id est, deorsum ducam, et de sublimibus ad inferiora detraham. Simulque considera, quando  incredulos quosque, uel aduersarias potestates Dominus ad iudicium prouocat, et disceptat cum eis pro populo suo: deducam, inquit, eas in uallem Iosaphat. Quando autem credentes ad prelium cohortatur, dicit: Suscitate robustos: accedant, ascendant omnes uiri bellatores: consurgant et ascendant gentes in uallem Iosaphat, non descendere, sed ascendere cohortantur. Omnis enim qui iudicatur [b 1Kb] propter peccata sua, in ualle positus est, que appellatur Iosaphat, id est, Domini iudicium. Qui enim credit in Domino, non iudicabitur. Ibique disputabit  cum eis, non potentia maiestatis, sed rationis eos ueritate conuincens, qui partiti sunt populum Dei, et hereditatem illius disperserunt in nationibus, ut seruos Dei sibi seruire compellerent: et terram illius diuiserunt, multis eam inter se erroribus separantes, ut alii colerent Iouem, alii Iunonem, et Mineruam, et febrem, et rubiginem, et Anubim et crocodilum, et ibin, noctuas, accipitres, et ciconias. Sub his nominibus quondam diuisus est populus Dei: que aduersarie nationes, id est, principes mundi istius, et rectores tenebrarum, non solum diuiserunt sibi populum Dei, sed posuerunt pueros in prostibulum, ut uirilem cogerent mutare naturam, de quibus Apostolus loquitur: Propterea tradidit illos Deus in passiones ignominie: siquidem femine  eorum mutauerunt naturalem usum [Al. naturam suam], in eum usum qui contra naturam est. Similiter et masculi, relicto naturali usu femine, accensi sunt in desiderium sui in inuicem, masculi in masculos turpitudinem operantes, et mercedem quam oportuit erroris sui in semetipsos recipientes. Nec hoc fecisse contenti, uendiderunt puellam pro uino, ut biberent, et libidini preferrent gulam. Que uniuersa Iudei, uespasiani, Titique temporibus, et maxime Hadriani, iuxta litteram impleta esse commemorant. Si autem ad diem iudicii, que scripta sunt, uoluerimus referre, dicimus omnem qui saluatur, saluari in Ecclesia, siue in celesti Ierusalem. Et postquam Iude fuerit et Ierusalem 208 conuersa captiuitas, tunc congregandos et deducendos omnes in uallem Iosaphat: et ibi  disceptaturum Dominum cum eis qui suum populum persecuti sunt, et diuiserunt sibi hereditatem Domini, et disperserunt eos in nationibus, et super terram illius miserunt sortem: que non solum super hereticis debemus accipere, qui sibi Dei populum diuiserunt, et eos faciunt esse gentiles, sed ad omnem rigidum superbumque doctorem, qui sub nomine doctrine et sacerdotii dominantur cleris, et opprimunt eos qui subiecti sunt. Cumque fuerint negligentes, et scandalizauerint unum de minimis, etiam pueros ponunt in prostibulum, siue tradunt meretricibus: et causa uoluptatis sue (quorum Deus uenter est, et gloria in confusione eorum  uendunt puellas, ut bibant uinum. Tradit autem adolescentes meretricibus, et puellas uendit  luxurie, qui turpis lucri gratia non corripit delinquentes.

 uerum quid uobis et mihi, Tyrus et Sidon, et omnis terminus Palestinorum? Numquid ultionem uos reddetis [Al. redditis] mihi? Et si ulciscimini [Al. ulciscemini] uos contra me, cito uelociter reddam uicissitudinem uobis super caput uestrum. Argentum enim meum et aurum meum [uulg. tac. meum] tulistis: et desiderabilia mea, et pulcherrima intulistis in delubra uestra: et filios Iuda, et filios Ierusalem uendidistis filiis Grecorum: ut longe faceretis eos de  finibus suis. LXX: Quid mihi et uobis, Tyrus et Sidon, et omnis Galilea alienigenarum? Numquid retributionem uos redditis mihi: aut iram in corde retinetis aduersum me ? uelociter et cito reddam retributionem uestram in capitibus uestris: pro eo quod argentum meum et aurum meum tulistis: et electa mea et optima intulistis in templa uestra: et filios Iuda, et filios Ierusalem uendidistis filiis Grecorum: ut eiiceretis eos de finibus suis. Et hec Iudei aduersum Tyrum et Sidonem et Palestinorum terminos, siue Galileam alienigenarum dici arbitrantur: quod tempore captiuitatis Iudaice, quando uicti sunt a Romanis, Dei populum persecuti sunt: immo in populo Dei ipsum Deum qui prefuit populo, secundum illud quod scriptum est: Qui uos recipit,  me recipit . Ergo econtrario, qui persequitur populum Dei, ipsum Deum persequitur, cuius est 209 populus. Reddam, inquit, uobis que fecistis populo meo: quia argentum meum et aurum, id est, uasa templi, et quidquid in eo pretiosissimum et speciosissimum fuit, candelabrum aureum et mensam propositionis auream, et duos Cherubim aureos, et propitiatorium, et phialas ac thuribula aurea tulistis, et consecrastis idolis uestris . Hec autem narrat historia Chaldeos magis fecisse, qui uasa templi Domini posuerunt in templo Bel: unde postea Balthasar potat in phialis, et statim regnum eius in Medos et Persas transfertur . Sed quia post diem Domini magnum et horribilem, hec futura dicuntur, que apostoli in resurrectione  Domini interpretantur, et Hebrei in futurum iudicii tempus differunt, magis de Romanis est intelligendum: quod uespasianus et Titus, Rome templo Pacis edificato, uasa Templi et uniuersa donaria in delubro illius consecrarunt: que Greca et Romana narrat historia. Eo tempore filii Iuda et Ierusalem  uenditi sunt filiis Grecorum, ut exterminarentur de finibus suis, et omnis orbis Iudaica captiuitate completus est. Hoc illi referunt, ut ultionem sanguinis Christi et subuersionem Ierusalem, que Dei iudicio accidit, contra Tyrum et Sidonem [a 1Kb] per se accidisse confirment. Nos autem iuxta ceptam tropologiam, Tyrum et Sidonem et Palestinos eos interpretemur,  qui Dei populum coangustant et tribulant et persequuntur  et eum uenantur [Al. ut uenentur] in mortem, quod nomen Sidonis indicat, et bibentes sanguinem corruunt, siue uolutantur in ceno, quod Philistiim Galileaque significat. uelociter et cito restituet eis Dominus quod merentur, quia persecuti sunt eum. Et argentum illius et aurum, eloquia uidelicet Scripturarum, et , id est, sententias,  et omne quod pulchrum in Ecclesia fuit, suis erroribus manciparunt. Hereticus quoscumque deceperit, et sua fecerit adorare simulacra, filios Iuda et filios Ierusalem uendit Grecis, siue gentilibus, et eos de Christianis ethnicos facit: ut exterminet de finibus suis, in quibus in Christo fuerant procreati, et 210 nequaquam in Iudea, et ueritatis confessione, sed in gentium errore uersentur. Que omnia et ad diem iudicii referre possumus, non discrepante uindicta: licet in tempore a superioribus discrepare uideantur. Pro Galilea in Hebreo scriptum est, GALILOTH , quod Aquila [b 45Kb] , Symmachus Terminos transtulit: autem, id est, Tumulos Arenarum, referamus ad littora Palestine, non ad Galileam Philistiim, que omnino  nulla est.

 Ecce ego suscitabo eos de loco, in quo uendidistis eos, et conuertam retributionem uestram in caput uestrum, et uendam filios uestros, et filias uestras, in manibus filiorum Iuda, et uenundabunt eos Sabeis, genti longinque: quia Dominus locutus est. LXX: Ecce ego suscitabo eos de loco in quo uendidistis eos, et reddam retributionem uestram in capita uestra, et uendam filios uestros et filias uestras in manibus filiorum Iuda, et uenundabunt eos in captiuitatem genti, que procul abest, quoniam Dominus locutus est. uerbum Hebraicum SABAIM , quod Aquila et Symmachus ita ut scriptum est transtulerunt, LXX captiuitatem interpretati sunt, quod melius captiuos significat. Sabaim autem gens trans Indiam  dicitur, de qua fuit et regina Saba, que uenit sapientiam audire Salomonis , de quibus et Isaias loquitur: Et Sabaim uiri excelsi ad te transibunt . Unde et thus uenire perhibetur, dicente uirgilio :

   . . . Centumque Sabeo
Thure calent are:
licet quidam Sabeos, Arabes suspicentur. Promittunt ergo sibi Iudei, immo somniant, quod in ultimo tempore congregentur a Domino, et reducantur in Ierusalem. Nec hac felicitate contenti, ipsum Deum suis manibus Romanorum filios et filias asserunt traditurum, ut uendant eos Iudei, non Persis et Aethiopibus et ceteris nationibus que uicine sunt; sed Sabeis, genti longissime: quia Dominus  locutus sit, et populi sui ulciscatur iniuriam. Hec illi et nostri Iudaizantes, qui mille annorum regnum in Iudee sibi finibus pollicentur, et auream Ierusalem, et uictimarum sanguinem, et filios ac nepotes et delicias incredibiles, et portas gemmarum 211 uarietate distinctas. Nos autem dicamus, quod et suscitauit Dominus post aduentum suum, et quotidie suscitat, et suscitaturus est eos, quos uarius error eduxerat de finibus suis. Pulchreque suscitabo,  ait, [a 1Kb] quasi iacentes et corruentes, ut qui iacebant in heresi, stent in Ecclesia, reddens hereticis quod fecerant: Ut filios eorum et filias, quos et in mysticis et in carnalibus erudierant, tradat in manibus filiorum Iuda, in manibus eorum, qui Ecclesiarum principes exstiterunt; et instructi sunt armatura Apostoli, et habent scutum et lanceam ueteris et noui Instrumenti. Ut cum ceperint, filios eorum et filias uendant Sabeis, et faciant esse captiuos, ut procul sint a finibus suis: et ad meliora conuersi, Ecclesiasticis dogmatibus incipiant esse subiecti.

 Clamate hec [Al. hoc] in gentibus: sanctificate bellum: suscitate robustos. Accedant, ascendant omnes uiri bellatores. Concidite aratra uestra  in gladios, et ligones uestros in lanceas. Infirmus dicat, quia fortis ego sum. Erumpite, et uenite, omnes gentes de circuitu, et congregamini, ibi occumbere faciet Dominus robustos tuos [Al. suos]. LXX: Predicate hec [Al. hoc] in gentibus: sanctificate bellum, suscitate pugnatores, adducite et ascendite omnes uiri bellatores. Concidite aratra uestra in gladios, et falces uestras in lanceas. Fortis dicat, quia preualeo ego. Congregamini et introite, omnes gentes per circuitum: et congregamini illuc, mansuetus sit pugnator. Locus iste dupliciter intelligitur: quidam enim arbitrantur hec sanctis gentibus predicari, ut preparentur ad bellum, et pro populo Dei dimicent, ut omnia instrumenta agriculture in gladios lanceasque conuertant, ut infirmus dicat se esse robustum, et ueniant  omnes de circuitu, et in certamen Domini congregentur, maxime quia iuxta LXX sequitur: Mansuetus et mitis sit pugnator, iuxta illud quod in Paralipomenis scriptum est : Et trans Iordanem de Ruben et Gad et dimidia tribu Manasse, in omnibus uasis bellicis centum uiginti millia: omnes isti uiri bellatores parati ad pugnam mente pacifica: [b 1Kb] hos esse uolunt imitatores ueri Dauid, de quo legimus: Memento, Domine, Dauid, et omnis mansuetudinis eius . 212 Et ipse loquitur in Euangelio: Discite a me, quia humilis sum, et mitis , siue mansuetus. uiros quoque eos intelligi uolunt, qui destruentes initia paruulorum, ad perfecte etatis robur accesserint, et omne studium quo prius animarum suarum exercebant agros, ad necessitatem prelii  contulerint. Nobis autem Hebreorum opinionem sequentibus uidetur esse contrarium. Ideo enim gentes aduersarie Isreli parantur ad pugnam, et aratra sua ligonesque, uel falces in gladios lanceasque commutant , et infirmus robustum se esse dicit, erumpuntque et ueniunt de circuitu, et contra Domini exercitum congregantur, ut [Al. et] occumbere Dominus faciat robustos earum, et [Al. ut] intelligant, se Deo aduersante, superatas. Hec iuxta litteram sibi Isrel miserabilis repromittit. Nos iuxta ceptam tropologiam, et gentes demonum, et  eos qui quotidie contra Ecclesiam dimicant, et in ultimo, qui sub Antichristo aduersum sanctos Domini pugnaturi sunt, accipere possumus, qui idcirco congregantur, ut pereant.

 Consurgant, et ascendant gentes in uallem Iosaphat, quia ibi sedebo ut iudicem omnes gentes in circuitu: mittite falces, quoniam maturauit [uulg. maturuit] messis. uenite et descendite, quia plenum est torcular: exuberant torcularia, quia multiplicata est malitia eorum. LXX: Consurgant et ascendant omnes gentes in uallem Iosaphat, quia ibi sedebo ut iudicem omnes gentes in circuitu: emittite falces, quoniam adest uindemia. Introite et calcate, quia plenum est torcular, et redundant torcularia, quia repleta sunt mala eorum. Et hec iuxta superiorem  sensum interpretantur bifariam. Alii enim gentes ascendere in uallem Iosaphat, que interpretatur Domini iudicium, et sedere ibi Deum, ut diiudicet omnes gentes, que de circuitu ueniunt, in bonam partem intelligunt: quo scilicet et sancti contra Dei aduersarios congregentur, et mittant falces suas, ut maturam hostium messem demetant, et ueniant atque descendant, calcentque torcularia, quia adsit uindemia, et intantum musta exuberent, ut torcularia capere non possint. Et ut sciremus que sit uindemia, plenumque torcular, 213 intulit [Al. intulisse]: multiplicata est malitia eorum, haud dubium quin eos significet, qui contra Dominum congregati sunt. Alii autem consurgere gentes, et conuenire in uallem Iosaphat, et sedere Dominum, ut omnes  iudicet nationes, ideo asserunt, ut parent se et assumant uniuersa arma pugnantium, et in ualle Iosaphat Domini falcibus demetantur. uenisse enim contra eos tempus iudicii, et intantum eorum creuisse mala, ut Dei uincerent patientiam. Nam et Amorrhei tunc expulsi sunt, quando expleta sunt peccata eorum. Iudei istum locum ad Gog et Magog gentes seuissimas referunt, de quibus supra diximus, arbitrantes ultimo tempore quando Ierusalem fuerit instaurata, sub mille annorum imperio contra Dei populum esse uenturas, et in ualle Iosaphat que ad Orientalem partem templi sita est, esse ruituras [Al. seuituras]: aduenisse enim tempus occisionis earum, et effundendi sanguinis instare uindemiam.

 Populi, populi in ualle concisionis,  quia iuxta est dies Domini in ualle concisionis. Sol et luna obtenebrati sunt, et stelle retraxerunt splendorem suum. LXX: Sonitus exauditi sunt in ualle iudicii, quia iuxta est dies Domini in ualle iudicii. Sol et luna obtenebrabuntur, et stelle occidere facient splendorem suum. In eo loco ubi nos posuimus, populi, populi, et Septuaginta transtulerunt, sonitus exauditi sunt, in Hebraico scriptum est, AMONIM, AMONIM , quod utique multitudinem, et turbas eorum qui iudicandi sunt, et strepitum sonitumque significat. Rursum ubi nos diximus in ualle concisionis,  sequentes translationem Aquile et Symmachi et quinte editionis, Septuaginta et Theodotio , id est, cause et iudicii transtulerunt: pro quo in Hebraico scriptum est HARUS , quod Hebrei non solum concisionem; sed et aurum interpretari putant, quo scilicet in ualle iudicii, quam suspicantur gehennam, excoctis sordibus peccatorum, purum aurum remaneat. Idcirco autem gentium, de quibus supra diximus in ualle iudicii, siue concisionis, populi congregantur, ut interficiantur et corruant, et a Domino iudicentur. Cuius merorem diei et tormenta pereuntium, ne sol quidem et luna astraque cetera poterunt intueri; sed retrahent fulgorem suum, et seueritatem iudicantis reddentisque uniuscuiusque opus in 214  caput suum, aspicere non audebunt. Non quod clementiora sint quam Dei iudicia; sed quod omnis creatura in tormentis aliorum de suo iudicio pertimescat.

 Et Dominus de Sion rugiet, et de Ierusalem dabit uocem suam, et mouebuntur celi et terra, et Dominus spes populi sui, et fortitudo filiorum Isrel, et scietis quia ego Dominus Deus uester, habitans in Sion [uulg. addit. in] monte sancto meo, et erit Ierusalem sancta, et alieni non transibunt per eam amplius. LXX: Dominus autem de Sion clamabit, et de Ierusalem dabit uocem suam, et mouebitur celum et terra, et Dominus parcet populo suo, et confortabit filios Isrel, et scietis quia ego Dominus Deus uester habitans in Sion monte sancto meo, et erit  Ierusalem sancta, et alienigena non transibit per eam amplius. Cum solis et lune cunctarumque stellarum splendor tenebris fuerit commutatus, Dominus de Sion instar leonis rugiet, siue clamabit, et tam excelsa uox eius erit atque terribilis, ut celorum cardines et terrarum fundamenta quatiantur. Cumque tam seuerus in eos fuerit qui puniendi sunt, erit clemens erga populum suum, et dabit eis fortitudinem qui appellantur filii Isrel, mens scilicet cernens Deum; uel , quem nos rectissimum Dei dicere possumus: qui non ambulauerunt per prauas semitas, sed gradientes in uia Christi, omnia recta fecerunt. Tunc scient et hi qui punientur, et illi qui assumentur in gloriam, quod Dominus habitet in specula sua Sion, et in Christo  monte sancto suo, siue in eo qui se dignum Dei habitaculo preparauit. Tunc erit sancta Ierusalem uisio pacis, a qua et Salomon nomen accepit, et alieni non pertransibunt per eam amplius. Alienos uel demones intellige, qui externi a Deo sunt: uel omnes pessimas cogitationes atque peccata, de quibus propheta loquitur: Ab alienis parce seruo tuo : que nequaquam ultra in nobis uiam reperirent, si habuerimus Dei pacem, et cor nostrum  aduersariis non patuerit. Hec Iudei et nostri, ut diximus, iudaizantes, ad mille annorum fabulam referunt, quando putant Christum habitaturum in Sion, et in Ierusalem aurea atque gemmata sanctorum populos congregandos, ut qui in isto seculo oppressi sunt ab uniuersis gentibus, in hoc eodem cunctis imperent nationibus.

 215 Et erit in die illa, stillabunt montes dulcedinem, et colles fluent lacte, et per omnes riuos Iude ibunt aque. LXX: Et erit in die illa, stillabunt montes dulcedinem, et colles fluent lacte, et omnes emissiones Iude fluent aquis. Habitante Domino in Sion et in monte sancto suo, quando nullus per Ierusalem sanctam pertransire tentauerit, quicumque in ea mons fuerit, et ad uirtutum excelsa  peruenerit, dulcedine et melle sudabit, et stillabunt ex eo gratie spirituales, de quibus propheta loquitur: Quam dulcia gutturi meo eloquia tua, super mel ori meo ! Qui autem inferior montibus est, et necdum ad perfectionis culmen ascenderint, uocabitur collis, et fluent de eo riui lactis, quibus rudis in Christo nutritur infantia, et aquarum flumina, que de uentre suo Dominus manare testatus est . Omnes enim riui, siue emissiones Iuda, implebuntur aquis, et nichil in eis siccum erit, redundantibus cunctis gratia spirituali.

Et fons de domo Domini egredietur, et irrigabit torrentem [Al. fontem] spinarum. Pro torrente spinarum, Septuaginta transtulerunt, torrentem funiculorum, id est, : [a 8Kb] quod aut funiculos significat,  aut iuxta Aegyptios mensuram certi itineris, Psalmista dicente: Semitam meam et funiculum meum tu inuestigasti . In Nilo enim flumine, siue in riuis eius, solent naues funibus trahere, certa habentes spatia, que appellant funiculos, ut labori defessorum, recentia trahentium colla succedant. Nec mirum si unaqueque gens certa uiarum spatia suis appellet nominibus, cum et Latini mille passus uocent, et Galli leucas, et Perse parasangas, et [b 1Kb] rastas uniuersa Germania, atque in singulis nominibus diuersa mensura sit. Hec propterea, quia uerbum Hebraicum SATTIM  Septuaginta funiculos transtulerunt. Ceterum nulli dubium est, omnia que in tabernaculo Dei legimus, de lignis Settim fuisse perfecta:  que LXX interpretati sunt ligna imputribilia. Est autem genus arboris in eremo, spine albe simile, colore et foliis, non magnitudine. Alioquin tam grandes [c 20Kb] arbores sunt, ut latissima 216 ex illis tabulata cedantur, lignumque fortissimum est, et incredibilis leuitatis ac pulchritudinis, ita ut ex his etiam uasa torcularium, que et uocant, ditissimi quique et studiosissimi faciant, que ligna in locis cultis, et in Romano solo, absque  Arabie solitudine non inueniuntur. Pro torrente funiculorum, siue spinarum, Symmachus interpretatus est, uallem spinarum. Est autem locus iuxta Liuiadem trans mare mortuum, sexto ab ea distans milliario, ubi quondam cum Madianitis fornicatus est Isrel. Huius loci ex persona Dei Micheas propheta meminit, dicens: Populus meus, memento, queso, quid cogitauerit Balach, rex Moab, et quid responderit Balaam filius Beor de Settim usque ad Galgalam . Pro quo et ibi Septuaginta transtulerunt, , hoc est, a funiculis usque ad Galgalam. Ergo egredietur fons de domo Domini, que interpretatur Ecclesia. De quo et Ezechiel et Zacarias ponunt in fine uoluminum suorum , ut spinas nostras et  uitia atque peccata, que nullam frugem habuere iustitie, commutent in Domini noualia, et ariditatem nostram rigent aquis largissimis, et pro spinis ac uepribus, flores uirtutum multiplices germinemus. Et in eo loco, ubi quondam fornicatus est Isrel, et initiatus est Beelphegor, lilia castitatis et rose pudoris ac uirginitatis exuberent.

 Aegyptus in desolatione [uulg. desolationem] erit, et Idumea in desertum perditionis, pro eo quod inique egerunt [uulg. egerint] in filios Iuda, et effuderunt [uulg. effuderint] sanguinem innocentem in terra sua. LXX: Aegyptus in perdione erit, et Idumea in campum desolationis, propter iniquitates filiorum Iuda, pro eo quod effuderunt sanguinem iustum in terra sua. Et in hoc loco Iudei grauissimo  somno dormiunt: in ultimo tempore, quando non Christum, sed Antichristum suscepturi sunt, uindictam sui, in Aegyptios qui uicini sunt, et in Romanos quos interpretantur Idumeos, spe uanissima confingentes. Ut scilicet quomodo Pharao et omnis eius exercitus, qui per quadringentos et triginta annos populum Dei captiuum tenuit, in mari 217 Rubro submersus est: sic etiam Romani qui eodem annorum spatio Iudeos possessuri sunt, ultione Domini deleantur. Hoc illi spe sibi cassa promittant. Neque enim possunt exponere quare cum in orbe tante sint nationes, due solum gentes, Aegyptiorum et Idumeorum expetantur ad penam; aut cur pro Idumeis intelligantur Romani, cum eadem licentia mentiendi e diuerso possimus asserere, sub  Idumeorum uocabulo uel Persas, uel Elamitas, uel  Francos, Alemannos, gentesque alias significari. Nos autem dicamus tempore Dominice resurrectionis, uel die iudicii  et Aegyptum et Idumeam, in eo quod Aegyptus et Idumea sunt, destruendas. Aegyptus dicitur MESRAIM , quod interpretatur , id est, sanctos Dei persequens et tribulans: Idumea, terrena, uel cruenta. Quicumque igitur Dei populum persecutus est, et terrenis uacauerit operibus, ac multitudine delictorum quotidie fuderit sanguinem innocentem, eorum scilicet, quos decipit , erit in perditionem, ut animas quoque martyrum sub altari clamare cognouimus: Usquequo, Domine sanctus et uerus, non iudicas et uindicas sanguinem nostrum de his qui habitant in terra ?

 Et Iudea in eternum habitabitur, et Ierusalem in generatione et generationem: et mundabo sanguinem eorum, [a 15Kb] quos non 218 mundaueram, et Dominus commorabitur in Sion. LXX: Iudea autem in eternum habitabitur, et Ierusalem in generatione et generationem, et requiram sanguinem eorum, inultumque esse non patiar, Et Dominus habitabit in Sion. Non utique hec Iudea in eternum habitabitur, quam uidemus esse desertam: non ista Ierusalem, cuius ruinas cernimus: sed illa Iudea, cuius filie exsultauerunt et letate sunt in omnibus iudiciis Domini. Et de qua in fine quinquagesimi psalmi legimus: Benigne fac, Domine, in bona uoluntate tua Sion, ut edificentur muri Ierusalem. In hac prouincia  confessionis et glorie, et in hac urbe in qua pax Domini cernitur, erit eterna habitatio, non in unam, uel in tres, aut plures generationes, sed in generatione et generationem, hoc est, in duabus generationibus eorum, qui de Iudeis et de gentibus crediderunt. Et mundabit Dominus sanguinem omnium peccatorum, quem prius non mundauerat, ut mundet in Euangelio, quos in Lege peccantes immundos reliquerat. Ideo enim conclusit omnia sub peccato, ut omnibus misereatur ; siue ulciscetur seruorum suorum sanguinem, quem in martyrio pro nominis eius confessione fuderunt. Et Dominus commorabitur in Sion, de qua scriptum est: Fundamenta eius in montibus sanctis; diligit Dominus portas Sion, super omnia tabernacula Iacob  .





S. EUSEBII HIERONYMI STRIDONENSIS PRESBYTERI COMMENTARIORUM [a 2Kb] IN AMOS PROPHETAM LIBRI TRES. 



PROLOGUS [b 1Kb] .

 219-220 Amos propheta, qui sequitur Ielem, et est tertius duodecim prophetarum, non est ipse, quem patrem Isaie prophete legimus. Ille enim scribitur per primam et ultimam nominis sui litteram ALEPH et SADE, et interpretatur fortis, atque robustus. Hic uero per AIN et SAMECH, et interpretatur populus auulsus: medie littere MEM et uAU utrique communes sunt. Apud nos autem qui tantam [Al. tantum] uocalium litterarum, et s [Al. si] littere, que apud Hebreos triplex est, differentiam non habemus, hec et alia nomina uidentur esse communia, que apud Hebreos elementorum diuersitate, et suis proprietatibus distinguuntur. Hic igitur propheta quem nunc habemus in manibus, fuit de oppido Thecue, quod  sex millibus ad meridianam plagam abest a sancta Bethleem, que mundi genuit Saluatorem; et ultra nullus est uiculus, [c 2Kb] ne agrestes quidem case et furnorum similes, quas Afri appellant mapalia. Tanta est eremi uastitas, que usque ad mare Rubrum, Persarumque et Aethiopum atque Indorum terminos dilatatur. Et quia humi arido atque arenoso nichil omnino frugum gignitur, cuncta sunt plena pastoribus, ut sterilitatem terre compensent pecorum multitudine. Ex hoc numero pastorum Amos propheta fuit, imperitus sermone, sed non scientia. Idem enim, qui per omnes prophetas, in eo Spiritus sanctus loquebatur. Unde nos ex Hebreo uertimus.



LIBER PRIMUS.


 . 221 uerba Amos, qui fuit in pastoralibus de Thecue, que uidit super Isrel. Septuaginta autem, nescio quid uolentes, interpretati  sunt: Sermones Amos, qui facti sunt in Accarim  de Thecue, quos uidit pro Ierusalem. Sciendumque hunc prophetam, non pro Ierusalem, quod in Hebreo penitus non habetur; sed super Isrel, id est,

 In diebus Ozie regis Iuda, et in diebus Ieroboam  decem tribus que appellantur Isrel, et erant in Samaria, prophetasse. Quod quidem et Aquila et Symmachus et Theodotio similiter transtulerunt. Primus ergo Osee propheta ad decem tribus que appellantur Ephraim, Samaria, domus Ioseph et Isrel, loquitur. Secundus Iel, ad Ierusalem et duas tribus que uocantur Iuda et Ierusalem et Iacob, profert uaticinium, [a 1Kb] nullam omnino Isrelis faciens mentionem. Tertius Amos, nequaquam ad Ierusalem que regebatur a tribu Iuda; sed ad Isrel in Samaria predicat. Quod et de toto uolumine eius probari potest, et maxime ex eo quod scriptum est: Misit Amasias sacerdos Bethel ad Ieroboam regem Isrel, dicens: Rebellauit contra te Amos in medio domus Isrel . Et post paululum dixit  Amasias ad Amos: Qui uides, gradere, fuge in terram Iuda, et comede ibi panem, et ibi prophetabis, et in Bethel non adiicies ultra ut prophetes, quia sanctificatio regis et domus regni est. Cui respondit Amos: Non eram propheta, nec prophete filius, sed opilio ruborum mora distringens: 222 tulitque me Dominus cum sequerer gregem, et dixit ad me: uade, propheta ad populum meum Isrel: non utique ad Iudam et Ierusalem, ut male apud Grecos et Latinos habetur, sed ad Isrel, id est, decem tribus, que ob populi multitudinem, pristinum nomen obtinuerant. In eo autem loco ubi Septuaginta transtulerunt, in Accarim, Theodotio ipsum uerbum Hebraicum posuit: in NOCEDIM , quod Aquila uertit , id est, in pastoralibus: Symmachus et quinta editio  , id est, in pastoribus. Et puto propter DALETH et RES litterarum similitudinem hic quoque deceptos, pro NOCEDIM, quasi NOCERIM: et exinde Accarim posuisse sermonem, quamquam in principio nominis NUN littera nullam excusationem relinquat erroris. Accarim autem usque in presentiarum Hebreum esse non legi. Et qui sterilitatem, id est, interpretatur, magis ACCARON urbem Philistiim, quam Accarim exprimunt, que omnino non legitur. Sermones itaque Amos, qui fuit de oppido Thecue ex numero pastorum, quia pastoralis et ipsa est regio, hoc uolumine continentur, quos uidit super Isrel, non carnis oculis, sed mentis intuitu: quia Prophete uocabantur uidentes; alioquin secundum litteram sermones non uidentur, sed audiuntur.  Unde et populus uidebat uocem Dei, et Moyses tacens loquebatur 223 ad Dominum, quando dicebat ei: Quid clamas ad me ? In nouo quoque legimus Testamento: Quod uidimus, et audiuimus [b 1Kb] oculis nostris, et manus nostre palpauerunt de uerbo uite . uerbum enim Dei quod per se inuisibile est, uident apostoli, et tractant manibus suis. Quod uerbum caro factum est, et habitauit in nobis . uidit autem hos sermones.  filii Ioas regis Isrel, ante duos annos terre motus. Quando apud Assyrios urbesque Cilicie regnabat Sardanapalus, de quo insignis orator: Turpior, inquit, uitiis, quam nomine. Et apud Latinos Procas Siluius, cui Amulius, expulso Numitore germano, successit in regnum. Quo interfecto, congregata pastorum et latronum manu, Romulus sui nominis condidit ciuitatem. Hic est autem Ozias rex Iuda, cognomento Azarias, qui indebitum sibi sacerdotium uindicare conatus, lepra percussus in fronte est , quando iram Domini non solum pena eius, qui sacrilegus fuit; sed et terre motus ostendit, quem Hebrei tunc accidisse commemorant. Ieroboam uero non est filius Nabath, qui peccare fecit Isrel , sed filius Ioas filii  Ioathan [Al. Ioachaz et Ioachan], filii Iehu pronepos eiusdem Iehu, sub quo prophetauerunt Osee et Iel et Amos. Igitur interpretatur Ozias , id est, imperium, uel fortitudo Domini. Ieroboam , id est, iudicatio, uel causa populi, licet quidam per chi Grecam litteram legentes, diuisionem populi, suspicentur. Ioas , id est, Domini mora, siue temporalitas. uerba itaque Amos, quo tempore populus Isrel auulsus erat a Domino, et aureis uitulis seruiebat, siue auulsus a regno stirpis Dauid, clara uoce cecinerunt instar clangentis tube, que interpretatur Thecue. Et cecinerunt super Isrelem, qui quondam erat rectissimus Dei, id est, . In diebus Ozie regis Iuda, in quo propter templum et sancta sanctorum,  fortitudo Domini permanebat, suoque regebat imperio populum confitentem. Nomen autem Ieroboam, qui diuisionis populi causa exstiterat, significat Isrelem longo tempore in idololatrie 224 errore mansisse, priusquam captiuitas uniuersa concuteret, que in duobus annis duplicem ostendit angustiam decem tribuum, ac duarum: ut agentes, si uellent, penitentiam, motum terre de cetero non sentirent.

Hec, Pammachi animo meo carissime, qui ex interpretatione nominis tui, quodam uaticinio futurorum omni arte pugnandi aduersum diabolum et contrarias potestates te [c 9Kb] bellare demonstras, quasi argumentum et Amos prophete longo sermone complexus sum. Illud breuiter admonens, explanationem  et huius et Osee et Zacarie prophetarum, me et aliis quidem sanctis uiris, sed precipue sancte et uenerabilis memorie parenti tue Paule, dum uiueret, promisisse. Nec multum errare in sponsionis fide, si quod matri pollicitus sum, reddam filio. uerum iam tempus est, ut ipsius Prophete uerba proponens, quid mihi uideatur, in singulis edisseram.

 Et dixit: Dominus de Sion rugiet, et de Ierusalem dabit uocem suam. Et luxerunt speciosa  pastorum, et exsiccatus est uertex Carmeli. LXX: Et ait: Dominus de Sion effatus est, et de Ierusalem dedit uocem suam, et luxerunt pascua pastorum, et arefactus est uertex Carmeli. Naturale est, ut omnes artifices sue artis loquantur exemplis, et unusquisque in quo studio triuit etatem, illius similitudinem proferat: uerbi gratia, qui nauta est et gubernator, tristitiam suam comparat tempestati; damnum, naufragium uocat; inimicos suos, uentos contrarios appellat. Rursum prosperitatem et letitiam, auram placidissimam et secundos nominat uentos; tranquilla maria et equora, campi similia. E regione miles quidquid dixerit, scutum, gladium, loricam, galeam, lanceam, arcum, sagittam, mortem, uulnus, et uictoriam sonat. In ore philosophorum semper  Socrates et Plato, Xenophon et Theophrastus, Zeno et Aristoteles, Stoici uersantur et Peripatetici. Oratores Lysiam et Hyperidem, Periclem et Demosthenem, Gracchos, Catones, Tullios, et Hortensios in celum laudibus ferunt. Pete, si epici sunt, Homerum atque uirgilium; si lyrici, Pindarum et 225 Flaccum crebro sermone concelebrant. Cur hec dicta sunt? ut scilicet ostendamus etiam Amos prophetam, qui pastor de pastoribus fuit, et pastor non in locis cultis et arboribus ac uineis consitis, aut certe inter siluas et prata uirentia, sed in lata eremi uastitate, in qua uersatur leonum feritas et interfectio pecorum, artis sue usum esse sermonibus, ut uocem Domini terribilem atque metuendam, rugitum leonum et fremitum nominaret. Euersionem  Isreliticarum urbium, pastorum solitudini [Al. sollicitudini] et aridirati montium comparans: Dominus, inquit, de Sion rugiet, et de Ierusalem dabit uocem suam. [a 1Kb] Rugiet Hebraice dicitur IESAG : Pulchreque de Sion rugiet, et de Ierusalem dabit uocem suam, ubi erat templum et Dei religio, ut doceret, Deum non in Isrel urbibus, id est, in Bethel et Dan, ubi erant aurei uituli, nec in metropoli Samaria et Iezrel, sed in uera religione uersari, que illo tempore colebatur in Sion et Ierusalem. Quo rugiente de Sion, et dante uocem suam de Ierusalem (de Sion enim egredietur lex , omnia pastorum et regum Isrel speciosa luxerunt, et exsiccatus est uertex Carmeli, qui quondam letis pascuis  abundabat. Carmelus Grece dicitur et Latine, Hebraice autem appellatur CHERMEL: et sunt duo montes, qui uocantur hoc nomine. Alter in quo fuit Nabal Carmelus, maritus Abigail ad Australem plagam. Alter iuxta Ptolemaidem, que prius uocabatur Acho, mari imminens, in quo Elias propheta flexis genibus pluuias impetrauit . Si ergo de Chermel dicit, in quo habitauit Nabal, magis pastorum gregibus conuenit, quia est iuxta solitudinem . Sin autem de illo, qui uicinus est littori, ad reges et superbiam pertinet regum Isrel,  quos imminente captiuitate, instar montium desertorum dicit esse uastandos. Aliter: Cum Dominus de Sion et Ierusalem, de specula Ecclesie, que super montem sita latere non potest, et in qua uisio pacis est, dederit per uetus et nouum Instrumentum, et per doctores Ecclesiasticos uocem suam, et quasi clara buccina insonuerit, tunc 226 omnia speciosa pastorum, id est, doctrina hereticorum, que pulchro uidebatur sermone composita, et cognitio circumcisionis (hoc enim interpretatur CHERMEL [[Figure: [Hebrew Text] 1Kb] ] per quam sibi uere circumcisionis scientiam pollicentur, lugebit atque siccabitur, et populorum millia, que propter simplicitatem uocantur greges, subita ariditate marcescent.

 Hec dicit Dominus: Super tribus sceleribus  Damasci, et super quatuor non conuertam eum, eo quod triturauerint in plaustris ferreis Galaad. LXX: Et dixit Dominus: Super tribus impietatibus Damasci, et super quatuor non auersabor eos [Al. eum], pro eo quod secuerunt serris ferreis pregnantes in Galaad. Pro tribulis, que Hebraice appellantur ARSOTH , et a Theodotione translate sunt rote ferree, que nos plaustra ferrea intepretati sumus, Septuaginta transtulerunt, serris ferreis. Est autem genus plaustri, quod rotis subter ferreis atque dentatis uoluitur, ut, excussis frumentis, stipulam in areis conterat, et in cibos iumentorum propter feni sterilitatem paleas comminuat. Rursum ubi in Hebraico habetur BENADAD , et unum nomen est, Septuaginta interpretati sunt, filii Ader, RES et  DALETH elementorum falsi similitudine. In eo quoque loco ubi nos diximus, de domo uoluptatis, quod Hebraice dicitur MEBBETH EDEN , et omnes similiter transtulerunt, Septuaginta interpretati sunt, ex uiris Charran, DALETH mediam nominis litteram RES arbitrantes, et iuxta consuetudinem suam AIN prime Hebraice littere, Chi () Grecum preponentes. Cyrenem etiam que Hebraice dicitur CIRA , , id est, uocatum, uel nominatum transtulerunt, propter uerbi similitudinem, quia [b 1Kb] CARAE , uocatio dici potest, et nomen proprium, appellatiuum intellexerunt. De causis diuerse translationis breuiter diximus: nunc ad sensum eorum que dicta sunt transeamus. Primum aduersum Damascum, in qua regnabat Azel, sermo  Dei dirigitur, qui eo tempore quo Amos prophetabat, grauiter urgebat Isrel, id est, decem tribus: intantum ut, superato Achab rege Isrel in Ramoth Galaad, omnem regionem que appellabatur 227 Galaad, et in hereditatem cesserat dimidie tribui Manasse, instar tribularum frumentum in areis triturantium iugularet atque contereret. Quod plenius Eliseus propheta in Regum uolumine loquitur, ubi scriptum legimus: Stetitque cum eo, et conturbatus est usque ad suffusionem uultus: fleuitque uir Dei. Cui Azel ait: Quare dominus meus flet? Et [Al. at] ille  respondit: Quia scio que facturus sis filiis Isrel mala. Ciuitates eorum munitas igne succendes, et iuuenes eorum interficies gladio, et paruulos elides, et pregnantes diuides. Dixitque Azel: Quid sum enim seruus tuus canis, ut faciam rem istam magnam? Et ait Eliseus: Ostendit mihi Dominus te regem Syrie fore . Quod autem sequitur in propheta.

 Et mittam ignem in domum Azel, et deuorabit domos Benadad. Et conteram uectem Damasci, et disperdam habitatores de campo idoli. LXX: Et emittam ignem in domum Azel, et deuorabit fundamenta filii Ader, et conteram uectes Damasci, et disperdam habitatores de campo . Dat intelligentiam, quod Azel, regnantibus Ozia et Ieroboam,  iam in Syria mortuus erat, et ei in regnum successerat filius suus Benadad, a quo omnes postea reges Aram, id est, Syrie et Damasci, Benadad uocabulum possederunt. Unde pulchre non dixit, mittam ignem in Azel, sed in domum Azel, id est, in domum eius regiam, cui Benadad filius eo tempore preerat. Et conteram, inquit, uectes Damasci, et disperdam habitatores de campo idoli. Omnem uidelicet Syrorum fortitudinem [Al. multitudinem], que ueluti quodam plaustro et uectibus aduersariorum impetus submouebat. Campum autem idoli quod Hebraice dicitur AuEN , et Septuaginta et Theodotio interpretati sunt : Symmachus et quinta editio transtulerunt, iniquitatem: Aquila, , id est, inutilem, ut ostenderet uana idolorum auxilia,  cum populus Damasci, Assyrio ueniente, capietur [Al. capiatur]. Legimus enim quod Theglatphalasar rex Assyrius, interfecto Rasin rege Damasci, de quo et Isaias loquitur, omnem Syrie populum, qui appellabatur Aram, in Cyrenem transtulerit, et ob hanc causam esse nunc dictum .

 228 Tenentem sceptrum de domo uoluptatis [a 1Kb] , et transferetur populus Syrie Cyrenen, dicit Dominus. LXX: Et concidam tribum ex uiris Charran, et captiuus ducetur populus Syrie nominatus, dicit Dominus. Ut subaudiatur, conteram et disperdam, et populus Syrie in fines Aegypti ultimos transferetur. Quodque in principio dicitur: Super tribus sceleribus Damasci, et super quatuor, non [Al. nonne] conuertam eum, et secundum Septuaginta,  non [Al. nonne] auersabor eum, id est, Damasci populum, siue Aram, id est, Syrum, hunc sensum iuxta historiam habere potest: Si semel meum esset populum persecutus, aut secundo, darem ueniam: nunc uero cum tertio et quarto crudelis exstiterit, ut captiuam multitudinem plaustris ferreis tereret: nonne debeo eum plagis corripere? nonne clementie  mee uultum auersare ab eo? Iuxta tropologiam uero hoc possumus dicere: Primum peccatum est, cogitasse que mala sunt. Secundum, cogitationibus acquieuisse peruersis. Tertium, quod mente decreueris, opere complesse. Quartum, post peccatum non agere penitentiam, et in suo sibi complacere delicto. Hoc omnes faciunt heretici, qui non solum cogitant, et faciunt mala, sed doctrina sua quosque simplices decipiunt, et in morem Damascenorum, qui interpretantur, sanguinem bibentes, eorum quos deceperint, sanguinem bibunt. Super huiuscemodi, inquit, peccatis Dominus: nonne dignum est, ut eos plagis corripiam, et auertam ab eis faciem meam? ut qui ueritatem dogmatum meorum non uident, auersione uultus mei tenebris obruantur.  Contriuerunt enim, siue dissecuerunt in plaustris ferreis pregnantes Galaad. Iste sunt pregnantes, de quibus Dominus in Euangelio loquitur: ue pregnantibus, et nutrientibus in illis diebus . Pregnantes sunt anime credentium, que in principio fidei possunt dicere: A timore tuo, Domine, concepimus et parturiuimus ; et si non fuerint plaustris ac rotis ferreis ac dentatis (de quibus Psalmista dicit: Filii hominum dentes eorum arma et sagitte , concise atque ferrate, possunt etiam ea dicere que sequuntur: Et peperimus, spiritum salutis tue [b 1Kb] faciemus super terram. Simulque 229 considera quod perfecte etatis uiros secare non possint; sed eos qui adhuc in utero sunt, uel qui solidum cibum capere nequeunt, et adhuc  lacte nutriuntur infantie. Iste autem pregnantes de Galaad sunt, quod interpretatur translatio, siue transmigratio testimonii. Migrauerunt enim de Ecclesia in heresim, et testimonia Dei que prius acceperant, ad alienos terminos transtulerunt. Sed mittet Dominus ignem in domum Azel, quam ipsi uocant AZAEL , id est, uisionem Dei: ignem qui ligna in eis stipulamque consumat, et deuoret fundamenta filii Ader. Debemus enim et iuxta Septuaginta dicere, ne eos frustra proposuisse uideamur: Ader interpretatur , quem nos decorem possumus dicere: eo quod omnis sermo hereticorum concinnus atque compositus, et habens pulchritudinem eloquentie secularis, facilius decipiat audientes. uectes autem Damasci, quasi sere robustissime atque firmissime  [Al. fortissime], hi intelligantur, qui instructi sunt arte dialectica, et argumentis philosophorum. uerbi gratia: Ostium uocatur, qui falsum dogma concepit et peperit, ut Arius in Alexandria: uectes eius et firmissime sere eius, [c 9Kb] Euticius et Eunomius, qui syllogismis et enthymematibus, immo sophismatibus, et pseudomenis atque soritis, que ab aliis male inuenta  sunt, roborare conantur. Cumque contriti fuerint atque confracti uectes Damasci, disperdet etiam habitatores de campo , quod interpretatur labor, siue dolor. Omnes enim heretici labore nimio ac dolore querendi ordinem aliquem, et consequentiam hereseos sue reperire conati sunt. Et concidam tribum ex uiris Charram, quod lingua nostra in foramina uertitur. Non enim habent fenestras, per quas ad eos lumen ueritatis intreat; sed foramina quedam et occultos meatus, per quos noxia et immunda ingrediantur animantia. Et captiuus ducetur Aram, populus excelsus atque sublimis, qui erectus est in superbiam, et sibi celestia repromittit, ut 230 capiatur in salutem suam: et iuxta Hebraicum in Cyrenen, ubi uocatio Dei est, transferatur.

  Hec dicit Dominus: super tribus sceleribus Gaze, et super quatuor non conuertam eum [Al. eos], eo quod transtulerit [uulg. transtulerint] captiuitatem perfectam, ut concluderet [uulg. concluderent] eam in Idumea, et mittam ignem in murum Gaze, et deuorabit edes eius, et disperdam habitatorem de Azoto, et tenentem sceptrum de Ascalone, et conuertam manum meam super Accaron, et peribunt [a 1Kb] reliqui Philistinorum, dicit Dominus. LXX: Hec dicit Dominus: Super tribus impietatibus Gaze, et super quatuor non auersabor eos, eo quod captiuam duxerunt [Al. duxerint] captiuitatem Salomonis, ut concluderent eam in Idumeam, et emittam ignem super muros Gaze, et deuorabit fundamenta eius, et disperdam habitatores Azoti, et auferetur tribus de Ascalone, et inferam  manum meam in Accaronem [Al. post Accaron], et peribunt reliqui alienigenarum, dicit Dominus. In tertia et quarta generatione peccata patrum se Dominus comminatur in Lege filiis redditurum: non in equalitate iudicii, ut alii peccent, et alii puniantur, sed magnitudine clementie, dum semper exspectat penitentiam: et quod in prima generatione delinquitur, non prius corripit et emendat, nisi tertia et quarta generatio uenerit. Tale quid et Paulus apostolus loquitur ad Romanos: An diuitias bonitatis eius et sustentationis et patientie contemnis: ignorans quoniam benignitas Dei ad penitentiam te adducit: Secundum duritiam autem tuam et cor impenitens thesaurizas tibi iram in die ire, et reuelationis iusti iudicii Dei, qui reddet unicuique secundum opera sua [Al. eius]  . Quod ergo dicit, hoc est: Exspectaui multo tempore ut agerent penitentiam, et ideo nolui [Al. uolui] punire peccantes, ut aliquando conuersi reciperent sanitatem. uerum quia tertio et quarto eadem faciunt, cogor mutare sententiam, et plagis corrigere delinquentes. uideamus autem quid Philistiim, et urbes eius peccauerint, quos Septuaginta semper alienigenas transtulerunt; ubicumque enim in ueteri 231 Testamento , id est,  alienigenas legerimus, non commune nomen omnium externarum gentium, sed proprie Philistiim, qui nunc Palestini uocantur, accipiendi sunt. Quid fecit Gaza, ut ad iracundiam atque uindictam Dominum prouocaret? Transtulit captiuitatem perfectam populi Iudeorum, et conclusit eam in Idumea, ut Idumeis uenderet, quos ceperat ex Iudeis. Pro captiuitate perfecta, Septuaginta captiuitatem Salomonis interpretati sunt: uerbum Hebraicum [b 1Kb] SALMA , quod significat perfectam atque completam, nomen Salomonis estimantes. Denique Aquila transtulit, et Symmachus et Theodotio , quod non Salomonem, sed perfectam significat atque completam: ut nullus remanserit captiuorum, qui non sit traditus Idumeis. Unde  ignem se in Gaze muros et edes, siue fundamenta dicit esse missurum, qui uniuersa deuoret et absorbeat. Et quia Palestinorum quinque legimus ciuitates, que propter arce iniuriam percusse sunt plagis, post Gazam transit ad Azotum , que appellatur ESDOD , et rursus ad Ascalonem, et uoce terribili comminatur habitatores se Azoti perditurum, et tenentem sceptrum de Ascalone, regiam uidelicet potestatem, siue tribum Ascalonis, ut nullus ibi remaneat, ne ultime quidem etatis homines, qui trementes artus baculo regente sustentent. Rursumque transfert manum suam, ut percutiat Accaron. Et quatuor enumeratis urbibus, reliquas Philistiim ciuitates uno sermone comprehendit. Et peribunt reliqui Philistiim: quos aut Geth ciuitatem,  aut omnes uicos qui supradictis urbibus subiacent, debemus accipere. Secundum tropologiam sic nobis exponendum uidetur: Gaza que Hebraice dicitur AZA , sonat fortitudinem uel imperium: Salomon, pacificum: Idumeus, sanguinarium, atque terrenum: Azotus, id est, Esdod, ignem uberis, siue patrui: licet quidam dor, pro dod male legentes, ignem generationis putent: Ascalon interpretatur ignis homicida, siue appensa et ponderata: Accaron, , id est, sterilitas, et [Al. ], quod interpretatur eradicatio. 232 Igitur Gaza que sibi fortitudinem scientie sue et imperium repromittit, accusatur in eo quod captiuos de familia Salomonis concluserit in Idumea. Hos ego arbitror Iudeorum magistros, et omnes qui occidentem sequuntur  litteram, noluntque recipere spiritum uiuificantem; sed quecumque interpretantur et sapiunt, uolunt esse terrena, nec audiunt cum discipulis parabolas Dominum disserentem, et dicentem eis: Qui habet aures audiendi, audiat : presertim cum Apostolus manifestam historiam in duobus intelligat Testamentis . Unum [c 1Kb] super montem Sina, que est Agar, et seruit cum filiis suis: alterum super Ierusalem libera, que est mater nostra. Ignem  igitur se in muros Gaze, et omnia eius dicit argumenta missurum, quibus sua mendacia circumdare nititur et tueri. Cumque ignem in muros miserit, deuorabuntur edes, siue fundamenta illius, quidquid firmum habere poterit [Al. potuerit], et dialectica arte constructum. De Azoto quoque, que et ipsa alienigenarum est, auferet habitatorem: cuius, quia litteram sequitur, ubera non lacte, sed igne sunt plena: et que mentitur ignem habere se patrui, [a 1Kb] eius uniuersa generatio ignibus deputanda est. . Et tollet sceptrum, siue tribum de Ascalone, ubi ignis homicida est. Sicut enim ignis Domini saluos faciet eos, quorum corda penetrauerit: sic ignis iste qui de celo decidit, quasi fulgur, qui succendit diaboli sagittas, quoscumque afflauerit, interficiet.  Transferet quoque manum suam super Accaron, ubi sterilitas et eradicatio est. Quicumque enim spiritualem non receperit intelligentiam, audiet per Osee: Da eis, Domine. Quid dabis eis? Da eis uuluam sterilem, et ubera arentia. Et ut omnia semel uno sermone comprehenderet, perditurum se esse dicit omnes reliquias Philistiim, uel Geth ciuitatem, in qua torcular diaboli est, uel omnes reliquos Philistiim, qui interpretantur cadentes poculo. Cum enim inebriati fuerint, corruent, et in suo uomitu uolutabuntur.

 Hec dicit Dominus: Super tribus sceleribus Tyri, et super quatuor non conuertam eum, eo quod concluserint captiuitatem perfectam in Idumea, et non sint recordati 233 federis fratrum, et immittam ignem in murum Tyri, et deuorabit edes eius. LXX: Hec dicit  Dominus: Super tribus impietatibus Tyri et super quatuor non auersabor eam [b 26Kb] , pro eo quod concluserunt captiuitatem Salomonis in Idumea, et non sunt recordati testamenti fratrum. Et emittam ignem super muros Tyri, et deuorabit fundamenta eius. Easdem [c 1Kb] tres et quatuor impietatis siue scelera que imputauerat Damasco, Gaze, et Azoto, et Ascaloni, et Accaroni, et reliquis urbibus Philistiim, etiam Tyro ingerit, et exprobrat quare concluserit captiuitatem consummatam atque perfectam in Idumea, de quibus supra diximus: Et non sunt [Al. sint] recordati federis fratrum suorum. Querimus quomodo Tyrii fratres sint Iudeorum? Fratres hic amicos uocat et necessitudine copulatos, eo quod Hiram princeps Tyri cum Dauid et Salomone habuerit amicitias, intantum ut et ille  in edificationem Templi atque palatii, ligna cedrina ratibus Ioppen usque perduceret: et hi frumentum et oleum Tyriis largirentur, et uiginti urbes in Basan ei [Al. eis] dono darent: quas ille quia graminis plene erant, suscipere noluit . Ignem igitur in muros eius se missurum esse dicit, et deuoraturum edes uel fundamenta eius, quod Ezechiel propheta in uisione Tyri, Nabuchodonosor regem Chaldeorum fecisse commemorat, ubi ait: Circumdabit  te munitionibus, et comportabit aggerem in gyro . Et rursum: Nabuchodonosor rex Babylonis seruire fecit exercitum suum seruitute magna aduersum Tyrum. Omne caput decaluatum, et omnis humerus depilatus, et merces non est reddita ei, neque exercitui eius super Tyrum pro seruitute, qua seruiuit mihi aduersum eam : eo quod aggerem ad capiendam Tyrum, que fuit prius insula, illius comportarit exercitus. Quod et Alexandrum Macedonem fecisse narrat historia, ut ex insula peninsulam faceret, quam Greci uocant [Al. ]. Tyrus interpretatur tribulatio, siue coangustans: omnisque doctrina peruersa capere nititur ueritatem, et concludere eam in terrenis sensibus, et non recordabatur federis fratrum suorum, quod de  littera debeamus ascendere ad 234 spiritum, de terrenis ad celestia: preceptumque sit nobis describere sacram Scripturam in corde nostro tripliciter. Mittet autem Deus ignem in omnes munitiones Tyri, qui non solum muros, sed et fundamenta illius deuorabit. De captiuitate Salomonis, pro quo in Hebraico habetur, consummata atque perfecta, supra diximus.

 Hec dicit Dominus: Super tribus sceleribus Edom et super quatuor non conuertam eum: eo quod persecutus sit in gladio fratrem suum, et uiolauerit misericordiam eius, et tenuerit furorem suum, et indignationem suam seruauerit usque in finem: mittam ignem in Themam, et deuorabit edes Bosre. LXX: Hec dicit Dominus: Super tribus impietatibus Idumee et super quatuor non auersabor eos, eo quod persecutus  sit in gladio fratrem suum, et uiolauerit uuluam super terram, et rapuit in testimonium horrorem suum, et impetum suum custodiuit in eternum: et emittam ignem in Theman, et deuorabit fundamenta murorum eius. Edom ipse est qui et Esau, ob coctionem rufe lentis ita appellatus, cuius edulio primogenita perdidit: hic alio nomine appellatur Seir, pilosus et hispidus. Unde montes Idumeorum uocantur montes Seir, et ab Edom Greco sermone Idumea dicitur. Iste persecutus est in gladio fratrem suum, filios uidelicet Iacob, de quibus in benedictionibus Isaac, quibus benedicit primum Iacob, et postea Esau, plenius scriptum est: ut odium fratrum seruaretur in posteris, et gens Idumea intantum persequeretur fratres suos, ut [d 1Kb] egredientibus de Aegypto ne transitum quidem in  terram sanctam concederet; et non solum in gladio persecutus est fratrem suum; sed uiolauit misericordiam, siue uuluam eius, uel ut apertius interpretatus est Symmachus, uiscera propria: ut obliuisceretur germanitatis, et obduraret uiscera misericordie, fratremque se esse nesciret, et contemneret uuluam Rebecce, que uno partu geminos edidisset infantes. Quodque sequitur: Et tenuit ultra furorem suum, et indignationem suam seruauit usque in finem, odium  monstrat antiquum, quod numquam sibi pace 235 iuncti sunt [Al. coniuncti sint]. Unde penam pro sceleribus comminatur, et dixit: Mittam ignem in Theman, que Idumeorum regio est, et uergit ad Australem partem, quod interpretatur Theman: que prouincia non solum Theman, sed et Daron et Nageb dicitur, eo quod Eurum et Austrum Africumque respiciat. Quodque dicit: Deuorabit edes Bosre, non ut quidam putant, alteram ciuitatem, sed Idumeam, et [forte id est] munitam significat, iuxta illud quod in Isaia legimus: Quis est iste, qui uenit de Edom, tinctis uestibus de Bosra: iste [Al. sic] formosus in stola sua, gradiens in multitudine fortitudinis sue ? Quidquid de Esau et Iacob diximus, referamus ad Iudeos et populum Christianum.  Illi enim terreni et sanguinarii persecuti sunt fratrem [a 1Kb] Iacob, qui eos supplantauit, et abstulit primogenita eorum, et persecuti sunt in gladio, ita ut substantias possessionesque credentium publicarent, quod in Actibus apostolorum legimus : et uiolauerunt misericordiam ac iura nature, oblitique sunt matris sue Rebecce, que interpretatur patientia, et simul eos generauit in Christo: antiquumque furorem et iracundiam tenentes, usque hodie in synagogis suis sub nomine Nazarenorum blasphemant populum christianum: et dummodo nos interficiant, uolunt igne comburi. Sed Dominus mittet ignem in Theman, in deserta siccaque Iudee , et deuorabit omnes munitiones eorum, siue fundamenta  murorum eius, ut omni sensu littere concidente, superedificetur Ecclesia Christi Domini fundamentis. Pro misericordia, Septuaginta uuluam transtulerunt. Et pro furore, horrorem: et pro indignatione, impetum, ducti ambiguitate uerborum: quia REHEM , et uuluam et misericordiam: APHPHO , et furorem eius, et horrorem suum significat: EBRATH  uero et indignatio et impetus dicitur. Porro ARMANOTH , quas nos edes interpretati sumus, Aquila et Symmachus [b 1Kb] , id est, domos; Theodotio, habitatores transtulit: soli Septuaginta et hic et supra, fundamenta dixerunt.

 Hec dicit Dominus: Super tribus sceleribus 236 filiorum Ammon et super quatuor non conuertam eum: eo quod desecuerit pregnantes Galaad,  ad dilatandum terminum suum; et succendam ignem in muro Rabbe, et deuorabit edes eius in ululatu in die belli, et in turbine in die commotionis: et ibit Melchom in captiuitatem, ipse et principes eius simul, dicit Dominus. LXX: Hec dicit Dominus: Super tribus impietatibus filiorum Ammon et super quatuor non auersabor eos, eo quod desecuerit pregnantes Galaaditarum, ut dilataret terminos suos: et succendam ignem super  muros Rabba, et deuorabit fundamenta cum clamore in die belli, et commouebitur in die consummationis sue: et ibunt reges in captiuitatem, ÷ sacerdotes eorum ** et principes eorum simul, dicit Dominus. Filios Ammon qui de Lot stirpe generati sunt, et habitant in Arabia, ubi nunc est Philadelphia, corripit sermo diuinus: quare sub Saule rege Iudee Naas Ammonites, princeps eorum, uastauerit Iabes Galaad, et desecuerit pregnantes eius, ut dilataret terminos suos, et omnem Galaaditin suo imperio subiugaret . Unde comminatur succensurum se ignem in muros Rabba, que fuit metropolis Ammonitarum, ut deuorentur edes illius in clamore et in ululatu uincentis exercitus: in die commotionis et turbinis, quando captiui eius, Nabuchodonosor uincente, ducentur:  et idolum Ammonitarum, quod uocatur Melchom, id est, rex eorum, feretur in Assyrios: et principes eius, id est, sacerdotes eius pariter abducentur. Sacerdotes in Hebreo non habetur, sed principes. Addiderunt itaque Septuaginta sacerdotes, ut si uelis scire qui scint illi principes, audias sacerdotes. Inter crudelitatem autem Damasci et filiorum Ammon hoc interest, quod illi contriuerunt in plaustris ferreis Galaad, siue in serris ferreis pregnantes Galaad [c 1Kb] : isti autem dissecuerunt pregnantes Galaad, ad dilatandum terminum suum. In Damascenis, qui bibunt sanguinem, accipiuntur heretici, qui non solum populum Dei ab Ecclesia [d 1Kb] diripuerunt, sed et contriuerunt eum, et commolierunt ferreis dentibus, de quibus scriptum est: Quid deuorant plebem  meam, sicut escam panis ? 237 In filiis Ammon, qui interpretatur populus meroris, uel populus meus, schismaticos accipimus, qui separant quidem deceptam multitudinem ab Ecclesia Dei, et rudes animas, que nuper Christi concepere sermonem, abrumpunt et diuidunt: tamen hoc non faciunt crudelitate, qua heretici deceptos quosque trucidant, sed in eadem regula fidei permanentes, dilatare cupiunt terminos suos, et nomen glorie in posteros mittere. Itaque Dominus comminatur se muros Rabbe, id est, multitudinis, in die ululatus et belli, commotionis et turbinis incensurum, et regem eorum, auctorem schismatis ire captiuum, et principes Ecclesie iugo colla submittere.

 Hec dicit Dominus:  Super tribus sceleribus Moab: et super quatuor non conuertam eum: eo quod incenderit ossa regis Idumee usque ad [Al. in] cinerem. Et mittam ignem in Moab, et deuorabit edes Carioth: et morietur in sonitu Moab in clangore tube: et disperdam iudicem [Al. de] in medio eius, et omnes principes eius interficiam cum eo, dicit Dominus. LXX: Hec dicit Dominus: Super tribus impietatibus Moab et super quatuor  non auersabor eos [Al. eum]: pro eo quod incenderit ossa regis Idumee in cinerem: et emittam ignem in Moab, et deuorabit fundamenta ciuitatum eius, et morietur in infirmitate Moab cum clamore, et cum uoce tube: et disperdam iudicem ex ea, et omnes principes eius interficiam [a 1Kb] , dicit Dominus. Non solum filii Ammon, sed et Moab de Lot semine procreatus est, qui fratris Abraham filius fuit. Et ut ostendat se Deus omnium Dominum, et cunctas animas ad suum, qui earum conditor est, imperium pertinere, regis quoque Idumeorum iniuriam uindicat, immo scelus quod in eum a Moabitis perpetratum est, ut ossa eius usque ad cinerem concremarent, et seuitiam suam et rabiem nec in morte finirent. Tradunt Hebrei, ossa regis Idumee iam sepulti, qui cum  Ioram rege Isrel et Iosaphat rege Iuda ascenderat aduersum Moab, in ultionem doloris a Moabitis postea conuulsa atque succensa . Ob hanc ergo, inquiunt, causam Deus missurum esse se dicit ignem in Moab, uel metropolim Moabitarum, a qua tota est appellata 238 prouincia, uel uniuersam prouinciam, ut deuoret [Al. deuoraret] edes Carioth, quod nomen est ciuitatis: licet Septuaginta urbium eius interpretati sint, id est Moab: periturumque in sonitu et in ululatu uincentis exercitus: quorum Hebraice alterum dicitur SAON , alterum [b 1Kb] THERUA : et in clangore tube siue buccine, hoc enim SOPHAR  significat. Cumque perierit Moab; uanum erit principum iudicumque consilium, urbibus pariter ducibusque subuersis.  Quomodo autem non oportet transferre captiuitatem perfectam, siue Salomonis, et concludere eam in Idumea, ut de excelsis atque celestibus humiles faciat atque terrenos, quod Gaza et Tyrus fecisse memorantur: sic ossa regis Idumee comburere non debemus, et in cinerem fauillamque dissoluere. Iudei transferunt intelligentiam spiritalem in carnes Idumeas: sensumque regium, qui uersatur in littera, et est solidissimus atque firmissimus, genealogiis quibusdam et traditionibus superfluis eneruant atque comminuunt, et in puluerem redigunt; et non solum illi hoc faciunt, sed omnes heretici, qui uolunt in modum humane similitudinis sedere Deum in solio excelso et eleuato, et pedes ponere super terram, ne scilicet pendeant: habere  nasum, quo odoretur odorem bone fragrantie: oculos, quibus uideat: manus, per quas operetur: pedes, per quos ambulet: aures, quibus audiat: os, quo loquatur: dentes, quibus cibos conterat. Qui legit introiisse Iudam ad Thamar meretricem et ex ea duos filios procreasse : si turpitudinem sequatur littere, et non ascendat ad decorem intelligentie spiritalis, comburet [Al. comburit] ossa regis Idumee. Qui putat Osee accepisse uxorem fornicariam , et nichil plus sentit in dicto, quam uerbis simplicibus continetur, ossa comburet  regis Idumee. Et idcirco mittet Dominus ignem in Moab, qui interpretatur ex patre, eo quod natus quidem sit ex Deo, sed eum reliquerit. Et deuorabit ciuitates, siue oppida eius, quod interpretatur Carioth. Unde et Cariathiarim in linguam nostram uertitur, uilla siluarum. Et non aliter morietur Moab, nisi in clamore, et sonitu, et ululatu, et clangore buccine, 239 ut excelsis sensibus opprimantur, que in sanctis libris clangoribus buccine comparantur. Tunc et iudices et principes, et omnes qui presunt terrenis operibus, destruit sermo diuinus, et precipit Ecclesie doctoribus: In montem excelsum ascende qui euangelizas Sion, exalta uocem tuam qui predicas Ierusalem .

 Hec dicit Dominus: Super tribus sceleribus  Iuda, et super quatuor non conuertam eum: eo quod abiecerit legem Domini, et mandata eius non custodierit: deceperunt enim eos idola sua post que abierant patres eorum, et mittam ignem in Iuda, et deuorabit edes Ierusalem. LXX: Hec dicit Dominus: Super tribus impietatibus filiorum Iuda, et super quatuor non auersabor eos: quia repulerunt legem Domini, et precepta illius non custodierunt, et decepti sunt in uanitatibus suis, [c 9Kb] quas secuti sunt patres eorum: et emittam ignem in Iuda, et deuorabit fundamenta Ierusalem. Ceteris supradictis urbibus, gentibusque Damasco et Azoto, Ascaloni, Gaze, Accaron, et reliquis oppidis Palestinorum, Tyro quoque et Idumee, et filiis Ammon et Moab non exprobrat quod legem Dei abiecerint, et illius mandata contempserint;  non enim habuerunt scriptam legem, sed naturalem. Unde dicit eos uiolasse uiscera propria et uiscera misericordie, et contriuisse in plaustris ferreis pregnantes Galaad, et transtulisse captiuitatem Salomonis, siue perfectam, et conclusisse in Idumea, nec esse recordatos federis patrum suorum, et persecutos esse in gladio fratrem suum: et in tantam non dico crudelitatem, sed rabiem prorupisse, ut incenderent ossa regis Idumee, et non paterentur mortem esse omnium extremum malorum. Iudas autem, in quo illo tempore, quo hec dicebantur, erat Dei religio et templum et ceremonie, qui acceperat legem, et precepta, et iudicia, et testimonia, atque mandata , increpatur a Domino atque conuincitur, et digna supplicia recepturus est, quare abiecerit legem eius, et mandata illius 240 non custodierit. Que quia abiecit atque contempsit, ordine et uia deceperunt eum idola sua. Non enim poterat ante ab idolis decipi, nisi legem Domini repulisset, et mandata illius non fecisset. Hec sunt idola post que abierunt patres eorum in Aegypto, Aegyptii bouis simulacra fingentes, et adorantes Beelphegor, et colentes Astaroth et Baalim. Unde Dominus comminatur etiam in Iudam se ignem esse missurum,  qui deuoret edes, et fundamenta Ierusalem: non illius in qua pacis uisio commoratur, sed earum que sub nomine Ierusalem in diuersis urbibus surrexerunt. Quidquid de Iuda diximus, refertur ad Ecclesiam, in qua est uera confessio, et pax Domini, et uisio ueritatis. Et ideo [Al. in eo] arguitur, quod legem Dei contempserit, et eius mandata non fecerit, et unusquisque adorans uitia sua atque peccata, Deum ceperit habere a quo uictus est, dicente Petro apostolo: A quo enim quis superatur, huius et seruus est . Auarus aurum, gulosus uentrem, libidinosus penem et Beelphegor colit: lasciua mulier, que cum sit in deliciis uiuens, mortua est, adorat uenerias uoluptates. Unde mittet Dominus ignem in Iuda, et deuorabit edes pessimas, et fundamenta  uitiosa, que Ierusalem gloriam perdiderunt; simulque discimus Creatorem omnium, non solum Iude et Isrel, sed uniuersarum gentium habere curam, et iuxta Apostolum, eos qui sine lege peccauerunt, perire sine lege, et qui in lege commisere delicta, lege Domini iudicari .

 Hec dicit Dominus: Super tribus sceleribus Isrel, et super quatuor non conuertam eum: pro eo quod uendiderit argento [uulg. pro argento] iustum, et pauperem pro calciamentis, qui conterunt super puluerem terre capita pauperum, et uiam humilium [a 1Kb] declinant, et filius et pater eius introierunt [uulg. abierunt] ad puellam, ut polluerent nomen sanctum meum, et super uestimentis pigneratis accubuere iuxta omne altare, et uinum damnatorum bibebant in domo Dei  sui. LXX: Hec dicit Dominus: Super tribus impietatibus Isrel, et super quatuor non auersabor eos [Al. eum]: pro eo quod uendiderit argento iustum, et pauperem propter calciamenta, que calcant super puluerem 241 terre: et [b 11Kb] pugno percutiebant capita pauperum, et uiam humilium declinabant, et filius et pater eius ingrediebantur ad eamdem puellam, ut contaminarent nomen Dei sui: et uestimenta sua alligantes funibus, faciebant umbracula iuxta altare, et uinum de calumniis bibebant in domo Dei sui. Idcirco ponit nouissimum Isrel, id est, decem tribus, quoniam prope omnia que sequuntur, ad ipsum scripta prediximus, ut sub uno textu sermo propheticus libri ordinem contineret. Primum ergo eorum scelus est, siue impietas, in tribus criminibus enumerata, uel  quatuor, quod propter pecuniam hominem uendiderint, et hominem iustum, qui in eo admirabilior est, quod nec paupertate superatus est, ut iniquum aliquid faceret: et si quidem pauperem iustum famis necessitate compulsi pretio uendidissent; esset aliqua sceleris excusatio: nunc autem pro re uilissima,  calciamentis, quibus puluerem calcant et fimum, pretiosam animam hominis uendiderunt. Isti, iuxta Septuaginta, percutiunt in capite pauperem; secundum Hebraicum, conterunt super puluerem terre capita pauperum, et in tantam eleuantur superbiam, ut nolint cum hominibus ambulare. Et ne paruum uideretur hoc facinus, filius et pater ad unam ingressi sunt puellam, ut nomen Dei sanctum uiolarent. Quidquid ergo fit turpiter, ad Dei refertur iniuriam qui dicit: Per uos nomen meum blasphematur in gentibus . Hoc est quod et Apostolus scribit ad Corinthios: Omnino auditur in uobis fornicatio, et talis fornicatio, qualis nec inter gentes quidem, ita ut uxorem patris habeat aliquis. Et uos inflati estis, et non potius luxistis, ut tolleretur  de medio uestrum qui hoc opus fecit . Crebro euenit, ut pater filii sui uxorem, [c 1Kb] socer polluat nurum, quod in Lege utrumque prohibetur: Turpitudinem patris tui non reuelabis, et turpitudinem nurus tue non discooperies . Habet itaque et littera utilitatem maximam si seruetur. Et quia omne flagitium, si terminum pudoris excesserit, crimina anget criminibus, et semper ad deteriora procedit, etiam super uestimentis pigneratis [Al. oppigneratis] 242 accubuere decem tribus iuxta omne altare, quod ita interpretantur Hebrei: Super uestimentis eorum, qui ad idola ire nolebant, et que ui extorserant epulantes in idolio, accubabant. Secundum Septuaginta autem tantus erat contemptus in Deum, ut uestimenta  sua in quibus dormiunt, uel in quibus fornicantur, iuxta altare funibus extenderent, et facerent , id est uelamina, quo fornicantes in Templo nullus aspicere posset: et ebrietati et libidini seruientes etiam ipsum uinum quod bibebant, non de proprio labore, sed de calumniis emerent: et hoc faciebant in fano dei sui, ut quos putabant deos, turpitudine ac stupris polluerent. Hec loquuntur, et sic edisserunt, qui simplicem sequuntur historiam. Nos autem, qui in Osee docuimus, sub nomine Isrelis, et Samarie, et Ephraim, et filiorum Ioseph , hereticos significari: etiam nunc post Iudam et Ierusalem, que interpretatur  Ecclesia, intelligamus ad hereticos sermonem dirigi propheticum, qui uendunt uirum sanctum iustumque, sed pauperem, pro pecunia. uir pauper et iustus, ille est ecclesiasticus, qui non habet scientiam Scripturarum, sed simplicitate contentus, facit mandata, que iussa sunt, de quo scriptum est: Pauper  non sustinet comminationem . Et ad Galatas: Tantum ut pauperum memores essemus . Hec omnes heretici pro diuitiis faciunt, et pro calciamentis, quibus calcant puluerem terre: quia enim non possunt nudis pedibus stare super terram sanctam (in qua stetit Moyses, et iehsu filius Naue : unde apostoli nudis pedibus iubentur incedere , ideo percutiunt in capite pauperes. Et Saluator discipulis precepit, ut si forte, quoniam adhuc uersabantur in terra, mortale quid in eorum operibus adhesisset, excuterent puluerem de pedibus suis . Percutiunt autem heretici capita pauperum, quamquam hoc in Hebraico 243 non  legitur [Al. legatur]: quia uiam humilium declinauerunt. uia humilium illa est, que dicit: Ego sum uia, uita et ueritas , que nos prouocat, ut ambulemus per eam, et dicit: uenite ad me, omnes, qui laboratis et onerati estis, et ego reficiam uos . Omnes autem hereticorum principes intumescunt superbia, de quibus et Apostolus loquitur: Ne inflatus incidat in iudicium diaboli , qui dicit: In celum ascendam, super sidera celi ponam nidum meum; ero similis Altissimo . Unde et superbis hereticis Deus resistit: humilibus autem Ecclesiasticis dat gratiam . Filius quoque et pater introierunt ad unam puellam, ut uiolarent atque polluerent nomen sanctum Dei. Patrem nostrum esse populum Iudeorum, sepe legimus,  dicente Paulo: Nolo uos ignorare, fratres, quod patres nostri omnes sub nube fuerunt, et omnes per mare transierunt, et omnes in Moyse baptizati sunt in nube et in mari . Et in alio loco: Interroga patres tuos, et annuntiabunt tibi: seniores tuos, et dicent tibi . Et rursum: Pro patribus tuis nati sunt tibi filii . Unde et Ecclesia gentium loquitur: Filii matris mee pugnauerunt contra me . Nos ergo filii sumus, et pater populus Iudeorum. Peccamus et scelus committimus, quando ad obseruationem sabbati circumcisionis iniuriam, ceremonias legis abolite cum parente nostro ingredimur, quibus dicit Apostolus: Ecce ego Paulus dico uobis: quia si circumcidamini, Christus uobis nichil prodest .  Et iterum: Qui in lege iustificantur, a gratia exciderunt. Qui ita ingreditur Ecclesiam, ut Legem seruet in Euangelio, iste cum patre ingreditur ad puellam, et committit stuprum, et uiolat nomen Domini. Unde qui dicunt non nocere Iudeis post aduentum Christi, si ita credant in Dominum, ut Legis quoque precepta custodiant, patrem et filium una fornicatione contaminant. Sed et uestimenta sua ligantes funibus, uelamina faciunt iuxta altare, pretendentes fidem Christi. Quotquot enim in Christo baptizati sunt, Christum induerunt , et uestimenta sua, que peccatorum funibus ligauerunt, opponunt oculis uidentium, ne eorum cernantur flagitia: ut qui altare respicit, stuprum non suspicetur.  Hoc faciunt omnes heretici sub Christiano nomine fornicantes, et erroribus suis atque mendaciis 244 obtendentes testimonia Scripturarum. Unde et apostoli uestimentis suis strauerunt pullum asine, ut mollius sederet Dominus , et ex Lege ac Prophetis stratam calcaret uiam. Econtrario heretici non substernunt uestigiis Saluatoris uestimenta sua; sed ligant ea iuxta altare, et pretendunt peccatis suis, ut bibant uinum de calumnia, siue damnatorum, qui ex eo quod egressi sint de Ecclesia, damnati sunt. Hoc uinum est Sodomorum, furoris draconum et aspidum, quod qui biberit, sanari non poterit. Bibunt autem uinum non in domo Dei, ubi templum est et Ierusalem; sed in domo Dei sui, quem sibi artifici sermone finxerunt.

  Ego autem exterminaui Amorrheum a facie eorum, cuius altitudo cedrorum altitudo eius, et fortis ipse quasi quercus: et contriui fructum eius desuper, et radices eius subter. Ego sum qui ascendere uos feci de terra Aegypti, et eduxi [uulg. duxi] uos in deserto quadraginta annis, ut possideretis terram Amorrhei: et suscitaui de filiis uestris in prophetas, et de iuuenibus uestris Nazareos. LXX: Ego autem abstuli Amorrheum a facie eorum: cuius erat sicut altitudo cedri sublimitas eius, et fortis quasi quercus: et arefeci fructum eius desuper, et radices eius deorsum. Ego eduxi uos de terra Aegypti, et circumduxi uos in deserto quadraginta annis, ut possideretis terram Amorrheorum: et assumpsi de filiis uestris in prophetas, et de iuuenibus uestris in sanctificationem.  uos quidem uendidistis argento iustum et pauperem pro calciamentis, percutientes eius caput, siue conterentes in puluere capita pauperum, et uiam humilium declinastis [Al. declinantes], intantum ut pater et filius ad unam introirent puellam, et uiolarent siue polluerent nomen sanctum meum, et uestimenta uestra lupanaribus et fornicatione polluta, peccatorum uinculis nexuistis: ita ut in loco sancto committeretis adulterium, et ebrietati iniustitiam copulantes, uinum biberetis alienum, et hoc faceretis in domo Dei uestri. Ego autem econtrario pro malis uestris, que mihi reddidistis, uobis tribui bona, ut exterminarem, egredientibus uobis de Aegypto, ante faciem uestram, Seon regem Amorrheorum, qui tam excelsus  erat et fortis quasi cedrus et quercus, et contriui eius fructum desuper, et radices deorsum. 245 Ego uos eduxi de Aegypto , et per quadraginta annos longo ad terram sanctam feci peruenire circumitu, ut possideretis terram Amorrhei, de qua supra diximus: quam diuisit Moyses filiis Ruben et Gad, et dimidie tribui Manasse ; et post tanta beneficia etiam hoc addidi, ut de filiis uestris assumerem mihi prophetas, et de iuuenibus uestris, siue electis, facerem Nazareos, quos Septuaginta interpretati sunt sanctificatos. Neque uero ubi de laudibus dicitur Dei, historie ordo seruandus est; sed frequenter euenit ut que prima facta sunt, extrema dicantur, et que  nouissima, referantur ad prima. Quod septuagesimus septimus psalmus, et centesimus quartus, ubi signorum potentia, non ordo describitur, docere nos poterunt, et tituli psalmorum, de quibus duo tantum ponamus exempla, tertii psalmi, et quinquagesimi primi, ubi que prius facta sunt, narrantur extrema, et que extrema legimus, referuntur in principio. Ante enim de Dec Idumeo scriptum legimus in Regum uolumine , qui titulus est quinquagesimi primi psalmi, quam Absalon contra patrem surgeret , quod in tertii psalmi titulo prenotatur. Itaque et Amorrheus nouissimus exterminatus est, siue deletus, quod nunc primum refertur, et quod ascendere eos fecit de terra Aegypti, et reduxit in eremum per quadraginta annos, in  principio factum legimus , que hic ultima dicuntur ordine commutato. Prius ergo quam educeret nos Deus de terra Aegypti, de fornace ferrea, exterminauit ante faciem nostram Amorrheum, qui dicitur amarus, siue , id est, loquens, siue famosus, et frequenti sermone celebratus. Hic autem Amorrheus et rex Amorrheorum appellatur Seon, arbor infructuosa et sterilis, non quod fructus non faciat; sed malos afferat fructus, de quibus dicitur: Omnis arbor que non facit fructus bonos, excidetur et in ignem mittetur . Et de pseudoprophetis legimus: Qui ueniunt in uestimentis [Al. uestitu] ouium, et intus sunt lupi rapaces, ex fructibus eorum cognoscetis eos : ex malis uidelicet fructibus. Siue igitur fructum non  faciat; siue faciat, sed non bonum: infructuosa arbor appellatur. Iste Seon, 246 de quo scriptum est: Iam securis ad radices arborum posita est , quia infructuosa arbor fuit, Domino percutiente, succisus est, cuius altitudo cedrorum altitudini comparatur, de quibus legimus: uidi impium exaltatum et eleuatum sicut cedros Libani: et transiui, et ecce non erat; et quesiui eum, et non est inuentus locus eius . Et pulchre transisse se dicit, quia ei qui transit de seculo, et dicere potest: Transiens uidebo uisionem hanc magnam , aufertur cedrus, et locus superbie non poterit inueniri. Fortitudo quoque eius, quasi quercus arboris durissime atque fortissime. Ex cuius uocabulo Philo, uir disertissimus Hebreorum, Esau appellatum putat  , id est, quercinum et roboreum: licet et Esau possit , id est, factura intelligi, ut ad mala opera referatur. De hoc forti atque robusto [a 1Kb] Dominus loquitur in Euangelio: Cum fortis armatus custodit atrium suum, in pace sunt omnia [Al. ea] que possidet: si autem fortior illo superueniens uicerit eum, uniuersa arma eius auferet [Al. aufert], in quibus confidebat, et spolia eius distribuet [Al. distribuit]. Nobisque prestitit Dominus, ut fructus huius Amorrhei Seon, quem interpretari infructuosam arborem  diximus, quia mali erant, contereret desuper, et auferret, ne quis bonos estimans, comederet et periret. Radices quoque illius succidit atque comminuit, ut nichil postea male arboris pullularet. Ipse Dominus fecit nos exire de seculo, et per annos quadraginta, qui numerus semper afflictionis et ieiunii luctus est et doloris, per tribulationes et angustias peruenire in terram sanctam, ut possideremus primum terram Amorrhei, et illius quondam regio fieret nostra possessio, et postea suscitaret de filiis nostris Prophetas, omnes sanctos uiros, qui acceperunt spiritum prophetalem, de quibus in prima Epistola ad Corinthios plenius legimus . Et de iuuenibus [b 1Kb] nostris, uel electis, assumeret Nazareos et sanctificatos, qui Deo animas suas immolantes,  uinum quod inebriare potest, et statum mentis euertere, non attingunt: ut habeant comam Samson, in cuius capite  fortitudo et uictoria consistebat .

 Numquid non est ita, filii Isrel, dicit 247 Dominus, et propinabatis Nazareis uinum et prophetis mandabatis, dicentes: Ne prophetetis. [c 1Kb] LXX similiter. Me uobis tanta prestante beneficia, ut aduersarios uestros interficerem, et terram eorum uobis traderem, et de filiis uestris ac iuuenibus prophetas eligerem et Nazareos, meoque cultui consecrarem. Numquid potestis dicere quod ista non fecerim, et meam erga uos clementiam, per quam uiuitis, denegarim? Qui in tantam rabiem prorupistis, ut inebriaretis Nazareos meos uino, quibus lege preceptum  est, ut omne quod inebriare potest, non bibant : et prophetis mandaretis, ne in meo nomine prophetarent. Quod et Amos prophete, quem nunc habemus in manibus, precepit Amasias sacerdos Bethel: et Ieremie a rege mandatum est, ne uerbis Domini loqueretur ad populum, intantum ut etiam sermones eius ignibus concremaret. De hoc loco heresim suam Tatianus, Encratitarum princeps, struere nititur, uinum asserens non bibendum, cum et lege preceptum sit, ne Nazarei bibant uinum, et nunc accusentur a propheta, qui propinent Nazareis uinum. Qui si litteram sequuntur in omnibus, et Iudaicas fabulas Ecclesiis ingerunt Christi, ergo et comam nutrire debent, et uuam passam ac uiridem non comedere, et super matre et patre mortuis non  ingredi; et si forte hec fecerint et fuerint humana uel fragilitate, uel necessitate superati, radant capita, et irriti sint omnes dies consecrationis et laboris eorum. Quod si hec non faciunt, neque possunt more Iudaicorum cauponum miscere aquam uino, umbras ueritati, Euangelii gratie Legis necessitatem, ebrietatem illam intelligant, qua curis secularibus inebriatur et obruitur anime uigor, et illos prophetis mandare, dicentes: Ne prophetetis, qui, liuore superati, prohibent eruditos uiros doctrine  proferre sermonem. Et dicente Domino: uade et dic populo huic , illi econtrario iubent, ne loquaris in nomine Domini, maxime si ille qui doceat, non turpi lucro et glorie atque iactantie, sed utilitati legentium audientiumque prouideat.

 Ecce ego stridebo subter uos, sicut stridet 248 plaustrum onustum feno, et peribit fuga a ueloce, et fortis non obtinebit uirtutem suam, et robustus non saluabit animam suam, et tenens arcum non stabit, et uelox pedibus suis non saluabitur, et ascensor equi non saluabit animam suam, et robustus corde inter fortes, nudus fugiet in die illa, dicit Dominus. LXX: Quapropter ecce ego uoluam subter uos sicut uoluitur plaustrum plenum stipula, et peribit fuga a cursore, et fortis non obtinebit fortitudinem suam, et pugnator  non saluabit animam suam, et sagittarius non sustinebit, et uelox pedibus saluari non poterit, et eques non saluabit animam suam, [a 1Kb] et inuentum cor eius inter potentes, et nudus fugiet in die illa, dicit Dominus. Me uobis prestante beneficia, et educente uos de terra Aegypti, et interficiente ante faciem uestram Amorrheum, ut possideretis terram eius, et suscitante de filiis uestris prophetas, et de iuuenibus uestris Nazareos, uos inebriabatis Nazareos meos uino, et prophetis dicebatis: Ne prophetetis. Idcirco sicut plaustrum stipule uel feni onere pregrauatum, stridore et sonitu longe exululat: sic ego peccata uestra ultra non sustinens, et quasi stipulam tradens incendio, clamabo et dicam: Peribit fuga a ueloce: quem [b 1Kb] Hebrei Ieroboam filium Nabath intelligunt,  qui prius in Aegyptum fugerat . Hic autem non ipsos principes, sed domos eorum, et sobolem accipiamus. Et fortis non obtinebit uirtutem suam: fortem Basan interpretantur, qui fuit ad bella promptissimus . Et robustus non saluabit animam suam: hunc hic Amri [Al. Omri] sentiunt. Et tenens arcum, non stabit, siue sustinebit: de Iehu filio Namsi [Al. Nemsi], qui Ioram regem Isrel sagitta percussit , dictum putant. Et uelox pedibus suis non saluabitur: Manahen intelligunt, qui frustra festinans regi Assyriorum dona direxit : Et ascensor equi non saluabit animam suam: hunc Phacee, filium Romelie, interpretantur, qui iuncto Aram, id est, Syro, sub rege Achaz Iudee multa uastauit. Et robustus corde, inter fortes nudus  fugiet in die illa, dicit Dominus . Solus Osee qui ultimus rex decem tribuum fuit, et errantem populum ad Dei cultum reuocare conatus est , [c 1Kb] quasi nudus egredietur [Al. egreditur] de 249 incendio. Nudum autem uocat, quia sub ipso decem tribus capte sunt. Hoc Hebrei autumant, et sicut nobis ab ipsis traditum est, nostris fideliter exposuimus.  Nunc autem ad nostra redeamus. uoluere se subter eos plaustrum [Al. sicut plaustrum] comminatur Deus, feno uel stipula pregrauatum, ut quia frumentum non habent quod in horrea condatur, fenum eorum et stipula incendio concremetur. Hoc est fenum de quo propheta dicit: Fiant sicut fenum edificiorum, quod priusquam euellatur, exaruit . Et: Omnis caro fenum . Stipula autem illa est, super cuius incendio flebiliter propheta complorat, dicens: Heu mihi! quia factus sum sicut qui colligit stipulam in messe, et sicut racemos in uindemia, cum non sit botrus ad manducandum primitiua. Heu mihi! anima [Al. additur mea], quia periit reuerens de terra, et qui rectum faciat, in hominibus non est: omnes in sanguine iudicantur , et reliqua. Hoc est fenum et stipula, de qua et Apostolus loquitur: Ligna, fenum, stipula, uniuscuiusque opus manifestum fiet : quoniam in die Domini in igne reuelabitur. Plaustrumque quod uoluitur, illud est, de quo in Isaia legimus: Conculcabitur [d 37Kb] Moabitis, sicut conculcatur area in plaustris . Et in alio loco: Ponam, inquit, te sicut rotas plaustri nouas cum serrarum dentibus, et conteres montes, et comminues colles : [e 1Kb] et postquam montes collesque contriueris, periet fuga a ueloce, dicente Paulo: Nescitis quia hi, qui in stadio currunt, omnes quidem currunt, unus autem accipit brauium . Et in alio loco: Currebatis bene, quis uos impediuit non acquiescere ueritati ? Unde et de se timens ait: Non  quia iam accepi, aut perfectus sim: curro autem si apprehendam, in quo et apprehensus sum a Christo . Hec uniuersa faciebat, ne periret fuga a ueloce: quamobrem cum iam peruenisset ad calcem, et accepisset brauium uictorie, securus aiebat: Certamen bonum certaui, cursum consummaui, fidem seruaui, de cetero reposita est mihi iustitie corona, quam reddet mihi Dominus in die illa iustus iudex: non solum autem mihi, sed et omnibus qui diligunt aduentum eius . Si gradu concito fugerimus, peccatum nos apprehendere non ualebit; sin autem ligauerit malitia pedes nostros, 250 loquemur cum propheta ad Deum: Quo ibo a spiritu tuo, et quo a facie tua fugiam ? De malis cursoribus Apostolus loquitur: Non uolentis,  neque currentis, sed miserentis est Dei . Sequitur: Et fortis non obtinebit uirtutem suam: non quo fortis sit, sed quo fortem se esse iactitet. Siue qui confidit in fortitudine sua, et non in Dei misericordia, iuxta illud quod scriptum est: Perdam sapientiam sapientium, et intelligentiam prudentium reprobabo : non quo perire possit uera  sapientia, et ueritatis intelligentia reprobari; sed quo eorum pereat sapientia, qui apud se uidentur esse sapientes, et in sua eruditione confidunt. Robustus quoque, siue pugnator, qui non saluabit animam suam, ille est qui nequaquam Apostoli possidet armaturam, habens scutum, sed non fidei: accinctus lumbos, sed non in ueritate: indutus lorica, sed non iustitie: portans gladium, sed non salutis . Huiusmodi pugnator non sanctificat prelium, nec Domini potest bella bellare, contra ueritatem dimicans pro mendacio. Talis pugnator non potest dicere: Benedictus Dominus Deus meus, qui docet manus meas ad prelium, et digitos meos ad bellum. Misericordia mea et refugium meum . Habent et sagittarios heretici qui frustra tendentes  arcum, sagittam Domini sustinere non poterunt, qui loquitur per Isaiam: Ego autem sicut sagitta electa in pharetra Domini . Isti sunt sagittarii, de quibus et Dauid canit: Ecce peccatores intenderunt arcum, parauerunt sagittas suas in pharetra, ut sagittent in obscuro rectos corde . Et uelox  pedibus suis non saluabitur, qui propter acumen ingenii discurrit per testimonia Scripturarum, et oratorum eloquentia, uel sophismatibus dialecticorum opprimere nititur ueritatem, et in eo prepeditur [Al. prepedietur] et corruet, quia non in Deo, sed in suis pedibus confidit. Ascensor quoque equi non saluabit animam suam, qui ignorat dictum per prophetam: Fallax equus ad salutem . Et nescit scriptum esse: Dormitauerunt  omnes qui ascenderunt equos . Hic non saluabit animam suam; sed periens audiet: Hi in curribus, et hi in equis: nos autem in nomine Domini Dei nostri inuocabimus. Isti impediti sunt, et ceciderunt: 251 nos autem surreximus, et erecti sumus . Robustus etiam corde inter fortes nudus fugiet. Qui locus dupliciter exponi potest: Ut aut ideo possit euadere, quia exspoliauit se ueterem hominem, et pelliceas tunicas peccatorum, et nulla fuit sarcina pregrauatus, aut econtrario, quia nudus est et Christi perdidit uestimentum, de quo in Apostolo dicitur: Induite uos Christum Iesum . Et in alio loco: Siquidem induti non nudi inueniamur ; nichil ei proderit fortitudo sua; sed in die prelii atque certaminis fugiet persequentes,  et absque armatura Apostoli resistere non ualens, hostibus terga prebebit.

 Audite uerbum, quod locutus est Dominus super uos, filii Isrel: super omni cognatione, quam eduxi de terra Aegypti, dicens: Tantummodo uos cognoui ex omnibus cognationibus terre; idcirco uisitabo super uos omnes iniquitates uestras. LXX: Audite uerbum hoc, quod locutus est Dominus super uos, domus Isrel, et contra omnem tribum quam eduxi de terra Aegypti, dicens: uerumtamen uos cognoui de uniuersis tribubus terre: idcirco ulciscar super uos omnes malitias uestras. Ad filios Isrel prophetalis  sermo dirigitur, et qui sint isti filii Isrel, sequens uersus ostendit: Super omni, inquit, cognatione, quam eduxi de terra Aegypti: quod non solum in decem tribubus, sed in omnibus duodecim, addentes Iudam et Beniamin, debemus accipere. Omnes enim de terra Aegypti eduxit, et ait: Tantummodo, siue, ut Symmachus interpretatus est: Solos uos cognoui ex omnibus cognationibus terre. Et quia solos uos cognoui, qui Creator sum omnium, et uos habui peculiarem populum meum, idcirco super solos uos omnia peccata uestra restituam: Potentes enim potenter tormenta patientur ; qui autem minimus est, dignus est misericordia. Et in Ezechiele legimus: A sanctis meis incipite . Et iudicium Dei de domo eius dicitur habere  principium . Hoc interim iuxta historiam dictum sit. Ceterum quia auditus in Scripturis sanctis, non solum iste accipitur quem auribus carnis excipimus, sed etiam ille, de quo Dominus ait: Qui habet aures audiendi audiat . Unde et omnis populus uidebat 252 uocem Dei , proprie ad eos sermo fit Domini, qui sensu uident Deum, quos eduxit de terra Aegypti, et de potestate Pharaonis , et quos ex omnibus tribubus terre cognouit, dicente Apostolo: Nunc autem cognoscentes Deum, magis autem cogniti a Deo [Al. ab eo] . Et in alio loco: Qui ignorat, ignorabitur . Non ergo omnes cognoscit Deus, sed eos, qui eius cognitione sunt digni,  loquens in Euangelio: Recedite a me, operarii iniquitatis, nescio uos . In eo enim quod operarii iniquitatis sunt, ignorantur a Deo: idcirco inquit: Quia solos uos cognoui, et meos habui, uisitabo super uos omnes iniquitates uestras. Quem diligit Dominus, corripit, et castigat omnem filium quem recipit . Et pulchre dixit: uisitabo, et non percutiam; quia plaga Dei uisitatio est, atque curatio. Et omnes, inquit, iniquitates siue peccata uestra uisitabo, ne quid impercussum remaneat, ne quid non recipiat sanitatem.

 Numquid ambulabunt duo pariter, nisi conuenerit eis? Numquid rugiet leo in saltu, nisi habuerit predam? Numquid dabit catulus leonis uocem de cubili suo, nisi aliquid apprehenderit? Numquid  cadet auis in laqueum terre, absque aucupe? Numquid auferetur laqueus de terra, antequam quid ceperit? Si clanget tuba in ciuitate, et populus non expauescet? Si erit malum in ciuitate, quod Dominus non fecit [uulg. fecerit et facit]; quia non faciet Dominus Deus uerbum, nisi reuelauerit secretum [a 1Kb] suum ad seruos suos prophetas. Leo rugiet, quis non timebit? Dominus Deus locutus est, et quis non prophetabit? LXX: Si ambulabunt duo simul omnino, nisi cognouerint se? Si ructabit leo de saltu suo, predam non habens? Si dabit catulus leonis uocem suam de cubili suo omnino, nisi aliquid rapuerit? Si cadet auis super  terram sine aucupe? Si deponatur laqueus super terram, nisi aliquid apprehenderit? Si clanget tuba in ciuitate, et populus non timebit? Si erit malitia in urbe quam Dominus non fecit [Al. fecerit]: quia non faciet Dominus Deus aliquid, nisi reuelauerit eruditionem suam ad seruos suos prophetas. Leo ructabit, et quis non timebit? Dominus Deus locutus est, et quis non prophetabit? 253 Legi in cuiusdam Commentariis, rem difficilem persuadere cupientis, octo sceleribus siue impietatibus atque peccatis: primum Damasci: secundo Gaze, et ceteris urbibus Palestine: tertio Tyri: quarto Idumee, id est Edom: quinto filiorum Ammon: sexto Moab: septimo Iude, hoc est, duabus tribubus: octauo, quod ultimum est, Isreli, id est, decem tribubus, totidem comminationes  nunc redditas, et primam prime, id est, Damasci, secundam secunde, id est Gaze, et reliquas reliquis respondere. Quod utrum uerum sit, nouerit ipse qui scripsit. Alius autem putat [a 1Kb] sex exempla proposita, duorum pariter in uia ambulantium, et leonis rugientis in saltu, et catuli leonis dantis uocem suam, cum aliquid apprehenderit, et auis capte ab aucupe, et laquei qui in terra defigitur ad capiendam predam, et tube in ciuitate clangentis, hisque exemplis redditam similitudinem, ut quomodo superiora causam habent, et non fiunt nisi illa precesserint: sic nullum in ciuitate accidere malum, quod Domino precipiente non factum sit. Sunt qui primum exemplum estimant continere doctrinam, quia non possint duo pariter ambulare, nisi sibi ante consenserint in eum  qui fecit utraque [Al. utrumque] unum, et medium parietem macerie destruxit, et duos condidit in unum nouum hominem : fecitque inter eos pacem, et copulauit uinculo caritatis, ut cum fuerint simul duo, postulent a Patre, et impetrent quidquid rogauerint. He sunt due uirge que sibi in Ezechiele copulantur , et duo populi circumcisionis et gentium, de quibus ad Eliam loquitur Dominus: Reliqui mihi septem millia uirorum, qui non curuauerunt genu ante Baal . Et in alio loco Deus: Inuentus sum, ait, his qui me non querebant: apparui eis qui me non interrogabant . Cum autem duo redacti fuerint in unum, adherebunt Domino, et fiet unus spiritus: Qui enim adheret Domino, unus est spiritus . Isti ergo duo qui sibi consentiunt, et in uia Christi pariter ambulant, nullius aduersariorum possunt impetum pertimescere. Quod si discordia separentur, statim eos leo rugiens inuadet, de quo et Petrus Apostolus ait: 254 Aduersarius uester diabolus tamquam leo rugiens circuit querens quem deuoret . Qui leo rugiens, non uersatur in agris consitis, non in uineis, non in oliuetis, nec inter ligna pomifera, que laudant Deum; sed ubi silue sunt et inculta humus, et bestie commorantur. Et non solum leonis patebunt morsibus, sed apprehendet eos catulus leonis, et ducet ad cubile suum, fugiens lucem, et  pergens ad tenebras. Omnis enim qui peccat, amat tenebras et odit lucem , de quibus in psalmo legimus: Posuisti [Al. Posuit] tenebras, et facta est nox: in ipsa pertransibunt omnes bestie [Al. fere] siluarum. Catuli leonum [Al. leonis] rugientes, ut rapiant, et querant a Deo escam sibi . Querit enim catulus leonis non eam predam, quam possidet, que sue est potestatis; sed ut de Ecclesia Christi rapiat, de quo in Abacuc scribitur: Esce eius electe . Tertia pena est eorum quos discordia separauit, ut perdant alas, quibus prius sublimiter ferebantur, et de celis in terram corruant, et teneantur ab aucupe, qui melius dicitur , eo quod herent uisco, aues liberas capiat, que propria uoluntate ad terrena descendunt. De quibus in  Prouerbiis scriptum est: Non iniuste tenduntur retia auibus . Iusta enim ruina est peccatorum, qui cum habuerint alas columbe, et per erem uolitare debuerint, pondere peccatorum ad terrena depressi sunt, et uitio suo adheserunt uisco. De quo in Apostolo legimus: Qui adheret meretrici, unum cum ea corpus efficitur . Quarta pena est discordantium, ut capiantur laqueo, qui non in celo positus est, sed in terra: de quo quod euaserit, sanctus gloriatur, et dicit: Anima nostra sicut passer erepta est de laqueo uenantium: laqueus contritus est, et nos liberati sumus . Iste est contritus laqueus, de quo Apostolus loquitur ad credentes: Deus conteret satanam sub pedibus uestris uelociter . Rursumque in Dauid legimus:  Iuxta semitam scandalum posuerunt mihi . Non enim possunt decipere simplices quosque credentium, nisi nomen Christi proposuerint, ut dum putamus nos Christum inuenire, pergamus ad Antichristum. Quinta pena est eorum qui reliquere pacem, que exsuperat omnem sensum , et quam Dominus pergens ad Patrem, Apostolis dereliquit, dicens: Pacem 255 meam do uobis, pacem meam relinquo uobis , ut in ciuitate Domini constituti, tube sonitu terreantur. Quidquid enim in Scripturis sanctis dicitur, tuba comminans est, et grandi uoce aures credentium penetrans. Si iusti sumus, per tubam Christi ad beatitudinem prouocamur: si peccatores, audimus que simus tormenta passuri. Malum autem quod Dominus  facit in ciuitate, non contrarium est uirtuti, sed afflictio et cruciatus, de quo legimus: Sufficit diei malitia sua , id est, tribulatio et angustia. Et in Propheta legimus: Ego Deus qui feci lucem et tenebras, qui facio pacem, et condo mala . Sicut enim tenebre contrarie sunt luci et diei: sic et paci bellum contrarium est, quod non per se malum est, sed malum uidetur his esse, qui sustinent. Et ut sciamus in Scripturis sanctis malitiam interdum non contrariam uirtuti accipi; sed afflictionem penasque et angustiam, unum adhuc de Iona sumamus exemplum: Et uidit Deus opera  eorum, qui conuersi essent a uiis suis pessimis, et penituit eum super malitia, quam locutus est ut faceret eis . Malitia utique ibi subuersio Niniuitarum est, quam per prophetam Deus fuerat comminatus, et non uirtuti contraria, que ad peccatum pertinet, pro quo comminabatur tormenta peccantibus. Sequitur: Non faciet Dominus Deus uerbum, nisi reuelauerit secretum suum, siue correptionem suam seruis suis prophetis: non quo omnia Deus reuelet prophetis, que in celo faciat, uel ante iam fecerit; sed que facturus in terris sit. Reuelauit Ne seruo suo quod esset inducturus diluuium . Reuelauit Abraham et Lot seruis suis quod arsurus esset Sodomam et Gomorrham, Adamam et Seboim . Reuelauit Ioseph interpretationem somnii  septem annorum famis in Aegypto , et Ione prophete subuersionem Niniue : ut qui audirent uentura supplicia, aut agerent penitentiam, et tormenta uitarent: aut contemnentes iustius punirentur. Ita et nunc Dominus reuelat per Amos seruum suum et prophetam, quid facturus sit decem tribubus, ut si fuerint ad meliora conuerse, et idola deseruerint, de imminenti periculo liberentur. Et nota quod clemens et benignus Deus semper futura prenuntiat, ne cogatur inferre supplicia. Et quod heretici calumniantur 256 in Creatore, quasi seuero et truculento, crudeli, et tantum iudice, eo quod nullum sit malum in ciuitate, quod ille non faciat: hoc nos referimus ad magnitudinem misericordie, quod non inferat penas, nisi ante predixerit.  Qui autem predicit, non uult punire peccantes. Leo, inquit, rugiet, et quis non timebit? Dominus Deus locutus est, quis non prophetabit? Quis in hoc loco non pro impossibili, sed pro raro accipitur. Ille enim non timebit, et ille non prophetabit, qui propter duritiam suam Dominum audire contempserit. Et est sensus iuxta historiam: si ad leonis uocem omnia contremiscunt, et cuncta animantium natura terretur, nos, iubente Deo ut loquamur et annuntiemus populo uentura supplicia, non prophetabimus? non loquemur? Scio quemdam in suis scriptum Commentariis reliquisse leonem rugientem diabolum intelligendum, et rugientem his qui perituri sunt: Deum autem, qui loquatur per Prophetas, referendum esse ad Dominum Saluatorem, ut  quomodo illi in malam partem audiunt leonis rugitum, et capiuntur in mortem, sic sancti in bonam partem Dominum precipientem audiant, et saluentur.

 Auditum facite in edibus Azoti, et in edibus terre Aegypti, et dicite: Congregamini super montes Samarie, et uidete insanias multas in medio eius, calumnias [uulg. calumniam] patientes in penetralibus  eius, et nescierunt facere rectum, dicit Dominus: thesaurizantes iniquitatem et rapinas, in edibus suis. LXX: Annuntiate regionibus in Assyriis, et in regionibus terre Aegypti, et dicite: Congregamini super montem Samarie, et uidete mirabilia multa in medio eius, et oppressionem in ea, et ignorauit que futura sint coram [Al. in] ea, dicit Dominus, qui thesaurizant iniquitatem et miseriam in regionibus eorum. Supra diximus Amos prophetam specialiter, immo magnam uoluminis partem ad decem tribus, que appellantur Isrel et Ephraim, et Samaria, prophetare. Itaque etiam nunc iubetur ut annuntiet Azoto et terre Aegypti que sequuntur. Pro Azoto nescio quid uolentes Septuaginta Assyrios posuerunt, cum Azotus lingua Hebreorum appelletur ESDOD, et  Assyrii, ASSUR. Pro edibus quoque que dicuntur ARMANOTH, uerterunt regiones, que uocantur SADOTH: et nichil 257 in uerbo similitudinis habent. Dicite, inquit, ut congregentur omnes gentes que in uicino sunt, et uideant scelera Isrel, ne iniquum putent Dei esse iudicium. Quomodo si diceret: Prius uidete que faciant, et tunc meam sententiam comprobate. Pulchreque intulit: Super montes Samarie, uel ciuitatis, que nunc Sebaste, tunc Samaria uocabatur, uel uniuerse prouincie, que in montuosis sita est: et uidete insanias multas in medio eius, ut pro Deo adorent uitulos, et immolent filios suos: nec hoc scelere contenti, calumnientur pauperes in penetralibus suis, et omnino rectum facere nesciant, thesaurizantes sibi non aurum et pecunias, que interdum  labore queruntur, sed iniquitates et rapinas in edibus suis: ut quia, deserto Dei cultu, adorauerunt idola, tradat eos Deus in reprobum sensum , ut faciant que non oportet. Et quia semel iuxta leges tropologie, Samaria refertur ad hereticos, qui custodes mandatorum Dei esse se mentiuntur, precipit sermo diuinus, ut in gentibus predicent, que non habent notitiam Dei, in quarum doctrina ignis exurens est, et tribulatio et angustia: ut considerent falsam Samariam, et ascendant ad montes superbie eius, et uideant multas insanias in medio ciuitatis, dum unusquisque fingit quod uoluerit, et adorat figmentum suum - ut Marcion bonum Deum et otiosum: ut ualentinus triginta, et extremum Christum, quem appellat, ,  id est, abortiuum: ut Basilides, qui omnipotentem Deum portentoso nomine appellat [a 35Kb] , et eumdem secundum Grecas litteras, et annui cursus numerum dicit in solis circulo contineri, quem ethnici sub eodem numero aliarum litterarum uocant . Et Ibere ineptie in Balsamo Barbeloque mirantur. Nonne he insanie sunt, et multe insanie, unoquoque fingente quod in animum eius  inciderit? Calumniam quoque patiuntur in penetralibus eius, siue opprimuntur simplices quique credentium; dum sub nomine ueritatis colunt mendacium, 258 et omnino rectum facere nesciunt, quia perdidere tramitem ueritatis, nec credunt in eo qui dicit: Ego sum ueritas : et thesaurizant sibi dogmata iniquitatis, et rapiunt atque concludunt in edibus suis, quos potuerint falso errore decipere. Sin autem placuerit ut legamus Assyrios , dicamus hos esse, de quibus scriptum est: Inducam super sensum magnum principem Assyriorum, qui dixit, Fortitudine mea faciam, et cetera, ut capiantur heretici ab Assyrio et teneantur in terra Aegypti, de qua iam uenientes ad Ecclesiam liberati sunt.

  Propterea hec dicit Dominus Deus: Tribulabitur et circumietur terra, et detrahetur ex te fortitudo tua, et diripientur edes tue. LXX: Propterea hec dicit Dominus Deus: Tyrus et in circuitu terra tua deserta erit: et detrahet de te fortitudinem tuam, et diripientur regiones tue. Pro Tyro, que in Hebraico duabus litteris scripta est, SADE  et RES ; et appellatur SOR : quod et Aquila et Septuaginta similiter transtulerunt: Hebreus qui me in sanctis Scripturis erudiuit, tribulationem interpretatus est, nec renuimus eius sententiam: quia et Symmachus, qui non solet uerborum , sed intelligentie ordinem sequi, ait, obsidio et circumdatio terre. Pro obsidione [a 1Kb] , que ab eo dicitur , fortitudo a Theodotione posita est qui putauit  non SAR  et SOR ([Figure: [Hebrew Text] 1Kb] , quod tribulatio, uel Tyrus dicitur, sed SUR legendum: quod proprie refertur ad petram durissimam, que Grece appellatur , et quam nos Latine silicem dicere possumus. Loquamur ergo de singulis. LXX dixerunt: Tyrus et per circuitum terra tua. uidebaturque pendere sententia: addidere ergo de suo, deserta erit: nec error interpretum est, ubi propter uerbi ambiguitatem, et tribulatio et Tyrus dici potest. Et est sensus: Super montes Samarie multas populus meus insanias perpetrauit: calumniam faciens, et rectum penitus ignorans, et thesaurizans sibi iniquitatem et rapinas: 259 ideo tribulabitur, siue conteretur, et Assyrio exercitu terra circumdabitur eorum, et detrahetur, ait, ex te, o Samaria, o decem  tribus, o quondam populus meus, fortitudo tua: et diripientur in edibus tuis, que per calumniam ex miserorum lacrymis congregasti. Heretici quoque aut tribulabuntur in die iudicii, et omnis eorum fortitudo attenuabitur, et diripientur que habuerant de rapinis, ut liberentur populi quos deceperant: aut certe quotidie per uiros ecclesiasticos tribulabuntur, et circumdabuntur testimoniis Scripturarum, et detrahetur ex eis fortitudo syllogismorum, et uerborum argutie quibus suum dogma firmauerant.  Et edes eorum diripientur: ut qui rapti fuerant de Ecclesia, ad Ecclesiam reuertantur.

 Hec dicit Dominus: Quomodo si eruat pastor de ore leonis duo crura, aut extremum auricule: sic eruentur filii Isrel qui habitant in Samaria in plaga lectuli et in Damasci grabato. LXX: Hec dicit Dominus: Quomodo si auellat pastor de ore leonis duo crura, aut extremum auricule: sic auellentur filii Isrel qui habitant in Samaria contra tribum et in Damasco. In principio Amos, ubi uersiculos illos disseruimus: Dominus de Sion rugiet, et de Ierusalem dabit uocem suam: et luxerunt speciosa pastorum, et exsiccatus est uertex Carmeli, diximus illum artis sue usum esse sermonibus: ut quia pastor gregum nichil terribilius leone cognouerat, iram Domini  leonibus compararet. Iuxta hunc ergo sensum etiam nunc de eo quod sepe uiderat sumit exemplum, et sic decem tribuum paruas reliquias de Assyriorum narrat manibus eruendas: quomodo si pastor, deuoratis omnibus membris, duo crura aut extremum auricule de leonis faucibus rapiat: positoque comparationis exemplo, ita, inquit, eruentur filii Isrel, decem uidelicet tribus que habitant in Samaria, in plaga lectuli et in Damasci grabato. Quod mihi sic explanandum uidetur: legimus in Isaia Rasin regem Aram, id est, Syrorum, qui regnabat in Damasco, et Phacee filium Romelie regem Isrel, inito federe, contra Iudam uenisse pugnantes : de quibus Dominus precipit Achaz regi Iude et Ierusalem ne timeat duos semiustos torres:  quando in signum plene libertatis, uirginis ei et conceptus et partus 260 ostenditur. Filii ergo Samarie habitant in regione et plaga lectuli, requiescentes in Syrorum auxilio, et in Damasci grabato sibi uictoriam pollicentes: ut quomodo qui fessus est, refocillatur in lectulo: sic illi fractas uires uicine gentis auxilio roborarent. Unde et in eodem Isaia per typum dicitur futurorum, quod nasciturus sit puer, qui priusquam sciat patrem et matrem uocare, accipiat spolia Samarie et uirtutem Damasci, que scilicet contra Ierusalem, iunctis uiribus, dimicabant . Pro plaga lectuli et Damasci grabato, Septuaginta transtulerunt contra tribum et in Damasco: ut iuxta tropologiam referamus tribum ad Iudam, et Damascum ad uocationem gentium: de quibus  unus grex factus est Domini: cuius sepe oues leonum feritas laniat: de quorum faucibus uix duo crura aut extremum aufertur auricule. In crure uia ostenditur doctrinarum, in aure sacramenta dictorum. Unde et apostoli absque calciamentis et ulla mortui animalis pellicula nudis pedibus iubentur [Al. iubebantur] incedere . Et ad credentes dicitur: Qui habet aures audiendi audiat . In Apocalypsi quoque Ioannis legimus: Qui habet aures audiat, quid spiritus dicat Ecclesiis . Et manifestius per prophetam: Ponite, inquit, sermones uestros in auribus cordis uestri. Hoc iter tam heretici quam magistri eorum demones impedire festinant, et intexere retibus, ut in uia que Christus est, corruamus. Sed si uenerit uir ecclesiasticus et homo Dei, et Samson, qui interpretatur sol, leonem interficit: descendensque in inferni lacum, qui aquas refrigerat, tempore niuis, tempestatis, et hyemis, suffocat leonem: ut securo pede et tutis auribus Dominum sequi et uerba eius audire ualeamus.

 Audite et contestamini in domo Iacob, dicit Dominus Deus exercituum, quia in die cum uisitare cepero preuaricationes Isrel super eum, uisitabo et super altaria Bethel: et amputabuntur cornua  altaris, et cadent in terram: et percutiam domum hyemalem cum domo estiua, et peribunt domus eburnee: et dissipabuntur edes multe, dicit Dominus. LXX: Sacerdotes, audite: contestamini domum Iacob, dicit Dominus Deus omnipotens: quia in die qua ulciscar iniquitates Isrel super eum, ulciscar et super altaria Bethel: et suffodientur cornua altaris, et cadent super terram. 261 Confundam et percutiam domum pinnatam super domum estiuam, et peribunt domus eburnee, et adiicientur domus alie multe, dicit Dominus. Quod in principio capituli iuxta Septuaginta positum est, sacerdotes, in Hebraico non habetur, sed pro hoc uerbo legitur ARES , quod Aquila interpretatus est grabatum; et puto Septuaginta ipsum uerbum posuisse Hebraicum, quod quidam non intelligentes  pro ARES legerunt , id est, sacerdotes. Precipit autem sermo propheticus ut primum audiant, deinde contestentur in domo Iacob, id est, in decem tribubus que Dominus dixerit. Cum cepero, inquit, uisitare preuaricationes, uel impietates domus Isrel, et ei reddere que meretur, et captiuitatis tempus aduenerit: tunc destruentur altaria Bethel, ubi erant aurei uituli, et amputabuntur cornua altaris, quod, Ieroboam quoque manum extendente, diruptum est ; et ruent in terram, Assyrio uastante, confracta. Et percutiam,  inquit, domum hyemalem cum domo estiua, quod simpliciter iuxta litteram accipere possumus: tantarum eos fuisse opum, ut duplices haberent domos, hyemales et estiuas, quarum alie uerse essent ad Aquilonem, alie ad Austrum, ut pro uarietate temporum, frigoris et caloris, celique temperiem, prouiderent. Possumus domum hyemalem appellare regnum Isrel, in qua frigus erat religionis et cultus Dei, uariique uentorum turbines, et seua tempestas; et domum estiuam, Iudam et Ierusalem, in qua erat templum, et offerebantur holocausta mane et uesperi, et uigebat calor 262 religionis. Et peribunt, ait, domus eburnee: quod et iuxta historiam stare potest. Legimus enim Achab regem Isrel tantis fluxisse deliciis, ut domum sibi eburneam fecerit  . Pro eburneis, domos dentis, id est elephantinas in Hebreo inuenimus. De quibus et in quadragesimo quarto psalmo scriptum est: A domibus eburneis: ex quibus delectauerunt te filie regum in honore tuo. Quando uisitare ceperit Dominus preuaricationes Isrel, qui prius Deum mente cernebat, uisitabit et super altaria Bethel: non unum altare, quod habet Ecclesia, sed altaria hereticorum plurima. Tot enim habent altaria, quot schismata. Amputabit et cornua altaris, quod per superbiam unum se habere iactant. Cadentque eorum cornua, id est, arrogantia in terram; et percutiet domum hyemalem, eos hereticos qui laborant continentia et ieiuniis, xerophagiis, chameuniis, e quibus Tatianus est et Manicheus. Et domum estiuam, ut Nicolaitas  et Eunomianos, et ueteris hereseos nouos sectatores, qui propter uentris ingluuiem, omnem recipiunt uoluptatem. Et peribunt domus eburnee, que artifici dente et rhetorici nitoris splendore composite sunt. Et dissipabuntur edes multe, que in toto orbe disperse sunt. Una enim ueritate surgente, multa mendacia destruentur. Pro domo hyemali, , Septuaginta transtulerunt: quod nos interpretati sumus, pinnatam, eo quod ostiola habeat per fenestras, et quasi pinnas ad magnitudinem frigoris repellendam.



LIBER SECUNDUS.


 263-264 Legi in quadam controuersia: Imbecillitas corporis animi quoque uires secum trahit. E contrario [a 1Kb] Paulus apostolus: Quando infirmor, inquit, tunc fortior sum ; et: uirtus in infirmitate perficitur . Spiritus enim contra carnem, et caro contra spiritum ; hec inuicem sibi aduersantur, ne que uolumus, illa faciamus. Unde et in Euangelio dicitur: Spiritus promptus est, caro autem infirma . Senectus multa secum et bona affert et mala. Bona, quia nos ab impudentissimis dominis liberat uoluptatibus, gule imponit  modum, libidinis frangit impetus, auget sapientiam, dat maturiora consilia; et frigescente corpore, dormit cum perpetua uirgine Sunamite: luxuriamque contemnens cum Berzellai, delegat eam filio adolescenti Chamaam [Al. Maacha], et non uult transire Iordanem, atque in alienos fines de [b 1Kb] suis finibus, id est, regionibus exire . Que autem putantur senectutis mala, ista sunt: crebre infirmitates, pituita molestissima, quam Grecorum alii , alii nuncupant, caligantes oculi, acescentes cibi, tremens interdum manus,  nudi gingiuis dentes, et inter cibos cadentes. Ad hec torminibus et aculeis stomachi, podagreque et chiragre doloribus sepe torquetur: ita ut ne stylum quidem aut calamum tenere queat; ut [Al. et] suis pedibus non possit incedere magnaque parte uite uideatur esse truncata, et multis membris premortua. Cum hec ita se habeant, [a 1Kb] in malorum comparatione tolerabilius sustinebo morbos, dummodo una et grauissima domina libidine caream. Patitur quidem et senectus nonnumquam incentiua uitiorum: nullusque iuxta sanctum martyrem Cyprianum, diu tutus est periculo proximus. Sed aliud est titillari, aliud obrui uoluptatibus. Ibi cum apostolo adolescentia loquitur, que nouit uirentis corporis necessitates: Non enim quod uolo bonum hoc ago,  sed quod nolo malum illud facio ; et: Miser ego homo, quis me liberabit de corpore mortis huius ? Hic autem raro inter emortuos cineres scintilla sublucens reuiuiscere nititur, et tamen incendia non potest suscitare. Quam ob rem, Pammachi, cano iam mecum capite, impetra mihi a Domino, ut comitem [b 1Kb] mihi merear habere sapientiam, de qua scriptum est: Ama illam, et seruabit te: honora illam, et amplexabitur te : ut, ipsa adiuuante et socia, ceptum in Amos opus expleam, secundusque liber principium sumat a uaccis Basan: ut qui in Osee propheta de uaccis siue uitulis Bethauen pleno sermone tractaui: nunc quoque de uaccis [c 1Kb] pinguissimis possim disserere.

  265 Audite uerbum hoc, uacce pingues, que estis in monte Samarie: que calumniam facitis egenis, et confringitis pauperes: que dicitis dominis uestris, Afferte et bibemus. Iurauit Dominus Deus in sancto suo: quia ecce dies uenient super uos, et leuabunt uos in contis, et reliquias uestras in ollis feruentibus: et per aperturas exibitis altera contra alteram, et proiiciemini in Armon, dicit Dominus. LXX: Audite uerbum istud, uacce Basanitidis [Al. Basanitides], que estis in monte Samarie, que opprimitis pauperes, et conculcatis egenos, que dicitis dominis uestris: Date nobis ut bibamus. Iurat Dominus per sanctos suos, quoniam ecce dies uenient super uos, et tollent uos in armis, et eos qui uobiscum sunt in ollis, negotiatores pestilentes, et eiiciemini nude contra inuicem,  et proiiciemini super montem Remmam, dicit Dominus [d 11Kb] . Pro uaccis pinguibus, Septuaginta posuerunt Basanitidis: Aquila et Theodotio ipsum uerbum Hebraicum BASAN ; nos Symmachi interpretationem secuti, qui ait, , id est, boues saginate, uaccas pingues interpretati sumus. Loquitur autem ad principes Isrel et optimates  quosque decem tribuum, qui deliciis ac rapinis uacabant, ut audiant sermonem Dei, et non aratores boues, sed uaccas pingues de armento se esse nouerint, siue que nutriantur in pascuis Basan, que sunt loca herbarum fertilissima: ac per hoc significat eos, non agriculture, sed immolationi et esui preparatos. uos uacce pingues estis in monte Samarie, et humiles quosque confringitis, et dicitis dominis uestris, id est, pastoribus, per quos reges intelligimus, Date nobis, et bibemus, id est, iubete tantum, et nos cuncta uastabimus. Ex eo autem quod posuit, date nobis, et bibemus: et non dixit, date et comedemus, ebrietatem earum significat in uino atque luxuria, que statum mentis euertunt. Iurauit itaque Dominus Deus in sancto suo, uel in  semetipso, uel in Filio, uel in Templo, uel in omni qui sanctus est et appellatur templum Dei, quod aduentura sit dies non longe et post multa secula, sed iam imminens, dies captiuitatis et angustie, in quo uacce leuentur in contis, et reliquie earum in ollis feruentibus, pro quo et in Hebraico 266 et apud Aquilam scriptum est in lebetibus pisciculorum. Pro contis quoque qui Hebraice dicuntur SANNOTH , Aquila interpretatus est clypeos: Symmachus et LXX, arma; solus Theodotio , quem nos secuti, contos uel hastas interpretati sumus. Hoc autem significat, quod capiantur in prelio, et portentur atque auferantur iure uictorie: seruans tamen ceptam uaccarum metaphoram, ut quas esse pingues dixerat uaccas, earum carnes narret in contis uel  scutis esse portandas. Et sicut lebes feruentissimus minutos pisces pariter inuoluit: ita et uaccas Basan absque ullo ordine captiuitatis miseriis opprimendas. Quodque sequitur: Et per aperturas exibitis altera contra alteram, sic explanari potest: Aperta uobis est captiuitatis uia, et cum lebetes uestri fuerint exusti, exibitis altera contra alteram, secundum Hebreorum idioma, qui pro eo quod nos [e 1Kb] mutuo uel uicissim, mulierem et mulierem, hoc est, alteram contra alteram uocant. Et proiiciemini, inquit, in locis Armenie, que uocantur Armona . Denique Symmachus ita interpretatus est: Et proiiciemini in Armenia, pro quibus Septuaginta, montem Remmam, Aquila [f 14Kb] montem Armona, Theodotio montem Mona: quinta autem editio, excelsum montem,  transtulerunt. uerbum autem Domini quod uacce Basan iubentur audire, secundum ceptam tropologiam, hereticis precipit, qui uentri et gule seruientes, recte appellantur uacce pinguissime, siue uacce ignominiose: hoc enim interpretatur Basan, id est, , quam si confusionem dicere uoluerimus, Babylonem magis quam Basan interpretabimur.  He uacce pingues, siue ignominiose et aride, nam Basan et hoc intelligitur, in monte Samarie sunt, cui et in Osee dicitur: Aufer uitulum tuum, Samaria. Et rursum in eodem, Quia seducens erat uitulus tuus, Samaria : et ideo in monte Samarie, quia semper eriguntur in superbiam, et sibi sublimia repromittunt. Samaria quoque custodia dicitur, non quo custodiant sermones Domini: sed quia custodes preceptorum eius esse se iactent. Que calumniam faciunt egenis, et confringunt pauperes. Egenum et pauperem 267 intellige ecclesiasticum uirum, qui ueritatis simplicitate contentus, hereticorum suppellectilem, et eloquentie fulgorem, argumentorumque diuitias non requirit. He uacce dicunt dominis suis: Afferte, et bibemus.  Dominos earum uel principes peruersorum dogmatum possumus appellare, ualentinum, et Marcionem, et Arium, et Eunomium: aut eos qui per multiplices libros ab aliis male inuenta corroborant. Istis dicunt uacce Basanitidis: Afferte nobis, et bibemus. Nisi enim illi dederint, isti quod deuorent non habent, immo quod bibant ut inebrientur. Ut autem sciamus aquas et pocula significare doctrinam, Dominus loquitur ad Samaritanam: Omnis qui biberit [Al. bibit] ex aqua hac, sitiet iterum: qui autem biberit ex aqua quam ego dabo ei, non sitiet in eternum . Ergo qui de Samaritane, id est, hereticorum aquis biberint, semper sitient et ardorem faucium siccarum refrigerare non poterunt, Isaia de hoc eodem [Al. hac eadem] conclamante: Sicut  somniat qui sitit quasi bibat, et cum surrexerit, adhuc sitit, anima autem eius frustra sperauit: sic erunt omnes gentes que pugnant contra Ierusalem . uere enim qui de hereticorum aquis biberit, et pugnauerit contra Ierusalem Ecclesiam Dei, in somnis bibit, et anima eius uanis imaginibus illuditur. Cumque estimauerit se satiatum, tunc sitiendi habebit principium. Unde et ad uirum ecclesiasticum dicitur: Bibe aquas de uasis tuis, et de puteorum fontibus aquas tuas, et sint tibi soli . Et iurat Dominus Deus tuus in sancto suo contra uaccas sagine et dapibus seruientes, siue iurat in sanctis suis, quod uenient dies super eas, dies iudicii atque penarum, ut portent eas in armis suis, et eos qui cum ipsis sunt, mittant in lebetes, siue portent:  et uel ipse uacce sint negotiatores pestilentes, uel ipsi qui ueniunt ut portent eas, et eiiciantur nude inuicem se uidentes: proiicianturque super montem Remman, dicit Dominus Deus. Debemus enim et iuxta LXX dicere, ne frustra eos proposuisse uideamur. Quando uenerit contra hereticos dies iudicii atque uindicte, tunc auferentur in armis, hoc est, cum 268 armis suis, quibus aduersus Ecclesiam dimicauerant: uel uicti armatura Dei, et ab illius pugnatoribus superati, mittentur in lebetes,  ut exurantur et excoquantur qui fuerunt prius negotiatores pestilentes; ad hoc enim negotiabantur [Al. negotiabuntur], ut morti traderent quos deceperant. Isti sunt de quibus dicitur: Filii Heli, filii pestilentie , qui in cathedra pestilentie [Al. pestilentium] sederunt. Cumque excocti fuerint et exusti, egredientur nudi, nichil eorum habentes, que sibi antea presumebant. Et uidebunt ignominiam suam, et proiicientur super montem Remman, qui interpretatur sublimitas, ut in superbia sua conterantur. Quidam Remman, uisionem alicuius, id est, , interpretantur. Non enim omnia uidere poterant; sed sibi partis alicuius scientiam promittebant, ut proiiciantur, eo [Al. in eo] quod se scire credebant. Possumus iuxta litteram, quando uenerint  dies captiuitatis super uaccas Samarie, intelligere quod superent eas in prelio, et opprimant armis suis, et in congressione superatas compellant ad urbes munitas, que comparentur ollis feruentibus: ut quomodo Ierusalem habens clausos populos et obsessos, assimilatur olle feruenti et plene carnium; sic et urbes Samarie ollis feruentibus comparentur, que fame et pestilentia clausos populos exire compellant, et ire in captiuitatem mutuo se uidentes, et transferri in Armon montes Armenie, qui Medis Persisque confines sunt.

 uenite ad Bethel, et impie agite: ad Galgalam, et multiplicate preuaricationem, et [a 9Kb] afferte mane uictimas uestras, tribus diebus decimas uestras. Et sacrificate de fermento [uulg. fermentato] laudem,  et uocate uoluntarias oblationes, et annuntiate. Sic enim uoluistis, filii Isrel, dicit Dominus Deus. Unde et ego dedi uobis stuporem dentium in cunctis urbibus uestris, et indigentiam panum in omnibus locis uestris: et non estis reuersi ad me, dicit Dominus. LXX: Introistis in Bethel, et inique egistis, in Galgala multiplicastis impie agere: et intulistis mane hostias uestras, in die tertio decimas uestras. Et legerunt foris legem, et inuocauerunt confessiones. Annuntiate quia hec dilexerunt filii Isrel, dicit Dominus Deus. Et ego 269 dabo uobis stuporem dentium in cunctis urbibus uestris, et indigentiam panum in omnibus locis uestris, et non estis reuersi ad me, dicit Dominus. Primum historie fundamenta iaciamus: O Isrel miserabilis, iam tibi uicina captiuitas, iam Assyrius instat exercitus:  fac quod libet, age impie: cum idolis libere fornicare, ut quanto tu fueris impudentior, tanto mea super tormentis tuis iustior uideatur sententia. uenite, inquit, in Bethel, in qua aureum posuistis uitulum, et impie agite in Deum. uenite ad Galgalam locum idololatrie, de qua per Osee locutus sum: Omnis malitia eorum in Galgalis . Et rursum in eodem: Frustra erant in Galgala bobus immolantes . Cumque ueneritis ad Galgalam: multiplicate preuaricationem. Quidquid  enim ibi egeritis, preuaricatio contra Deum est, cui idola pretulistis. Et afferte mane uictimas uestras, ne in scelere sit ulla dilatio. Tribus diebus decimas uestras: siue, ut interpretatus est Symmachus, tertia die decimas uestras. Cuius loci hec nobis uidetur explanatio: in Leuitico lege preceptum est , ne quedam hostie in alterum diem reseruentur, et ne alie in diem tertium remaneant: quod si remanserint, immunde sint. Est igitur sensus: Immundas quotidie uictimas cedite, et contaminata offerte sacrificia, et sacrificate de fermento laudem, quod iuxta precepta Moysi Deo penitus non offertur. Pro laude , id est, gratiarum actionem interpretatus est Aquila, que Hebraice dicitur THODA . Et uocate, inquit, uoluntarias  oblationes, quas Hebrei appellant NADABOTH , id est, spontaneas. Ultroneum [Al. ultraneum] autem sacrificium ad letitiam pertinet: quod Latine epulum possumus appellare. Cumque hoc feceritis, impietatem uestram omnibus nuntiate: ut non solum fecisse, sed et alios docuisse uideamini. Hec autem precipio, et imperatiuo modo loquor, ut uestre satisfaciam uoluntati, quia sic egistis et sic uoluistis, filii Isrel, dicit Dominus Deus. Quapropter et ego dedi uobis stuporem dentium, ut LXX transtulerunt, quos in hoc loco propter simplicitatem uerbi secuti sumus: siue munditiam dentium, ut interpretati sunt 270 Aquila et Symmachus, ut per mundos dentes, famis magnitudinem demonstrarent. Et feci indigentiam panum, non in una urbe, sed in omnibus  urbibus uestris; nec in uno loco, sed in omnibus locis uestris. Cumque hoc fecerim, non puniens, sed occasionem tribuens penitentie: nec sic quidem reuersi estis ad me, dicit Dominus. Hec iuxta Hebraicum diximus: transeamus ad LXX interpretes, et quid nobis iuxta anagogen uideatur in singulis, breuiter disseramus; neque enim si in utraque editione utrumque dicere uoluerimus, librorum patitur magnitudo. Ingressi estis in Bethel, id est, in domum Dei, quod sentitur Ecclesia: et impie egistis in Dominum, illius precepta calcantes. In Galgala autem, quod interpretatur reuelatio, siue uolutabrum, impietates multiplicastis, sanctarum uobis Scripturarum scientiam uindicantes: et dum erigimini in superbiam, estis in ceni ultima deuoluti. Intulistis  quoque mane hostias uestras, die tertia decimas uestras, transfigurati in angelum lucis: et triplicem intelligentiam Scripturarum  in unius dici sententiam coarctantes. Debemus enim Scripturam sanctam, primum secundum litteram intelligere, facientes in ethica quecumque precepta sunt. Secundo iuxta allegoriam, id est, intelligentiam spiritualem. Tertio secundum futurorum  beatitudinem. uos autem primam, inquit, et secundam contemnentes diem, spiritualia uobis quedam figmenta componitis sine fundamento, et parietibus tectum desuper imponentes. Nec hoc sunt heretici, de quibus, et ad quos dicitur, impietatis fine contenti: sed legerunt foris legem Dei de Ecclesia recedentes, et singulis dogmatibus suis, que peruerso corde simularunt, confessiones et testimonia sociare conati sunt: siue sacrificauerunt de fermento, super quo in Euangelio dicitur: Cauete uobis a fermento, id est, doctrina Phariseorum . Et hec fecerunt non errore, sed studio: non fortuita uoluntate, sed maiorum [a 9Kb] caritate plenissima. Unde ultionem super his comminatur Dominus: 271 Dabo, inquiens, uobis stuporem dentium,  qui Grece dicitur. Si quis enim secundum Ezechiel , uuam acerbam comederit, stupebunt dentes eius: ut non bene Scripturarum sanctarum testimoniis abutentes, comedentesque ea immatura et absque sua dulcedine, perdant robur dentium: ne possint dura commolere, et in aluum toto corpori profutura transmittere. Hunc stuporem dentium ciborumque penuriam dabo et in cunctis urbibus, atque in omnibus locis uestris, ut patiamini famem sermonis Dei, et eius panis qui de celo descendit , et de quo in Psalmis scriptum est: Panem angelorum manducauit homo . Que uniuersa feci, non ob crudelitatem et seuitiam, ut heretici calumniantur, truculenti et tristis [b 1Kb] iudicii, sed ut conuerteremini  ad me, iuxta illud scriptum est: Frustra percussi filios uestros, disciplinam non recepistis .

 Ego quoque prohibui a uobis imbrem: cum adhuc tres menses superessent usque ad messem. Et plui super ciuitatem unam: et super ciuitatem alteram non plui. Pars una compluta est: et pars una, super quam non plui, aruit. Et uenerunt due et tres ciuitates ad ciuitatem unam, ut biberent aquam, et non sunt satiate: et non redistis ad me, dicit Dominus. LXX: Et ego repressi a uobis pluuiam ante tres menses uindemie: et pluam super ciuitatem unam, et super ciuitatem unam non pluam. Pars una irrigabitur; et pars super quam non pluero, arefiet. Et congregabuntur due et tres ciuitates in ciuitatem unam, ut bibant  aquam, et non satiabuntur: et non estis reuersi ad me, dicit Dominus. Non solum stuporem dedi dentium in cunctis urbibus uestris, et indigentiam panum in omnibus locis uestris; sed prohibui a uobis imbrem, cum adhuc superessent tres menses usque ad messem, que appellatur pluuia serotina, et agris Palestine aruisque sitientibus uel maxime necessaria est: ut quando herba turgeret in messem et triticum parturiret, nimia siccitate [c 1Kb] aresceret. Significat  autem uernum tempus extremi mensis Aprilis, a quo usque ad messem frumenti, tres menses supersunt. Maius, Iunius, Iulius. Pro messe, LXX, suo more, uindemiam transtulerunt, quod 272 si recipimus, omnino iuxta Orientis omnes regiones et insolitum et impossibile est. Numquam enim in fine mensis Iunii, siue in mense Iulio, in his prouinciis, maximeque in Iudea, pluuias uidimus. Denique in Regum libris pro signo magno atque portento diebus estatis et messis, orante Samuele, pluuie concitate sunt . Et superfluum erat nunc comminari mensis Iulii siccitatem, in quo numquam pluuias dederat. Prohibuit autem imbrem, ut non solum indigentiam panum, sed et sitis ardorem et bibendi penuriam sustinerent. In his enim locis in  quibus nunc degimus, preter paruos fontes, omnes cisternarum aque sunt, et si imbres diuina ira suspenderit, maius sitis quam famis periculum est: quod et in diebus Elie prophete tribus annis et sex mensibus factum Scriptura commemorat . Et ne forsitan putarent hoc lege nature, et astrorum cursu, ac uarietate temporum urbibus et populis accidisse, super unam urbem et agros eius pluere se dicit, et ab altera imbrem suspendere: ut due et tres ciuitates pergant ad aliam ciuitatem, et tamen non satientur aquarum potibus. Cumque hec fecerit, non in penam, sed in medicinam, increpat in scelere permanentes: et nec sic quidem ad me redistis, dicit Dominus. Prohibet quoque siue reprimit ab hereticis Dominus pluuias spirituales, et omnem  rorem diuine sapientie; et mandat nubibus suis, ne pluant super eos imbrem ante tres menses messis, siue uindemie, ut ad fructus mysterii Trinitatis peruenire non possint. Et quomodo sol iste, quem cernimus, annuum cursum, donec ad pristinam metam redeat, duodecim explet mensibus, qui singuli tricenis uoluuntur diebus, et luna que Hebraice IARE , Grece dicitur, iuxta utramque linguam ex suo nomine mensibus nomen dedit, et solis illustratur radiis ab ea parte qua ei uicina est, uel plus uel minus pro uarietate temporum lumen accipiens: sic et Ecclesia, ueri Solis splendore decorata, duodecim implet apostolorum numerum. Unde et duodecim in Isrel appellantur tribus, et in testimonium eterne memorie, de Iordanis 273 alueo duodecim  lapides auferuntur, ut ponantur in loco secunde circumcisionis . Pluit autem Dominus super unam ciuitatem uere confessionis Ecclesiam, et super alteram non pluit, que in hereticorum conciliabulis est. Cumque illa imbrem recipiat sempiternum,  ista iugi ariditate siccatur: ut qui sitiunt, coacti penuria, ueniant ad Domini ciuitatem, de qua egreditur fons largissimus, qui irrigat torrentem spinarum. Iste autem est fons qui dicit per Ieremiam: Me dereliquerunt fontem aque uiue, et foderunt sibi lacus contritos, qui aquas continere non possunt . Hic fons de uno fonte procedens, triplici unione decurrit: quos fontes Patris et Filii et Spiritus sancti in cerui sitientis modum Psalmista suspirat, dicens: Sicut ceruus desiderat ad fontes aquarum: ita desiderat anima mea ad te, Deus . Cumque due et tres ciuitates ad unam perrexerint ciuitatem, in qua aque sunt abundantes, spei, fidei, caritatis, non satiabuntur, quia ad diuinam gratiam requirendam, non uoluntate,  sed necessitate uenerunt.

 Percussi uos in uento urente, et in aurugine. Multitudinem hortorum uestrorum, et uinearum uestrarum, oliueta uestra et ficeta uestra comedit eruca, et non redistis ad me, dicit Dominus. LXX: Percussi uos in ardore et in aurugine. Multiplicastis hortos uestros, uineas uestras, et ficus uestras, et oliueta uestra comedit eruca, et ne sic quidem conuersi estis ad me, dicit Dominus. Non solum [a 16Kb] priora feci, ut uos corrigerem; sed quidquid superfuit siccitati, uento urente percussi et aurugine. Pro uento urente, Aquila et Symmachus et Theodotio interpretati sunt: Septuaginta , quam nos combustionem possumus dicere. Auruginem autem omnes similiter transtulerunt, absque Theodotione,  qui solus , que pallorem significat, interpretatus est. Cumque aduersum iram Domini multiplicarent hortos et uineas et ficeta et oliueta, omnia eruca consumpsit, de qua in Iel plenius dicitur . 274 Et ne plagis quidem ac malorum pondere ad Deum uenire uoluerunt. Quo dicto, confundantur heretici, qui disciplinam Creatoris, et, ut ita dicam, medicinam, crudelitatem interpretantur. Percutit autem spiritualiter hereticos Dominus exustione ea de qua Paulus apostolus: Melius est, inquit, nubere, quam uri . Et princeps apostolorum: Charissimi, nolite peregrinari in ardore, qui ad tentationem uobis accidit : et aurugine que, felle diffuso, ruborem sanguinis in pallorem [Al. pallore] commutat, et nichil  in corpore sani esse permittit, intantum ut etiam mella dulcissima amara uideantur. Et qui dudum audiebant in Ecclesia: Gustate et uidete quoniam suauis est Dominus: ipsique dicebant: Quam dulcia gutturi meo eloquia tua super mel ori meo !  uocentur , et aque eorum et pluuie non stillent dulcedinem: nec sint de repromissionis terra, quam legimus lacte et melle manantem: sed appellentur Mara, id est, amaritudo. Isti multiplicauerunt sibi hortos, in quos ne sua uinea mutaretur, Naboth [Al. Nabutha] occumbere uoluit . Qui enim infirmus est, olera manducet . Et quia semper heretici tumentes superbia, et incidentes in iudicium diaboli magna sibi promittunt, et bonorum fingunt imagines, ut melli uenena commisceant: etiam uineas et oliueta et ficeta habere se iactant; sed uinea eorum uinea Sodomorum est; oliueta eorum non sunt de bonis oliuis, sed oleastris, quos Apostolus radicibus bonarum oliuarum precipit inserendos .  Ficeta quoque talia habent, que calathum pessimarum impleant ficorum, quas Ieremias pre amaritudine comedi non posse testatur . Ad que cum Dominus uenerit, eterna eis ariditate maledicit , ut nunquam fructum afferant, ne uirore foliorum decipiant transeuntes. Et ut intelligamus hortos hereticorum et uineas et oliueta et ficeta ad malam partem referri, singulis sermonibus addidit, uestra: ut non Dei, sed hereticorum ea esse monstraret: hortos 275 uestros, uineas uestras, oliueta uestra, et ficeta uestra: que omnia eruca populata est, extremum penarum omnium: que non auolat ut locusta, et huc illuc discurrens semesa dimittit; sed permanet perituris frugibus, et tardo lapsu pigrisque morsibus uniuersa consumit.  Cumque hec passi sunt, nec sic quidem ad Dominum redire uoluerunt.

 Misi in uos mortem in uia Aegypti, percussi in gladio iuuenes uestros usque ad captiuitatem equorum uestrorum. Et ascendere feci putredinem castrorum uestrorum in nares uestras, et non redistis ad me, dicit Dominus. LXX: Emisi [Al. Misi] in uos mortem in uia Aegypti, et occidi in gladio iuuenes uestros cum captiuitate equorum uestrorum. Et eduxi in igne castra uestra in ira mea, et ne sic quidem reuersi estis ad me, dicit Dominus. Per omnia flagella et tormenta eruditur Isrel: unde et eo tempore quo ab Aegyptiis auxilia postulabant, mittitur in eos mors, et percutiuntur in gladio iuuenes eorum, et equos quos sibi contra Dei preceptum multiplicauerant,  captiuitas seua concludit, ut putredo castrorum et fetor morientis exercitus, uiuentium nares impleat. Cumque et hec fecerit, ut corriperet delinquentes, et emendaret errantes, nec sic quidem redierunt ad eum, dicit Dominus. Qui non solum illo tempore, sed quotidie mittit mortem in uia Aegypti, ut qui Aegyptiam triuerit semitam, audiat moriens docentem Apostolum: Quod enim mortuus sum, mortuus sum peccato; quod autem uiuo, uiuo Deo . Et in alio loco: Si mortui sumus cum Christo, simul etiam uiuemus cum eo . Et iterum: Semper mortificationem Iesu in corpore meo porto . Et rursum: uiuo autem iam non ego, sed uiuit in me Christus .  Hac morte uiuificare nos uult Dominus, ut morientes peccato, uiuamus Deo. Morimur autem peccato, quando mortificamus membra nostra super terram, fornicationem, immunditiam, luxuriam, idololatriam et reliqua. Legimus in Isaia, dumtaxat iuxta Septuaginta interpretes: alioquin in Hebraico aliter continetur: Misi mortem in Iacob, et uenit super Isrel . Iacob, uocabulum est nascentis corporis; Isrel, nomen benedictionis. Quia enim tota nocte luctauit et uicit in certamine , et oriente lucifero 276 dicere potuit cum Apostolo: Nox precessit, dies appropinquauit , propterea Isrel, uidentis Deum, sortitus est nomen. Mittitur ergo primum mors in Iacob, ut mortificemus membra nostra super terram, et per mortificationem  membrorum corporalium, ueniamus ad mortem Isrelis, ut omnia perturbationum in nobis incentiua moriantur. Percutit Deus quidquid robustum in malis est, et peruersa erigitur iuuenta, ne ad senectutem usque perueniat, equosque tradit captiuitati, ne per precipitia labantur inferni: et ascendere facit putredinem castrorum in nares eorum, ut sua peccata cognoscant, et putere sentiant, dicantque cum Dauid: Putruerunt et corrupte sunt cicatrices mee a facie insipientie mee . Cumque hec sanantis uoto fecerit, nec sic quidem reuersi sunt ad eum, dicit Dominus.

 Subuerti uos sicut subuertit Deus Sodomam et Gomorrham, et facti estis sicut torris raptus de incendio, et non redistis ad me, dicit Dominus. LXX:  Subuerti uos sicut subuertit Deus Sodomam et Gomorrham, et facti estis sicut torris erutus de igne, et ne sic quidem conuersi estis ad me, dicit Dominus. Extrema medicina est, et decem tribuum, et hereticorum, et omnium peccatorum, ut postquam mortem miserit in uia Aegypti, et percusserit iuuenes eorum gladio, equosque consumpserit, et ascendere fecerit putredinem castrorum in nares eorum, et nec sic quidem ad eum reuersi fuerint, subuertat eos sicut subuertit Deus Sodomam et Gomorrham: et cum subuersi fuerint, ob similitudinem criminum Sodome et Gomorrhe, pessimaque in eis edificia diuinus ignis exusserit, ipsi liberentur quasi torris raptus de incendio. Et quomodo Lot, Sodoma pereunte, seruatus est, amittens substantiam et partem corporis  sui, quam intelligimus uxorem : sic omnes isti Sodomorum diuitias amittentes euadant nudi, iuxta illud quod in Apostolo legimus: Si cuius opus manserit quod superedificauit, mercedem accipiet: si cuius autem opus arserit, detrimentum patietur: ipse autem saluus erit, sic tamen quasi per ignem . Qui ergo saluatur per ignem, quasi torris de incendio rapitur. Et ad istiusmodi homines, quos in Euangelio Saluator arguens loquebatur: Si filii essetis Abraham, opera Abraham faceretis , 277 Ioannes Baptista dicit: Progenies uiperarum, quis demonstrauit uobis fugere a uentura ira ? facite ergo fructum dignum [Al. fructus dignos] penitentie,  et ne uelitis dicere intra uos, patrem habemus Abraham. Dico enim uobis, quoniam [Al. quomodo] potest Deus de lapidibus istis suscitare filios Abraham? Igitur et Isrel et cuncti heretici, quia habebant opera Sodome et Gomorrhe, subuertuntur ut Sodoma et Gomorrha: ut quasi torris raptus de incendio liberentur. Et hoc est quod in propheta legimus: Restituetur Sodoma in antiquum : ut qui suo uitio Sodomites est, postquam in eo Sodome opera arserint, in antiquum restituatur statum.

 Quapropter hec faciam tibi, Isrel: postquam autem hec [uulg. hoc] fecero tibi, preparare in occursum Dei tui, Isrel, quia ecce formans montes, et creans uentum, et annuntians homini eloquium suum, faciens matutinam nebulam, et gradiens super  excelsa terre Dominus Deus exercituum nomen eius. LXX: Propterea sic faciam tibi, Isrel: uerumtamen quia sic faciam tibi, preparare ut inuoces Deum tuum, Isrel. Quia ecce firmans tonitruum, et creans spiritum, et annuntians in homines Christum suum, faciens mane, et nebulam, et ascendens super excelsa terre: Dominus Deus omnipotens nomen eius. Pro eo quod nos interpretati sumus, postquam, in Hebraico scriptum est ECEB , et Aquila interpretatus est , id est, postea, et Theodotio nouissime, et Septuaginta uerumtamen; in Hebraico sic legi potest: Quapropter hec faciam tibi, Isrel, postea, id est, multo post tempore, et in nouissimis seculis, ut rursus ab alio principio uersus incipiat: Cumque hoc facturus sim tibi, preparare in occursum Dei tui,  Isrel. Rursumque in eo loco ubi Septuaginta transtulerunt, preparare ut inuoces Deum tuum, et nos iuxta Theodotionem posuimus, preparare in occursum Dei tui, Symmachus et Quinta Editio transtulerunt, preparare ut aduerseris Deo tuo: quod Hebraice dicitur, HECHIN [a 1Kb] LACERATH ELOICA . Pro montibus quoque qui Hebraice dicuntur ARIM , soli Septuaginta , id est, tonitruum uerterunt. Cur autem illi spiritum, et nos dixerimus uentum, qui Hebraice uocatur RUA , causa manifesta est, 278 quia hoc uerbo et uentus et spiritus appellatur. Quodque sequitur, annuntians homini eloquium suum, cunctis ita ut nos uertimus interpretantibus, soli Septuaginta transtulerunt, annuntians in homines Christum suum: uerbi similitudine et ambiguitate  decepti. Si enim legamus Christum suum, quod Hebraice dicitur MESSIO , scribitur per has litteras MEM, SIN, IOB, HETH, et uAU, quod LXX putauerunt. Sin autem ut in Hebreo est, iuxta Aquilam [b 41Kb] : iuxta Symmachum : iuxta Theodotionem, ; iuxta quintam editionem , que omnia interpretantur, quod sit eloquium eius, his litteris scribetur, MEM,  HE, quod dicitur MA , hoc est, quod, uel quid. Deinde SIN, IOD, HETH, quod legimus SIA , id est, eloquium. O autem, quod scribitur per solam litteram uAU, , id est, eius, significat, simulque commixtum legitur MASIO , a superiori uerbo HE secundam litteram plus habens. De uarietate interpretationis diximus, que molesta erit negligentibus, studiosis grata: nunc ad sensum eorum, que scripta sunt, transeamus. Dedi stuporem dentibus uestris, et non redistis ad me, dicit Dominus. Prohibui a uobis imbrem, et plui super ciuitatem unam, et super alteram non plui, et uenerunt due et tres ciuitates ad unam ut biberent aquas, et non sunt satiate: et nec sic redistis ad me, dicit Dominus. Percussi uos in uento urente, et aurugine hortos uestros  et uineas et oliueta atque ficeta, et non redistis ad me, dicit Dominus. Misi in uos mortem in uia Aegypti, et percussi in gladio iuuenes uestros, et ascendere feci putredinem castrorum uestrorum in nares uestras, et non redistis ad me, dicit Dominus. Subuerti uos sicut subuertit Dominus Sodomam et Gomorrham, et facti estis quasi torris raptus de incendio, et non redistis ad me, dicit Dominus. Idcirco hec faciam tibi, o Isrel, ut qui preterita contempsisti, saltem ad ea que illaturus sum, corrigaris. Cumque dixerit, hec faciam tibi, quid facturus sit tacet, [c 1Kb] ut dum ad singula penarum genera Isrel pendet incertus , agat penitentiam: ne Deus inferat que minatur. Postquam autem fecero tibi  que me facturum esse contestor, preparare ad inuocandum Dominum Deum tuum. Omnis enim qui inuocauerit nomen Domini, saluus erit . Siue preparare in occursum Dei tui, ut uenientem ad te Dominum, tota auiditate suscipias. Iste est qui firmat tonitruum, siue montes [d 1Kb] confirmat, ad cuius uocem celorum cardines et terre fundamenta quatiuntur . Iste qui creat spiritum, quem in hoc loco non Spiritum sanctum, ut heretici suspicantur; sed uentum intelligimus, siue spiritum hominis: quia nemo scit que sunt in homine, nisi spiritus qui est in eo; et ipse spiritus interpellat pro nobis gemitibus ineffabilibus . uel certe spiritum, animam debemus accipere, secundum illud quod scriptum est: Auferes spiritum eorum, et  deficient, et in puluerem suum reuertentur . Et: Pater, in manus tuas commendo spiritum meum, et hoc dicens exspirauit . Cumque creauerit spiritum, annuntiat hominibus eloquium suum, siue annuntiat homini eloquium eius, qui cogitationum secreta cognoscit, et quid latens animus tacito sermone tractet, intelligit, iuxta illud quod in Ieremia secundum Hebraicum legimus:  Paruum est cor hominis [Al. omnium et hominum] et inscrutabile, quis cognoscet illud? Ego Dominus scrutans cor, et probans renes . Quod et in centesimo tricesimo octauo psalmo Scriptura testatur: Imperfectum meum uiderunt oculi tui. Et est sensus: Antequam conderer, priusquam deformarer in membra, dum adhuc in semine continerer, uiderunt me oculi tui. Et Ieremias audit a Domino: Priusquam te formarem in utero, noui te, et antequam exires de uulua, sanctificaui te, et prophetam in gentibus posui te . Et euangelista: uidens, ait, Dominus cogitationes eorum . Sin autem legerimus, annuntians homini eloquium suum, iuxta superius dictum accipiendum, in quo ait: Non faciet Dominus Deus uerbum, nisi reuelauerit secretum  suum seruis suis prophetis . Qui autem annuntiat cogitationes hominis, et eloquium eius, siue suum, ipse est qui facit auroram et 280 diluculum, et complet nubibus omnia, et graditur super excelsa terrarum; cuius nomen est Dominus Deus omnipotens. Pro quo in [a 1Kb] Septuaginta legitur: Annuntians in homines Christum suum: sub qua occasione heretici, Spiritum sanctum creatum uolunt ordine sequente: creans spiritum, et annuntians in homines Christum suum: ut ille creatus sit, hic annuntietur in populis. Quibus respondebimus iuxta sensum eorum, et uulgatam editionem: Qui creator est omnium, et firmat tonitruum, siue fingit montes, consequenter educit uentos de thesauris suis, et quasi uniuersitatis conditor, Filium suum Christum  hominibus repromittit. Postquam autem Christus fuerit nuntiatus, tunc nobis ueritatis lumen aperitur, non ad perfectum; quia nunc ex parte uidemus, et ex parte cognoscimus, et per speculum et imaginem ea que uentura sunt, contemplamur . Unde sequitur: faciens mane et nebulam, et ascendens super excelsa terre. Excelsus enim in excelsis est Dominus, et non habitat in humilibus, qui excelsus est; sed creator montium ascendit in montes, in his qui municipatum habent in celestibus, et in carne ambulantes non uiuunt secundum carnem, sed secundum spiritum. Quod si iuxta Symmachum et Aquilam legerimus: hec faciam tibi, Isrel, postea, et cum hec fecero tibi, [b 1Kb] prepara te aduersari Deo tuo, sic intelligendum est: Feci ut te corrigerem, que  preteritus sermo descripsit, et quia noluisti reuerti ad me, faciam tibi, que meo continentur arcano. Occidisti seruos, quos ad te miseram: mittam nouissime Filium meum: tu autem iuxta consuetudinem tuam, qua semper uoluntati Domini restitisti, prepara te ut contradicas et aduerseris Deo tuo: iuxta illud quod scriptum est: Ecce hic positus est in ruinam, et in resurrectionem multorum, et in signum cui contradicetur . Et hoc dicit, non quo precipiat quid facere debeat; sed ante predicit quid sponte facturus sit, quasi increpans et arguens, ut saltem correptus non faciat quod predictum est.

 . Audite uerbum istud, quod [Al. quo] ego leuo super uos planctum. Domus Isrel 281 cecidit: non adiiciet ut resurgat. uirgo Isrel proiecta est in terram suam, non est qui suscitet eam. LXX: Audite uerbum istud, quod ego assumam super uos planctum. Domus Isrel cecidit, non adiiciet amplius ut resurgat. uirgo Isrel proiecta est super terram suam, non est qui suscitet eam. Quantum ad ordinem littere pertinet et ceptam historie ueritatem, decem tribus, que appellantur Isrel, ducte in captiuitatem, nequaquam in terram suam postea sunt reuerse. uirgo autem appellatur populus Isrel: non quia in uirginitatis permanserit puritate, sed quia quondam instar uirginis sit Domino copulatus. Unde et planctum super eum propheta iubetur assumere,  quod nequaquam in antiquum restituatur gradum. Quantum uero ad intelligentiam spiritualem: planctum super omnem Isrel, qui Deum mente cernebat, et postea ei seruire desiuit, assumit propheta, secundum illud quod Ezechieli precipitur , ut deuoret librum, in quo et intus et foris scriptum erat lamentatio, et carmen, et ue. Intus intellige Salomonis canticum sequens, qui ait: Introduxit me rex in cubiculum suum . Et quadragesimum quartum psalmum, in quo scriptum est: Omnis gloria filie regis intrinsecus. Foris autem est quidquid in littera legitur, et uidetur in cortice, et in medulla spiritus non tenetur. Itaque et iuxta litteram, et iuxta tropologiam, in omnibus prophetarum libris scriptus est planctus super eos  qui post peccata agunt penitentiam: Carmen super illos qui nulla peccatorum sorde maculati, cantico et laude sunt digni: ue super eos qui non agunt penitentiam; sed iuxta duritiam cordis sui thesaurizant sibi iram in die ire. Si autem, ut diximus, planctus est super eos qui agunt penitentiam; et penitentia reddit uulneris sanitatem: quomodo iuxta Septuaginta dicitur, Domus Isrel cecidit, amplius non resurget. uirgo Isrel errauit in terra sua, non est qui suscitet eam? Quod sic solui potest: Postquam domus Isrel sua uoluntate corruerit, nequaquam pristinam recipiet dignitatem: postquam uirgo Isrel errauerit in terra sua, ultra inuenire non poterit suscitantem. Et considera uerborum proprietates. Qui 282 domus est, et numeratur in  turba, cadere dicitur. Qui autem de numero uirginum, si errauerit, ob leue quoque [F. quodque] peccatum non poterit suscitari: non quo non suscitetur, sed nequaquam suscitetur uirgo Isrel, et nequaquam resurgat Dominus Isrel. Non est enim eadem gloria eius qui semper secutus est Dominum, et eius qui aberrauerit a grege, et postea boni pastoris reportatus est humeris . Unde et per alium prophetam Dominus ait: Malo penitentiam peccatoris, quam mortem . Penitentia non sanctitati purissime et Ecclesie Christi , sed  morti et inferis comparata fit melior. Hec dicimus, non quo iuxta Nouatum tollamus spem penitentie, sed quo timidiores faciamus eos, et idcirco sollicitos, qui aperta ianua penitentie, dum sperant futura, perdunt presentia, et qui absque uulnere poterant permanere, incauti uulnus accipiunt, ut postea dolore crucientur. Multe mansiones sunt apud Patrem meum , et stella a stella differt in claritate: ita et resurrectio mortuorum : sanctis splendentibus sicut sol et luna, uesper et lucifer. Qui autem post peccatum egerint penitentiam, pro [a 1Kb] diuersitate meritorum stellis aliis equabuntur.

 Quia hec dicit Dominus Deus: Urbs de qua egrediebantur mille, relinquentur in ea centum, et de qua egrediebantur centum, relinquentur in ea decem  in domo Isrel. [b 1Kb] LXX similiter. Causas quibus domus Isrel corruens non resurgat, et uirgo Isrel errans, uel proiecta in terram, non habeat suscitantem, reddit sermo diuinus: Urbs, inquiens, de qua egrediebantur mille, relinquentur in ea centum: et de qua egrediebantur centum, relinquentur in ea decem in domo Isrel: ut ubi quondam fuerat multitudo, propter nimiam uastitatem, uix decima remaneat pars. Et ne omnino herentes littere, sacramenta numerorum relinquamus intacta: septenarium numerum esse sanctum, etiam sabbatum probat, in quo requieuit Deus ab omnibus operibus suis . Et iubet ne quid in eo operis seruilis fiat, nisi ea tantum que ad animam pertinent: et ne in eo onera portemus . Unde 283  et in solitudine qui die sabbati ligna collegerat, que arsura sunt, sententia Domini condemnatur, Et septem hebdomades complent numerum sancte Pentecostes: et Iubileus annus remissionis tubarumque clangentium hoc numero texitur. In septimo quoque mense figuntur tabernacula, et Hebreus, cum sex annis seruierit, anno septimo [c 1Kb] liberabitur. Nouit et hoc secularis philosophia, et medicorum libri, quorum Galenus disertissimus atque doctissimus scripsit ternos libros [d 19Kb] , in quibus septenarii numeri ostendens potentiam, ardentissimas febres septimo dicit solui die: aut si tanta humoris noxii et pituite fuerit magnitudo, ut prime hebdomadis nequaquam feruore consumpta sit, secunde hebdomadis ultimus  exspectatur dies, id est, quartus decimus. Quod si hunc, ut iuxta Hippocratem loquar, uicerit, transeunt ad uicesimam primam diem, hoc est, ad finem tertie hebdomadis: ita ab initio mundi diebus conditis, ut omnes labores et molestie  septimo numero conquiescant. Denique et captiuitas populi Isrel, templique subuersio, septuagesimo anno desolationis impleta est, et septem astra iuxta numerum dierum dicuntur [e 1Kb] errantia. De cuius numeri sacramentis in Scipionis somnio plenius narrat Tullius: et obscurissimus Platonis Timeus [f 1Kb] liber est, qui ne Ciceronis quidem aureo ore [g 1Kb] fit planior. Sicut igitur Septenarius numerus habet sacramentum suum, sic sanctificatus atque perfectus, et ut ita dicam, uerus est numerus, qui unione retinetur, et unius Dei maiestate concluditur [Al. recluditur]. Unde dicit Filius: Ego in Patre, et Pater in me : uolensque omnes unum esse cum Patre, loquitur ad eum: Pater, da, ut sicut ego et tu unum sumus, sic et isti in nobis unum sint  . Prima ergo beatitudo est esse in primo numero, qui unus et uerus est; secunda, in secundo, id est, in decade; tertia in tertio, id est, in hecatontade. Sicut enim decas decima unione completur, sic hecatontas ex decem decadibus struitur. Quartus numerus, 284 qui millenario continetur, de decem constat hecatontadibus. Cum igitur quis egerit penitentiam, de millenario et quarto numero uix reuertitur ad centenarium et tertium numerum. Rursum qui in centenario est, uix redit ad secundum prime decadis numerum, atque ita fit ut domus Isrel que corruerat, non possit resurgere, et uirgo Isrel que errauerat, in terra non habeat suscitantem: quia qui semel ab unione discesserit, et illam purissime uirginitatis  perdiderit gloriam (de qua Apostolus dicit: Zelo enim uos zelo Dei, et statui uos uni uiro uirginem castam exhibere Christo , pristinum statum et unionis beatitudinem recipere non ualebit: et uix ei concedetur, ut de mille reuertatur ad centum, et de centum ad decem redeat. Hec breuiter sum locutus, ne omnino in hoc capitulo propter numerorum difficultatem fugisse uiderer tropologiam.

 Quia hec dicit Dominus domui Isrel: querite me, et uiuetis, et nolite quarere Bethel, et in Galgala nolite intrare, et in Bersabee ne transieritis: quoniam [uulg. non transibitis, quia] Galgala captiua ducetur, et Bethel erit inutilis. LXX: Quia hec dicit Dominus ad domum Isrel: querite me, et  uiuetis, et nolite querere Bethel, et in Galgala ne ingrediamini, et super puteum iuramenti non transeatis, quia Galgala captiua ducetur, et Bethel erit quasi non sit. Moris [Al. mos] est Scripturarum semper aduersis leta subiungere, et postquam tristia Deus  fuerit comminatus, ad penitentiam eos quos terruit, prouocat, iuxta illud quod in Isaia legimus: ue, gens peccatrix, populus plenus delictis, semen pessimum, filii iniqui . Cumque dixisset, terra uestra deserta, ciuitates uestre igne consumpte, regiones uestras coram uobis [Al. in conspectu uestro] alieni comedent, loquitur ad eos meliora promittens: Lauamini, mundi estote: auferte malitias uestras ab animis uestris. Discite benefacere [Al. bonum facere]: querite iudicium, iudicate pupillo, iustificate uiduam: et uenite, disputemus, dicit Dominus . Quomodo ergo in Isaia, quos seuera uoce terruerat, blanda oratione sustentat: ita et 285 in hoc propheta, quibus dixerat: Domus Isrel cecidit, non adiiciet ut resurgat: uirgo Isrel errauit in terra, non  est qui suscitet eam. Non loquitur ad eos, et dicit: [a 1Kb] Domus Isrel, id est, decem tribus, querite me et uiuetis: quoniam in eo quod me non queritis, estis mortui. Cumque quesieritis, inuenietis: et cum inueneritis, uiuetis. Et nolite querere Bethel, in qua erat uitulus aureus, et Galgalam locum idololatrie, de quo et supra dixi: Omnis malitia eorum in Galgalis . Et in Bersabee non transibitis. Pulchre in Bersabee, inquit, hoc est ad puteum iuramenti, non transibitis: ubi si quando errabat tribus Iuda, idola adorare consueuerat. Intantum autem simulacrorum cultu furebat Isrel, ut nequaquam contentus idolis suis, ad aliena transiret. Denique Galgata, inquit, captiua ducetur, et Bethel erit inutilis, siue penitus non subsistens, cum idola  in ea subuersa fuerint. De Bersabee omnino tacuit; quia uictis decem tribubus, urbs nomine Bersabee, que erat in tribu Iuda illo tempore, nec capta nec destructa est. Simulque animaduertendum, quod Septuaginta interpretes in presenti loco nomen Bersabee interpretati sint, dicentes, puteum iuramenti, et in posterioribus ipsum nomen posuerunt: uiuit Deus tuus Dan: et uiuit uia Bersabee. uiam autem Bersabee posuerunt, quod de Isrel longo itinere pergebant ad ultimos terminos Iude, qui erant in Geraris, et Aegyptie solitudini iungebantur, ut idola colerent. Est autem locus in quo habitauit Abraham: et ex eo quod cum Abimelech, datis septem ouibus, in fedus mutuum iurauerunt, appellatus est puteus iuramenti, siue puteus septimi, propter numerum  septem ouium : SABE  enim utrumque significat. Precipit autem secundum leges allegorie domui Isrel, id est, his qui sibi notitiam Dei pollicentur, ut non querant Bethel, et non intreant in Galgalam, et non transeant, uel ascendant ad puteum iuramenti; sed magis querant Deum, et uiuant in eo. Querunt autem Bethel, quod interpretatur domus Dei, qui dicunt: Templum Domini, templum Domini: et confidunt in edificiis, de quibus Dominus ad discipulos loquebatur: uenient 286 dies, in quibus non relinquetur lapis super lapidem qui non destruatur . Et ingrediuntur in Galgalis,  qui post aduentum Christi rursum cupiunt circumcidi. In Galgalis enim secundo populus circumcisus est. Unde et ipse locus nomen accepit: eo quod abstulerit Dominus opprobrium Aegypti ab eis . Et in Bersabee, inquit, siue ad puteum iuramenti non transibitis: ne illos putetis terminos Iudee, quos olim secundum litteram Scriptura promiserat a Dan usque Bersabee: nec dicatis ultra cum propheta: Notus in Iudea Deus, in Isrel magnum nomen eius ; sed audite cum apostolis: In omnem terram exiuit sonus eorum: et in fines orbis terre uerba eorum : quia Galgala, id est, carnis circumcisio, captiua ducetur a uera circumcisione cordis: et Bethel, quam putatis domum Dei, non subsistet, siue, ut melius  arbitror, erit inutilis, id est, AuEN : ut nequaquam appelletur domus Dei, sed uocetur domus inutilis, siue idoli. Aliter: Querit Bethel, qui tantum litteram sequitur occidentem, nec sensum, qui Deus est, querit in uerbis: et intrat in Galgala, qui ad maiores entitur reuelationes, supernorum sibi scientiam repromittens, transitque, siue ascendit ad puteum, de quo Samaritana haurire cupiens aquas, que sitim satiare non possent, ignorabat eum, de cuius uentre procedunt flumina salientis aque in uitam eternam .

 Querite Dominum, et uiuite: ne forte comburatur ut ignis domus Ioseph: et deuorabit, et non sit [uulg. erit] qui exstinguat Bethel. LXX: Querite Dominum, et uiuite: ne forte succendatur ut ignis domus  Ioseph: et deuoret eam, et non sit qui exstinguat domum Isrel. Quomodo ex persona Dei dicitur: Querite me, et uiuetis, ita propheta de Domino loquitur, ut querant eum, et uiuant. In eo enim quod querunt Dominum, uiuere incipiunt: sin autem non quesierint eum, et idcirco non uixerint, statim succendetur ut ignis domus Ioseph, quam propter Ieroboam, qui de tribu Ephraim et de domo Ioseph fuit, decem tribus sentire debemus, que appellabantur Isrel, et ex maiore populi parte nomen pristinum possidebant. Due autem tribus que regebantur a stirpe Dauid, qui de tribu Iuda 287 fuit, uocate sunt Iudas, et possidebant Ierusalem, in qua erat templum Dei. Cumque succensa fuerit domus Ioseph, deuorabit atque consumet Bethel, de qua  superius dixi: Nolite querere Bethel, et non erit qui exstinguat, cum a regibus suis fuerit incensa. Pro Bethel in LXX legitur domus Isrel, sensum magis quam uerbum interpretantibus, ut, succedente rege Ieroboam, et cunctis deinceps regibus qui ei imperio successerunt, ardeant decem tribus, que appellantur Isrel. Iste est ignis qui succenditur, siue resplendet et inflammat domum Ioseph, ut consumatur Bethel, de quo alibi dicitur: Ambulate in lumine ignis uestri, et in flamma quam succendistis . Et quia crebro domum Ioseph  ad personam hereticorum retulimus, qui sermone composito, decora atque formosa, et ut ita dicam, aurea simulacra finxerunt, et adorant opera manuum suarum, et agriculture sub uaccarum specie sibi imaginem repromittunt, dicitur ad eos: Querite Dominum, et uiuite, eum qui dicit: Ego sum uia, ueritas et uita : ut postquam ambulauerint in eo et inuenerint ueritatem, tunc incipiant uiuere qui prius mortui erant. Et nisi hoc fecerint, diaboli comburentur ardoribus: nullusque poterit inueniri de principibus eorum qui et ipsi heretico igni succensi sunt, qui possit uorantem cuncta flammam restinguere, et precipue Bethel,  que falsum sibi domus Dei nomen assumit.

 Qui conuertitis in absinthium iudicium, et iustitiam in terra relinquitis, facientem Arcturum et Orionem, et conuertentem in mane tenebras, et diem nocte [uulg. noctem] mutantem. Qui uocat aquas maris, et effundit eas super faciem terre: Dominus nomen eius. Qui subridet uastitatem super robustum, et depopulationem super potentem affert. LXX: Qui facit in excelso iudicium et iustitiam in terra posuit: qui facit omnia, et transformat et conuertit in mane umbram mortis, et diem nocte contenebrat [Al. contenebrans]. Qui uocat aquam maris, 288 et effundit eam super faciem terre: Dominus [a 51Kb] Deus omnipotens nomen eius. Qui diuidit contritionem super fortitudinem, et miseriam super munitionem adducit. Multum in hoc loco  ab Hebraica ueritate editio uulgata discordat, sicut absque commonitione nostra ex his que proposuimus, prudens statim lector intelligit. Itaque exponamus primum iuxta Hebreos, et postea quid nobis uideatur in translatione LXX, Christo si meruimus pandente, dicamus domus Ioseph, id est, domus Ephraim, ac per hoc regia, et Bethel, siue sicut LXX transtulerunt, domus Isrel, id est, et reges et populi, et cultores et idola pariter subuertentur, qui iniquo iudicio Deum ad iracundiam prouocauerunt. Et conuerterunt dulcedinem iudicii in absinthii amaritudinem, quod genus est herbe amarissime, assumentes iniquitatem, et iustitiam relinquentes. Que sit autem ista iustitia, sequens uersus ostendit: Facientem Arcturum et Orionem, et conuertentem  in mane tenebras, et diem nocte mutantem. De quo supra dixerat: Formans montes, et creans uentum, et annuntians homini eloquium suum, faciens matutinam nebulam, et gradiens super excelsa terre:  Dominus Deus exercituum nomen eius, ipse est Creator Arcturi qui Hebraice CHIMA  dicitur, et a Symmacho et Theodotione, uertitur, quem uulgo Bootem uocant: quodque sequitur, Oriona, qui Hebraice dicitur CHASIL , Symmachus absolute stellas, Theodotio interpretatus est uesperum: Hebreus autem, qui nos in Scripturis sanctis erudiuit, CHASIL interpretari putat splendorem, et significare generaliter astra fulgentia. Quando autem audimus Arcturum et Oriona, non debemus sequi fabulas petarum, et ridicula ac portentosa mendacia, quibus etiam celum infamare conantur, et mercedem stupri inter sidera collocare, dicentes :

Arcturum, pluuiasque Hyadas, geminosque Triones:
Armatumque auro circumspicit Oriona:
 Sed [b 1Kb] scire Hebrea nomina, que apud eos aliter appellantur, uocabulis fabularum 289 gentilium in linguam nostram esse translata, qui non possumus intelligere quod dicitur, nisi per ea uocabula que usu didicimus et errore combibimus. Unde et in Regum uolumine RAPHAIM  Hebreum, Greci titanas transtulerunt: que apud ethnicos celeberrima fabula est, ex qua [c 1Kb] in laudes deorum scribunt , et tela Typhea, et impositum Encelado Aetnam montem, de cuius motu [Al. ad motum] Trinacria contremiscat. Iste autem Deus creator omnium, qui facit Arcturum et Orionem, noctem in diem et diem in noctem commutat, et aquas maris amarissimas ethereo calore suspensas excolat, et eliquat in dulcem pluuiarum saporem, instar medicinalis  cucurbite, que calore superioris gyri, humorem et sanguinem sursum trahit: ex quo discimus unde sint pluuie. Quodque sequitur: Qui subridet uastitatem super robustum, ad presens tempus reuertitur, et est ordo: Qui Creator est omnium, comminatur etiam captiuitatem super Samariam, et depopulationem super potentem adfert: quoniam conuertit in absinthium iudicium, et iustitiam relinquit in terra. Ubi nos diximus, qui subridet, Aquila interpretatus est, . Proprie autem dicitur, quod nos subrisionem possumus appellare, quando quis irascitur, et apertis paululum labiis subridere se simulat, ut ire ostendat magnitudinem. Dicamus et iuxta LXX. Deus in excelso facit iudicium, quando iudicat ueritatem, et reddit unicuique  secundum opus suum: et omnis qui imitator et filius eius esse desiderat, et esse perfectus, sicut Pater eius perfectus est, qui moratur in celo , facit in excelso iudicium, et non imitatur eum  iudicem, qui Deum non timebat, et hominem non uerebatur, et peruersitate iudicii, sententiam suam non leuabat ad celum, sed ad humilia detrahebat . Quodque sequitur: et iustitiam in terra posuit, iuxta illud debemus accipere, quod dederit nobis Christum iustitiam suam, et non proiecerit eam: sed deposuerit in terram, ut, omni iniquitate superata, nos de terrenis celestes faceret. Ego puto ex hoc loco etiam gentilem petam furatum 290 fuisse, qui de rusticorum simplicitate et beatitudine edisserens, intulit:

   Extrema per illos
Iustitia, excedens terris, uestigia fecit.
Quod autem dicunt, faciens omnia atque transformans, uno uerbo Arcturum et Oriona comprehendunt, negligentes proprietatem nominum in Grecum transferre  sermonem. Transformat autem Deus omnia, quando facit de terrenis celestia, et homines Angelorum donat similitudine: quando luna solis fulgore rutilabit, et sol habebit lumen septuplum, quando animalis, et infirmus et corruptibilis homo transformatur in spiritualem et robustum et in incorruptum, mutans gloriam, non naturam: quando intelligentes fulgebunt sicut splendor firmamenti, et implebitur quod scriptum est: Alia gloria solis, alia gloria lune, alia gloria stellarum. Stella enim a stella differt in claritate: sic et resurrectio mortuorum . Quando omnis creatura liberabitur de seruitute corruptionis in libertatem glorie filiorum Dei. Iste Deus qui cuncta transformat, etiam umbram mortis mutat in lucem : quando hi qui sedebant  in tenebris et umbra mortis, uiderunt lucem magnam, et qui erant filii noctis et tenebrarum, facti sunt filii lucis, et filii diei. Iste est Deus qui etiam diem uertit in tenebras: eorum diem qui dixerunt: Crucifige, crucifige eum , aufer de terra talem: quando ab hora sexta in typum Iudaice cecitatis dies in noctem uersus est. Et non solum secundum litteram, sed etiam secundum altiorem intelligentiam, lux que eis oriebatur in Lege et prophetis, uersa est in tenebras, ignorantibus, quid legant, quid audiant, ut impleatur de illis quod scriptum est: Obscurentur oculi eorum ne uideant: et dorsum eorum semper incurua . Iste Deus uocat ad se aquam maris, et effundit eam super faciem terre, de peccatoribus iustos  faciens. Ad quod exponendum, unum tantum studio breuitatis ponamus exemplum. Paulus apostolus quasi turbo uiolentes et seua tempestas, et tumentis [Al. tumentes] maris gurges persequebatur, et opprimere nitebatur Ecclesiam Dei. Qui uocatus a Domino, effusus est super 291 faciem uniuerse terre, ut predicaret Euangelium de Ierosolymis usque ad Illyricum, et edificaret non super alterius fundamentum, ubi iam fuerat predicatum ; sed usque ad Hispanias tenderet, et a mari Rubro, immo ab Oceano usque  ad Oceanum curreret, imitans Dominum suum et solem iustitie, de quo legimus: A summo celo egressio eius, et occursus eius usque ad summum eius , ut ante eum terra deficeret, quam studium predicandi. Iste Deus et contritionem diuidit super fortitudinem, ut eos qui male fortes sunt, imbecilles faciat, et imitari possint Apostolum dicentem: Quando infirmus sum, tunc fortior sum . Nam et filii huius seculi prudentiores sunt filiis lucis in generatione sua . Fortitudo corporis, imbecillitas anime est: et rursum anime fortitudo, imbecillitas corporis est. Igitur Dominus qui omnia ratione dispensat, et uero facit cuncta iudicio, diuidit contritionem super robustum inimicum, ut inducat miseriam super munitionem, que  se erigit contra scientiam Dei. De qua et in Prouerbiis legimus: Ciuitates robustas ingressus est sapiens, et destruxit munitionem, in qua confidebant impii . Hoc et ad omnem quidem fortitudinem secularem; sed proprie contra hereticos facit, qui argumentis et sophismatibus, et arte dialectica, dogmatum falsitatem roborare conantur. Sed destruit eam sapiens uir, et Dei adiutus auxilio, omnem munitionem ostendit esse uanissimam, ut inducat super eam miseriam, et, inclinata superbia, possit cum Apostolo dicere: Miser ego homo, quis me liberabit de corpore mortis huius ?

 Odio habuerunt in porta corripientem, et loquentem perfecte abominati sunt. LXX: Odio habuerunt in portis arguentem, et uerbum sanctum abominati  sunt. Hi super quos Deus subridet uastitatem, et affert in eos populationem, qui in malo robusti sunt, et ad opprimendum potentes, odio habuerunt in porta, id est, in iudicio corripientem: uel me, uel alios prophetas, qui ad eos missi sunt, et loquentem perfecte, siue uerbum immaculatum, ut interpretatus est 292 Symmachus, aut sermonem sanctum, ut Theodotio et LXX transtulerunt. In porta autem, iuxta ueterem Iudaici morem, populi fuisse iudicia, et sepe legimus, et crebro interpretati sumus, ut nec agricola ad causam ueniens, frequentia ciuitatis et nouo terreretur aspectu, nec urbis habitator longe ab urbe properaret, et subuectionem quereret iumentorum. Hoc iuxta litteram dixerimus. Ceterum grande peccatum est odisse corripientem, maxime si te non  odio, sed amore corripiat, si solus ad solum, si assumpto fratre altero, si postea presente Ecclesia, ut non studio detrahendi, sed emendationis tue uideatur crimen ingerere . Duplices portas, mortis et uite, uitiorum atque uirtutum, sepe in Scripturis legimus, ut illud in Psalmis: Qui exaltas me de portis mortis, ut annuntiem omnes laudationes tuas in portis filie Sion ; haud dubium quin Ecclesiam significet excelsus [a 1Kb] mons Sion, et ciuitatem Dei uiuentis, Ierusalem celestem, et multitudinem angelorum: et Ecclesiam  primitiuorum, qui scripti sunt in celis. Qui in portis Sion fuerit exaltatus, portas mortis timere non poterit, de quibus Petro Dominus loquebatur: Super hanc petram edificabo Ecclesiam meam: et porte [a 6Kb] inferi non preualebunt aduersus eam . Portas uirtutis manifeste in alio psalmo discimus: Aperite mihi portas iustitie: ingressus in eas confitebor Domino. Hec porta Domini: iusti intrabunt in eam . Denique et Sapientia in portis ciuitatis [b 9Kb] confidens dixit: Quanto tempore innocentes obtinuerint iustitiam, non confundentur . Ego portas ciuitatis, hoc est, anime credentis in Christum, puto esse uirtutes, per quas ad credentes Christus ingreditur. Et quia non est scriptum in quibus portis oderint corripientem, utrum in malis,  an in bonis, nos ad utrumque referamus. In uitiorum portis stantes peccatores arguit propheta, et idcirco detestationi habetur ab eis. Aut certe ipse propheta stat in portis initiisque uirtutum, et odio habetur ab his, quos corripit, nec sufficit peccatoribus odisse in portis arguentem, siue corripientem, 293 nisi uerbum sanctum abominentur quod de eius ore profertur. Qui enim non recipit prophetam, non recipit eum qui misit illum . Sin autem uerbum sanctum, uel qui perfecte loquebatur, abominati sunt , omnes Iudei dicentes anathema Iesu, uerbum Dei abominantur, quod et perfectum et sanctum et immaculatum est. Abominatio enim  peccatori est pietas. Quidquid autem de Iudeis diximus, tam ad ethnicos quam ad hereticos referri potest, quorum alii omnes Scripturas sanctas abominantur, in quibus uerbum Dei est: alii dum peruerse intelligunt quod legunt, abominationem ponunt in Domo Dei.

 Idcirco pro eo quod diripiebatis pauperem, et predam electam tollebatis ab eo: domos quadro lapide edificabitis, et non habitabitis in eis. uineas amantissimas plantabitis, et non bibetis uinum earum; quia cognoui multa scelera uestra, et fortia peccata uestra, hostes iusti, accipientes [c 1Kb] munera, et pauperes in porta deprimentes: ideo prudens in tempore illo tacebit, quia tempus malum est. LXX: Propterea quia [d 1Kb] pugno percutiebatis pauperes, et munera electa accipiebatis ab eis, domos dolatis lapidibus edificastis, et non habitabitis in eis. uineas desiderabiles plantastis, et non bibetis uinum earum; quia ego cognoui multas impietates uestras, et fortia peccata uestra: conculcantes iustum, accipientes commutationes, et  pauperes in portis declinantes: ideo qui intelligit, in tempore illo silebit, quia tempus malum est. Ne forsitan putaret Isrel quod propter solam idololatriam hostibus traderetur ad penam, iungit et cetera, que, amissa ueritatis religione, commiserit. Diripiebatis, inquit, pauperem ut ab eo tolleretis, qui [Al. que] uictui necessaria uix habebat, et quidquid pretiosum uidebatis et pulchrum, uestris usibus tradebatis. Unde et ex pretio eorum, que rapiebatis et tollebatis a paupere, domos quadro lapide edificastis, ut spoliantes homines, 294 parietes marmoribus uestiretis, quas quia edificastis de rapinis, et non solum mansioni et tecto, quod exigit humana fragilitas, sed pulchritudini et deliciis preparastis, repentina captiuitate, uel morte subtracti, non habitabitis  in eis. uineas quoque amantissimas futuris potibus prouidentes plantastis, et non bibetis ex eis uinum, quia ego uniuersa scelera uestra et peccata cognoui, et peccata fortia, que meam iracundiam prouocarunt. Qui estis hostes iustitie, siue omnis iusti, et accipitis munera, et pauperes in iudicio deprimitis. Ideo qui pauper et prudens est, cum [e 1Kb] redemptum iudicem uiderit, tacebit in tempore illo, quia tempus malum est. uel certe ita intelligendum: quid prodest nunc uicina captiuitate uestra enumerare peccata, cum iam nullum remedium sit, et muros urbium uestrarum hostilis cingat exercitus? Possumus hoc ipsum et de hereticis dicere, qui diripiunt pauperem, siue stricta manu percutiunt caput eius, hoc enim Grece significat ,  iuxta illud quod supra legimus, percutientes in capite pauperem. Non enim percutiunt heretici nisi pauperem, qui sustinere non potest comminationem: nec in aliis membris, sed in principali cordis et in fidei ueritate. Pauperes reor qui simplici contenti fide, hereticorum malitie non ualent respondere. Sed et quidquid boni operis in Dei munera prepararunt, nisi aduersariis restiterint, perdent [Al. perderent] tempore pugne atque certaminis: qui aduersarii compositione structuraque uerborum edificant sibi domos, ut tuti maneant et securi. Sed non habitabunt in eis, cum ab ecclesiasticis uiris destructe fuerint atque subuerse. Et non solum domos edificant, uerum etiam amantissimas quoque et desiderabiles plantant uineas, ut Christi mysteria mentiantur; sed non bibent ex eis uinum, nisi quod est furor draconum insanabilis. Exspectauit enim Dominus, ut iste uinee afferrent fructus, et non attulerunt uuam, sed spinas uel labruscam: nec iudicium, sed clamorem, quo contra Deum  suum insano 295 ore blasphemant. Ideo autem non habitabunt in domibus suis, et non bibent uinum earum quas plantauerant, uinearum, quia cognouit Dominus multas impietates eorum. Hic cognitio, non iuxta illud intelligenda est quod alibi legimus: Cognouit Dominus eos qui eius sunt , sed quod nichil Deum lateat, et omnia peccantium secreta cognoscat. Cognoui, inquit, multas impietates: que non solum multe, sed et fortes sunt, et opprimentes, siue conculcantes [a 1Kb] ipsam iustitiam, uel eum qui iustus est. Et accipitis, inquit, commutationem: [b 24Kb] pro qua omnes similiter , id est, propitiationem transtulerunt: nos munus diximus; [c 1Kb] autem iuxta idioma Scripturarum pretium dicitur, quod in Euangelio quoque  legimus: At quam dabit homo commutationem pro anima sua ? Pauperes quoque in portis declinauerunt: siue ut Symmachus interpretatus est, oppresserunt, ut contra iudicii ueritatem pretio sententiam uenderent, incurrentes in illud quod scriptum est: Munera excecant oculos etiam sapientium . Que accipiunt heretici, ut austeritatem Scripturarum, que peccatoribus tormenta denuntiant, uertant in beatitudinem: et cum diuitibus prospera queque promittant, tantum apud pauperes truculenti sunt et seueri. Quando igitur uir ecclesiasticus et prudens atque intelligens multas impietates in ea, que uocatur domus Dei, esse cognouerit, et non solum multas, sed et fortes, et que opprimere possint iustitiam, et intantum doctorum  rabiem processisse, ut accipiant pretium in iudicio, et omnia pro muneribus faciant, pauperes quoque deuitent in portis, et audire contemnant: taceat in illo tempore, ne det sanctum canibus, et mittat margaritas ante porcos , qui conuersi conculcent eas, et imitetur Ieremiam dicentem: Solus sedebam: quia amaritudine repletus sum . Et illud in Psalmis: Singularis sum ego donec transeam .

 296  Querite bonum, et non malum, ut uiuatis, et erit Dominus Deus exercituum uobiscum sicut dixistis: Odite malum, et diligite bonum, et constituite in portis iudicium, si forte misereatur Dominus Deus exercituum reliquiis Ioseph. LXX: Querite bonum, et non malum, ut uiuatis, et erit sic Dominus Deus omnipotens uobiscum, sicut dixistis: Odio habuimus mala, et dileximus bona, et reddite in portis iudicium, ut misereatur Dominus Deus his qui reliqui sunt de Ioseph. Dicitis Deum esse uobiscum, quia sitis filii Abraham; audite quod sequitur: Si filii estis Abrahe, opera patris uestri facite . Que sunt opera patris uestri Abrahe? Diligite bonum, et non malum. Grande peccatum est, non solum facere malum, sed et diligere. Multi peccant,  et expleto uoluptatis ardore, mordentur conscientia sua, et penitet eos peccati sui. Qui autem non solum non dolet se fecisse quod malum est, sed in suo scelere gloriatur, iste implet illud quod scriptum est: Peccator cum uenerit in profundum impietatis, contemnit . Querite ergo bonum, et non malum. Si enim quesieritis bonum, in eo quod queritis bonum, statim repellitis malum. Numquam autem quereretis bonum, nisi prius repelleretis malum, implentes uerba Psalmiste dicentis: Declina a malo, et fac bonum . Cumque quesieritis bonum, et uitaueritis malum, tunc uiuetis in eo qui dicit: Ego sum uita . Bonum querit, qui credit in eum qui in Euangelio loquitur: Ego sum pastor bonus .  Repellit malum, qui fugit eum de quo scriptum est: Mundus in maligno positus est . Et in oratione Dominica dicit: Libera nos a malo . Cumque quesieritis, inquit, bonum, et non malum, et uixeritis, tunc erit Dominus Deus exercituum uobiscum, sicut dixeratis ideo eum esse uobiscum quia nati essetis de Abraham. Nec sufficit bonum querere, malumque non querere, nisi [d 47Kb] habeatis in 297 utroque, ut primum oderitis  malum, deinde diligatis bonum. Odit malum, qui non solum uoluptate non uincitur, sed odit opera uoluptatis: et diligit bonum, qui non inuitus, aut necessitate, aut metu legum facit quod bonum est; sed idcirco quia bonum est, ut mercedem boni operis habeat conscientiam suam [Al. conscientia sua], et dilectionem quam erga bonum possidet. Unde et apostolus: Hilarem, inquit, datorem diligit Deus . Non enim omnis eleemosyna placet Deo, nisi que cum hilaritate profertur. Cumque oderitis malum, et dilexeritis bonum, constituite in portis iudicium, de quo supra dictum est, ut, iniquitate expulsa, ueritas redeat. Et si feceritis hoc, forsitan miserebitur Dominus Deus omnipotens residuis Ioseph [a 1Kb] de tribu Ephraim et de decem tribubus,  et captiuitatem euadere poterunt. Que omnia possunt et hereticis coaptari, ut deserto errore, quem finxerunt, redeant ad Ecclesiam, et oderint priora dogmata, diligantque in Ecclesia Domini ueritatem, et iudicium uerum exerceant in portis uitiorum et uirtutum, relinquentes illas, et ad has transeuntes, et sperent misericordiam qui ex faucibus diaboli euadere quiuerint. Iuxta LXX autem ordine commutato, sic manifestior lectio presentis capituli reddi potest: Quomodo dixistis, odio habuimus mala, et dileximus bona, sic querite bonum et non malum, ut uiuatis, et sicut Dominus Deus omnipotens uobiscum, et reddite in portis iudicium, ut misereatur Dominus Deus omnipotens reliquiis Ioseph.

  Propterea hec dicit Dominus Deus exercituum dominator: In omnibus plateis planctus, et in cunctis que foris sunt dicetur ue, ue. Et uocabunt agricolam ad luctum, et ad planctum eos qui sciunt plangere. Et in omnibus uineis erit planctus: quia pertransibo in medio tui, dicit Dominus. LXX: Ideo hec dicit Dominus Deus omnipotens: In cunctis plateis planctus: et in omnibus uiis dicetur ue, ue. uocabitur agricola ad luctum, et ad planctum hi qui sciunt lamentationem, 298 et in omnibus uiis planctus: quia pertransibo per medium tui, dicit Dominus. Precepi ut quereretis bonum, et non malum, ut uiueretis, essetque Dominus uobiscum. Et iterum intuli : Odio habete malum, et diligite bonum et restituite iudicium in  portis, qui odio habuistis in porta corripientem, ut misereatur Dominus reliquiis Ioseph: et quia facere noluistis, mea precepta calcantes, et uertistis ad me scapulam recedentem: ideo hec dicit Dominus Deus omnipotens, qui est exercituum Dominus: ubique planctus, ubique mestitia. Agricole uocabuntur ad luctum, et qui sciunt more prouincie precinere ad concitandas lacrymas uocabuntur, ut nequaquam in omnibus plateis, sicut supra dictum est, sed in uineis sit planctus atque luctus; ubi quondam fuit materia letitie, sit origo lacrymarum. Et hec omnia  fient, quia pertransibo, inquit, in medio tui. uerbum Hebraicum, pertransibo, quo eorum lingua dicitur EEBOR , quoties in Scripturis sanctis ex persona Dei ponitur, pro pena accipiendum, ut nequaquam apud eos maneat; sed pertranseat ac relinquat. Unde et in aliis locis secundum interpretationem Aquile, quando irascitur Deus, furorem suum et iram [b 1Kb] uocat, que omnia referri possunt ad hereticos, ut quia illa et illa que iusta sunt, facere noluerunt, sit in omnibus plateis eorum luctus. Lata enim et spatiosa uia que ducit ad mortem : singulique hereticorum et gentilium in sabulis suis atque figmentis habent plateas, quibus consequenter infertur: Et in cunctis que foris sunt dicetur, ue, ue. Qui enim in Ecclesia fuerint, non audient  ue, quod penarum ultimum est; sed si forte peccauerint, sumetur super eos lamentum. Ideo autem foris siue in omnibus uiis dicetur, ue, ue: quia non habent unam uiam que ducit ad uitam, et que uia regia est, sed prauas atque peruersas, et declinantes ad dexteram ac sinistram, dum 299 non audiunt Dominum dicentem: Ne sis iustus multum. Et: Peruerse sunt uie, que a sinistris sunt. Incurruntque in duplex ue, carnis et spiritus, presentis seculi atque futuri. Cum econtrario ecclesiastici audiant: Gaudete, iterum dico, gaudete . Sed et agricola uocatur ad luctum , et ad planctum uocantur qui norunt plangere, uel sua, uel aliena peccata; quanquam et  hec in bonam partem possimus accipere, ut uir ecclesiasticus et potens ad penitentiam prouocare, imitetur Dominum suum dicentem: Lamentati sumus, et non planxistis , et plangat hereticos [Al. hereticum], sicut Saulem regem Isrel planxit quondam Samuel . Et Apostolus lugere se dicit super eos qui non egerunt penitentiam . In omnibus quoque uineis erit planctus, quia uinee Sodomorum uinee eorum. Et pro uino letitie, quod letificat cor hominis, attulerunt uinum draconum et furorem aspidum insanabilem. Et hec uniuersa patientur; quia pertransibit per medium eorum Dominus, ut non habitet inter eos, nec dicat: Habitabo in eis, et inambulabo. Et: Ecce ego uobiscum sum omnibus diebus usque ad consummationem  seculi .

 ue desiderantibus diem Domini, ut [uulg. ad] quid eam uobis? Dies Domini iste tenebre, et non lux: quomodo si fugiat uir a facie leonis, et occurrat ei ursus, et ingrediatur domum, et innitatur manu sua super parietem, et mordeat eum coluber. Numquid non tenebre dies Domini, et non lux? caligo, et non splendor in ea? LXX: ue desiderantibus diem Domini, ut quid hanc uobis diem Domini? Et ea est tenebre, et non lux. Quomodo si fugiat homo a facie leonis, et incidat in eum ursus, et intreat in domum  et innitatur manibus suis super parietem, et mordeat eum coluber. Nonne tenebre dies Domini, et non lux? et caligo, et non habet splendorem. Ne de tribu Iuda Thecuites propheta omnino homines tribus sue negligere uideretur, et ad decem tantum tribus conferre sermonem, ad utrumque regnum; hoc est, Iudam et Isrel nunc dirigit [a 1Kb] sermonem uaticinii, quod ex multis 300 quidem aliis, sed precipue ex eo quod sequitur: ue qui opulenti estis in Sion, et confiditis in monte Samarie, intelligi potest: ue igitur Iude Isrelique dicentibus: ueniat dies, ueniat predicta captiuitas, dummodo quod promittitur per prophetas, etiam restitutionis tempus consequatur. Non est enim tantum mali in captiuitatis iniuria, quantum boni in his que post captiuitatem Dominus pollicetur:  quibus propheta respondit, frustra eos quod longo tempore post futurum est, in aduentu Filii Dei post septuaginta annos captiuitatis Babylonie prestolari, quos uastitas atque pauperies et innumerabiles miserie consequentur. Fugientibus enim, inquit, a facie Nabuchodonosor leonis, occurret Assuerus [b 1Kb] sub quo Esther narratur historia, siue, destructo Assyriorum et Chaldeorum imperio, Medi, Perseque consurgent. Cumque, regnante Cyro, fueritis reuersi, et precipiente Dario, ceperitis edificare domum Domini, et omnem fiduciam habueritis in templo: ita ut requiescatis in eo, et lassas manus super parietes inclinetis: tunc ueniet Alexander rex Macedonum, siue Antiochus cognomento , qui moretur in templo, et uos instar colubri mordeat,  nequaquam foris in Babylone, et in Susis, sed intra terminos terre sancte [Al. uestre]. Quibus rebus probatur, diem quam concupiscitis, non esse lucis et gaudii, sed tenebrarum atque tristitie. Hec iuxta historiam breuiter diximus, ne penitus Iudeorum opinionem relinqueremus intactam. Ceterum nulli dubium est, omnes nostros diem tenebrarum, diem intelligere iudicii, de qua scribit et Sophonias: Iuxta est dies Domini magnus, et iuxta est et uelox nimis: uox diei Domini amara et dura . Et Isaias: Ecce dies Domini insanabilis uenit, furoris et ire, ponere orbem terrarum desertum, et peccatores perdere ex eo . Simulque decutitur confidentia superborum, qui, ut apud homines iusti appareant, solent diem exspectare iudicii, et dicere:  Utinam ueniat Dominus, utinam nobis liceat dissolui et esse cum Christo , imitantes Phariseum qui in Euangelio loquebatur : Deus, ago gratias tibi, quia non sum sicut ceteri homines, 301 raptores, iniusti, adulteri, et sicut hic publicanus. Ieiuno bis in sabbato: decimas do omnium  que possideo. Ex hoc enim ipso quod diem Domini desiderant, et non pertimescunt, digni supplicio iudicantur, quia nullus hominum absque peccato est, et astra immunda sunt coram eo . Et conclusit omnia sub peccato, ut omnium misereretur [Al. misereatur] . Cum igitur nemo possit de Dei iudicare iudicio, et de otioso quoque uerbo reddituri simus [Al. sumus] rationem : et Iob quotidie pro filiis suis obtulerit hostias, ne quid forte peruersum contra Dominum cogitarent , que temeritas est audire cum Corinthiis: Sine nobis regnatis [Al. regnastis]: atque utinam regnaretis, ut et nos uobiscum regnaremus . Certe si eos etiam propria conscientia non remorderet, debuerant imitari Paulum dicentem: Quis  scandalizatur, et ego non uror ? et pro omnibus esse solliciti, ne, quasi amatores sui, ut ipsi regnent, aliorum tormenta desiderarent [Al. desiderent]: quomodo si quis uelit capi patriam suam urbemque subuerti, ut solus amicitia uictorum perfruatur. Solemus in angustiis et tribulationibus dicere: utinam mihi liceat exire de corpore, et seculi huius miseriis liberari, nescientes quia quamdiu in hac carne uersamur, habemus locum penitentie: si autem recesserimus, audiemus illud Prophete: In inferno autem quis confitebitur tibi ? Ista est seculi tristitia, que ducit ad mortem, qua Apostolus non uult perire eum qui cum uxore patris fuerat fornicatus , qua et Iudas periit infelix, qui abundantiori absorptus tristitia, proditioni  homicidium copulauit , et homicidium omnibus peius homicidiis: ut ubi putabat remedium, et mortem suspendii finem malorum, ibi leonem et ursum et colubrum reperiret. Quibus nominibus uidentur mihi significari uel diuersa supplicia, uel ipse diabolus, qui recte et leo et ursus et coluber appellatur. Cumque nos putauerimus Isaiam audire dicentem: uade, populus meus, intra cubicula tua: claude ostium, abscondere pusillum donec transeat ira Domini , et esse quasi in domo nostra, quasi in inferno requiescere: tunc mordebit nos coluber qui in presenti loco Nahas, in Iob appellatur Leuiathan. [c 1Kb] De cuius 302 natura et terrore multiplici plenius in ipso uolumine [d 1Kb] discimus. In caligine autem et tenebris que  contraria sunt luci et splendori, tormentorum diuersitas explicatur.

 Odi et proieci festiuitates uestras, et non capiam odorem celuum uestrorum. Quod si attuleritis [uulg. obtuleritis] mihi holocaustomata et munera uestra, non accipiam, et uota pinguium uestrorum  non respiciam. LXX: Odio habui et repuli festiuitates [Al. solemnitates] uestras, nec odorabor in conuentionibus uestris. Et si obtuleritis mihi holocausta et sacrificia, non suscipiam, et salutare presentie uestre non respiciam: Proprie hoc contra tribum Iuda dicitur, et eos qui ex Isrel ad Dei ceremonias commigrarant, et nichilominus non recedebant de excelsis, colebantque idola, et peccatorum magnitudine Dei sacrificia polluebant. Numquam enim reor quod de oblationibus uitulorum, quas offerebant in Dan et Bethel, dixerit: si obtuleritis mihi holocaustomata et munera uestra, non suscipiam. Odit autem Deus et non solum odit; sed et proiecit festiuitates eorum, qui fugiunt leonem et incurrunt in ursum, et ingrediuntur domum, et a serpente mordentur, quia non  celebrant festiuitates Dei, sed festiuitates suas, dicente Domino: Odi et proieci festiuitates uestras. Et huiuscemodi hominum conuentum odoremque non suscipit, nec habet in odorem bone fragrantie, et omnia eorum munera detestatur, et pinguissima uota non respicit. Quod quidem non solum illius temporis hominibus, sed et nobis accidet, si similia delinquamus, et de rapinis et periuriis sceleribusque quesita, Deo nos putemus offerre, et nostra peccata redimere, cum legerimus Zacheum quidquid rapuerat in quadruplum reddidisse, et de his que bene quesierat, mediam obtulisse substantiam . Neque enim quod male quesitum erat in Dei donaria poterat offerre, nisi prius dominis suis redderet, et postea impleret quod scriptum est:  Honora Dominum de iustis tuis laboribus ; et: Redemptio anime uiri proprie diuitie : de mercede enim meretricis Deus uota non suscipit . Econtrario iustus dicere potest: Dirigatur oratio mea, sicut incensum in conspectu tuo . Que oratio Iude proditori uersa est 303 in peccatum: non enim habebat bonum odorem; sed opere loquebatur: Putruerunt, et corrupte sunt cicatrices mee, a facie insipientie mee . Que omnia et de hereticis dicere possumus, qui dum fugiunt leonem, incurrunt in ursum, et ingressi domum, quam putant Ecclesiam Dei, innituntur parietibus, quos ipsi fecerunt, et a serpente mordentur, quorum lucem et diem tenebre eripiunt et caligo, ita ut palpabiles tenebre  sint, et interficiantur primitiua eorum. Horum Deus odit sacrificia, et a se proiicit, et quotiescumque sub nomine Domini fuerint congregati, detestatur fetorem eorum, et claudit nares suas. Odisse autem, et proiicere, et non odorari, humana loquitur similitudine, ut nos affectum Dei, nostris sermonibus cognoscamus. Et si obtulerint holocausta, [a 1Kb] aut uideantur ieiunare, dare eleemosynas, pudicitiam polliceri, que holocausta sunt uera, non ea suscipit Dominus, nec dignatur aspicere pinguissimas hostias eorum. Non enim sacrificiorum magnitudinem, sed offerentium merita causasque diiudicat. Unde  et uidua, que in Euangelio  in corbonam duo minuta miserat, omnibus a Saluatore prefertur, qui uota pinguissima et hostias medullatas se offerre credebant, de multo dantes parum: cum illa totum quod habuit, obtulisset. Manifestius et uerius hec post aduentum Domini dicuntur populo Iudeorum, qui destructo templo et altari, hostias offerre se credunt: quorum Deus odit et proiicit festiuitates, et non capit odorem cetus eorum, quando congregati dicunt: Crucifige, crucifige talem ; et: Sanguis eius super nos et super filios nostros . Et si obtulerint holocausta in synagogis, et munera in concilis satane, et uota pinguissima, non ea respicit Dominus, sicut non respexit munera Cain . Qui bene quidem  unum Deum colunt, et recte offerunt; sed in eo non respiciuntur, quia non diuidunt in Patrem, et Filium et Spiritum sanctum confessionem. Nostra autem munera, id est, Ecclesie, que offerimus de primitiuis nostris, respicit Deus, sicut respexit quondam sacrificia Abel.

304  Aufer a me tumultum carminum tuorum, et cantica lyre tue non audiam. LXX: Transfer a me sonitum carminum tuorum, et psalmum organorum tuorum non audiam. Pulchra cantica Leuitarum, quibus laudabant Deum, tumultum uocat, sonitumque confusum; quia non est pulchra laudatio in ore peccatoris, et hec eadem idolis offerre quoque consueuerant . Iudeorum quoque oratio et psalmi, quos in synagogis canunt, et  hereticorum composita laudatio tumultus est Domino, et ut ita dicam, grunnitus suis, et clamor asinorum, quorum magis cantibus Isrelis opera comparantur. Psalmum autem et carmina, lyram et organa, uel iuxta litteram accipe in populo Isrel, que olim fiebant in imagine futurorum, uel iuxta spiritum in nobis et in hereticis, que si bonis operibus dirigamus, audiuntur a Domino: si malis, concludit aures suas, impiorum cantica non dignatur audire.

 Et reuelabitur quasi aqua iudicium, et iustitia quasi torrens fortis. LXX: Et uoluetur sicut aqua iudicium, et iustitia sicut torrens inuius. Sicut aqua si labatur in pronum, quod prius texerat, nudat, et patere facit omnium oculis: sic iudicium  Dei atque iustitia, que de suo quondam populo iudicauit, patebit omnibus, et feretur instar torrentis fortissimi. [b 1Kb] Quidquid arripuerit, secum trahit, et sibi obsistere non patitur. Iuxta Septuaginta autem uoluitur quasi aqua iudicium pessimorum; quia non stat in una sententia; sed circumfertur omni uento doctrine, quod probauerat improbans, et quod prius laudauerat, putans esse nichili. Iustificationes eorum non fluminibus et purissimis fontibus, sed turbidis cenosisque torrentibus comparantur, qui suas aquas non habent; sed de saxis rupibusque et uepribus collectas. Quas qui transire uoluerit, statim  rapietur in preceps, et subuersis pedibus, dicere non poterit: Statuit supra petram pedes meos : calcat enim super arenas, que non habent fundamentum, et cum periclitatus fuerit, loquetur iuxta Hebreos: Torrens transiuit super animam meam . Econtrario de iustis legimus, quorum 305 non uoluitur sicut aqua iudicium, et iustitia non fertur quasi torrens inuius: Cogitationes iustorum iudicia .

 Numquid hostias et sacrificium obtulistis mihi in deserto quadraginta annis, domus Isrel? Et portastis tabernaculum Moloc uestro, et imaginem idolorum uestrorum, sidus dei uestri, que fecistis uobis. Et migrare uos faciam trans Damascum, dixit [uulg. dicit] Dominus: Deus exercituum nomen  eius. LXX: Numquid hostias et uictimas obtulistis mihi [a 1Kb] in eremo quadraginta annis, domus Isrel, et assumpsistis tabernaculum Melchom, et sidus Dei uestri Repham, figuras eorum quas fecistis uobis. Et transferam uos trans Damascum, dicit Dominus: Deus omnipotens nomen eius. Ex hoc loco discimus, omnes [b 1Kb] hostias et sacrificia que in deserto obtulit Isrel, non Deo obtulisse, sed Moloch regi suo, cuius portauerunt tabernacula, et imaginem idolorum suorum statuarumque uenerati sunt. Et que sit ipsa imago uel idolum, sequenti sermone demonstrat: Sidus dei uestri, quod Hebraice dicitur CHOCAB, [Figure: [Hebrew Text] 1Kb] id est, Luciferi, quem Sarraceni [c 1Kb] hucusque uenerantur. Quam ob causam migrare eos fecit Dominus trans Damascum, id est, in Assyrios atque Chaldeos:  cuius omnipotentia ex eo quod Dominus Deus exercituum est, demonstratur. Querimus quomodo hostias et sacrificium non Deo obtulerint in deserto; sed regi suo, quem Luciferum nuncupant? Ex eo tempore quo aurum in caput uituli transformarunt, dicentes: Isti sunt dii tui, Isrel, qui te eduxerunt de terra Aegypti , omnia que fecerunt, non Deo, sed idolis fecisse monstrantur. Et quod postea quedam Domino eos legimus obtulisse, non uoluntate, sed penarum fecerunt metu, et eorum interfectione, qui propter idola corruerunt: Dominus autem non ea que offeruntur, sed uoluntatem respicit offerentium. Denique ubicumque occasio 306 fuit, semper corde reuersi [Al. uersati]  sunt in Aegyptum, desiderantes allia et cepe, et cucumeres et carnes Aegyptias, et manna quod de celo datum est, contemnentes . Quod ut sic intelligamus, Stephanus primus martyr Euangelii, dignus nomine suo, in Apostolorum narrat historia: Et uitulum fecerunt in illis diebus, et obtulerunt hostiam simulacro, et letabantur in operibus manuum suarum. Conuertit autem Deus, et tradidit eos seruire militie celi, sicut scriptum est in libro Prophetarum: Numquid uictimas aut hostias obtulistis mihi annis quadraginta in deserto, domus Isrel? Et suscepistis tabernaculum Moloch, et sidus dei uestri Rhemphan, figuras quas fecisti adorare eas, et transferam uos trans Babylonem . Nec putandus est primus martyr errasse, qui [Al. quia] pro eo quod  in propheta scriptum est: trans Damascum, dixerit, trans Babylonem. Magis enim intelligentiam quam uerbum posuit, quia trans Damascum ducti sunt in Babylonem, siue trans Babylonem. In eo autem loco ubi Lucas posuit , et in Hebraico scriptum [d 29Kb] est MELCHECHEM : Aquila et LXX uerterunt : Symmachus et Theodotio, regis uestris. Pro eo quoque quod in Septuaginta legitur Rephan; Aquila et Symmachus ipsum Hebraicum transferentes, posuerunt CHION , Theodotio , id est, obscuritatem. Rursum pro SOCHOTH , Aquila , id est, [e 1Kb] tabernacula: Symmachus et Septuaginta, tabernaculum: Theodotio transtulit, uisionem. Et hoc in omnibus [f 1Kb] Scripturis sanctis obseruandum est, apostolos et apostolicos  uiros in ponendis testimoniis de ueteri Testamento, non uerba considerare, sed sensum: nec eadem sermonum calcare uestigia, dummodo a sententiis non recedant. Quidquid autem iuxta litteram dicitur contra populum Iudeorum, hoc omne refer ad eos qui sub nomine Christi uenerantur 307 idola, et praua sibi dogmata confingentes, portant tabernaculum regis sui diaboli, et imaginem statuarum et idolorum suorum. Non enim unum colunt idolum; sed pro uarietate doctrine diuersos adorant deos, et sidus dei sui . Qui cum sit angelus satane, transfiguratur in angelum lucis, et cadit de celo quasi fulgur , et imitatur Christum Antichristus. Pulchreque intulit, que fecistis uobis.  Non enim ea a Deo acceperunt; sed de propria mente finxerunt. Unde migrare eos faciet Dominus trans Damascum, ut non bibant sanguinem Domini; sed transeant in Babylonem, et audiant per prophetam: Calix aureus Babylon, inebrians omnes gentes . Damascus enim, ut crebro diximus, interpretatur sanguinem bibens, siue sanguis cilicii, ut per penitentiam ad bibendum Domini sanguinem prouocemur.

 ue qui opulenti estis in Sion, et confiditis in monte Samarie, optimates, capita populorum, ingredientes pompatice domum Isrel. LXX: ue qui despiciunt Sion, et confidunt in monte Samarie: uindemiarunt primitias gentium, et ingressi sunt sibi [a 1Kb] . Ad Sion, ut supra diximus, et ad montem  Samarie, id est, ad duas tribus, que appellabantur Iuda, et ad decem, que Isrelis nomine uocabantur, prophete sermo confertur, maxime ad eos, qui in utroque populo optimates sunt [b 1Kb] et principes, et uacant deliciis in exemplum illius diuitis purpurati, qui letabatur 308 in conuiuio, et in tantam erigebatur superbiam, ut Lazarum ante ostium suum plenum ulceribus indignaretur aspicere, et ne hoc quidem ei tribueret, quod periturum esset ex mensa . Isti sunt capita populorum, qui confidunt in diuitiis, et opulenti sunt in Sion, et habent fiduciam in monte Samarie, et ingrediuntur pompatice domum Isrel, ut tumorem animi corpus ostendat, et pomparum ferculis similes esse uideantur. Iuxta leges autem tropologie et Septuaginta interpretes, Sion refertur ad Ecclesiam, de qua scriptum legimus: Qui exaltat me de porta mortis, ut annuntiem omnes laudationes tuas in portis filie Sion . Mons uero Samarie, propter superbiam et iactantiam custodie mandatorum Dei, intelligitur super hereticis, qui despiciunt Ecclesiam; quia infirma mundi elegit Deus, ut confundat fortia, et stulta, ut perdat sapientiam sapientium, et intelligentiam prudentium reprobet . Isti uindemiauerunt  primitias gentium, ut sub nomine Christiano introducerent eos in torcularia sua, ubi non calcatur uua, sed perditur: ubi non mustum exprimitur, sed uenenum. Et ingressi sunt sibi. Pulchre dixit, sibi: non enim ingressi sunt Deo, sed sibi ingressi sunt. Alioquin Deo magis egressi sunt, dum recedunt de Ecclesia. Quodque sequitur, Domus Isrel, iuxta Septuaginta, in principio capituli sequentis legendum est; iuxta Hebreos, in fine huius, quod exposuimus.



LIBER TERTIUS.


 309-310 Prepostero ordine atque confuso duodecim prophetarum opus et cepimus, et Christo adiuuante, complebimus. Non enim a primo usque ad nouissimum, iuxta ordinem quo leguntur, sed ut potuimus, et ut rogati sumus, ita eos disseruimus. Naum, Micheam, Sophoniam, et Aggeum, primo Paule eiusque filie Eustochio : secundo in Abacuc duos libros Chromatio Aquileiensi episcopo delegaui: tertio post longi temporis [a 1Kb] silentium, Abdiam et Ionam tibi  imperanti edisserui: presenti anno, qui [b 1Kb] sexti consulatus Arcadii Augusti, et Anitii Probi fastis nomen imposuit, Exsuperio Tolosane Ecclesie pontifici Zacariam, et eiusdem urbis Mineruio et Alexandro monachis Malachiam prophetam interpretatus  sum. Statimque recurrens ad principium uoluminis, Osee et Iel, et Amos, tibi negare non potui. Et post grauissimam corporis egrotationem, dictandi celeritate ostendi temeritatem meam: ut quod alii stylum sepe uertendo non audent scribere, ego committerem casui, qui semper [c 1Kb] dictantes sequitur,  et de ingenio atque doctrina, audacie periculum facit: quoniam, ut sepe testatus sum, laborem propria scribendi manu ferre non ualeo, in explanatione sanctarum Scripturarum, non uerba composita, et oratoriis floribus adornata, sed eruditio et simplicitas queritur ueritatis.

 Transite in Chalane, et uidete: et inde ite in Emath magnam, et descendite in Geth Palestinorum: ad optima queque regna horum, si latior terminus eorum termino uestro est. Qui separati estis in diem malum, et appropinquatis solio iniquitatis. Qui dormitis in lectis eburneis, et lasciuitis in stratis uestris: qui comeditis agnum de grege, et uitulos de medio armenti: qui canitis ad uocem psalterii. Sicut  Dauid putauerunt se habere uasa cantici, bibentes in phialis uinum, et optimo unguento delibuti sunt, et nichil patiebantur super contritione Ioseph. LXX: Domus Isrel, transite omnes, et uidete [d 1Kb] in Chalanem, et pertransite inde in Emath Rabba, et descendite in Geth alienigenarum optimas ex omnibus regnis  his, si ampliores sunt termini eorum terminis uestris, qui uenitis in diem malum, [a 1Kb] qui appropinquatis et tangitis sabbata mendacia. Qui dormitis in lectis eburneis, et affluitis deliciis in stratis uestris, et comeditis hedos de gregibus, et lactentes uitulos de medio armentorum, qui concrepatis ad uocem organorum: quasi stantia putauerunt, et non quasi fugientia; qui bibitis uinum defecatum, et primis unguentis ungimini, et nichil patiebamini super contritione Ioseph. Transite omnes in Chalane, que nunc appellatur Ctesiphon, et transite omnes. Qui sunt isti omnes? utrique illi de quibus supra dixerat: Optimates, capita 311 populorum, et qui opulenti estis in Sion, et confiditis in monte Samarie. uos igitur transite in Persidis ciuitatem, et diligenter attendite, et inde  pergite in Emath magnam, que nunc [b 1Kb] Antiochia nominatur. Magnam autem uocat, ad distinctionem minoris Emath, que appellatur Epiphania. Unde usque hodie pergentibus Mesopotamiam prima mansio uocatur Emmas, corrupto quidem uocabulo; sed pristini nominis uestigia retinens, cuius regio appellatur Reblatha, in qua presente Nabuchodonosor, regis Iudee  Sedechie interfecti sunt filii, et oculi illius excecati. Et descendite, inquit, in Geth Palestinorum . uos qui habitatis in monte Sion, et in monte Samarie, descendite ad Palestinos, qui morantur in campestribus, et ad optima queque regna horum, que diuersis ciuitatibus subiacent, Gaze et Ascaloni, Azoto, Accaron, et Geth, et uidete si latior terminus eorum termino uestro sit,  utrum uos, an illi, maiores obtineatis prouincias: uos, inquam, uos de populo Isrel, qui separati estis in diem malum, in diem uidelicet captiuitatis, et appropinquatis solio iniquitatis, ad iniquum iudicem pergentes regem Babylonium. Qui cum hec passuri sitis, nunc dormitis in lectis eburneis, et lasciuitis in stratis mollibus, ut somno libidinem copuletis. Qui comeditis non ad repellendam famem, et ad sustentandum corpus humanum; sed ad delicias atque luxuriam, ut quidquid in gregibus et in armentis tenerum atque pingue est, uestre gule paretis: quibus non sufficit libido penis, et gutturis, et [c 1Kb] estuantis cibis aqualiculi, nisi et tibiarum et psalterii et lyre canticis aures uestras mulceatis, ut quod Dauid fecit in cultum Dei , Leuitarum ordines,  et organorum reperiens uarietates, uos ad uoluptatem et luxuriam conferatis. Et bibitis in phialis uinum, non ad satiandam sitim, sed ad opprimendum animum. Et ungimini, non ad labores 312 corporis  mitigandos, oleo purissimo, sed unguentis pretiosissimis. Cumque his affluatis, si quos uideritis perire de populo, nulla misericordia super inferfectione eorum flectimini, sed contemnitis quasi bruta animalia, et in suo bestias cruore pereuntes. Hunc eumdem sensum etiam Ezechiel propheta sub pastorum ponit exemplo: Qui comedunt lac de ouibus, et uestiuntur lanis, et quidquid primum est deuorant, et uulnerata non sanant, confracta non solidant, pereuntia non requirunt . Cuncta que iuxta historie diximus ueritatem, secundum Septuaginta interpretes, ad allegorie nubilum transferamus. Domus Isrel, que a me recessisti, que confidis in monte Samarie, que uindemiasti primitias nationum, transi, et uide, et perge ad muros plurimos,  hoc enim interpretatur Emath Rabba: atque inde clementer descende in torcular eorum, qui cadunt bibentes: Geth enim et Philistiim hoc resonant. Et omnia contemplare, precipueque optima  regna, uel optimas ciuitates de omnibus regnis: et considera si plures sint termini eorum quam uestri. Si enim uoluerimus mente tractare, et uniuersarum gentium discutere philosophiam, Aegyptiorum, Indorum, atque Persarum, reperiemus angustiores earum terminos sanctarum terminis Scripturarum: In omnem enim terram exiuit sonus eorum, et in fines orbis terre  uerba eorum . Isti quibus supra dixerat: Domus Isrel, transite omnes, et uidete, a qualibus uitiis ad meliora transire iubeantur, sequens sermo describit: Qui ueniunt  in diem malum, parantes sibi uitio suo diem malum: non quo dies ullus sit malus; sed quo unusquisque paret sibi malum, iuxta illud quod in Ecclesiaste legimus: Ne dixeris, dies priores meliores erant mihi quam isti: quoniam non in sapientia interrogas super hoc : stultum est enim referre ad tempora, cum in nostra sit potestate, uel bonum diem nobis facere, uel malum. Isti [d 1Kb] sunt qui appropinquant 313 atque contingunt sabbata mendacia. Quomodo enim circumcisio carnis, et circumcisio cordis apellatur, et sunt in manifesto Iudei, et in occulto, quorum alterum abiicitur, et alterum comprobatur: ita sunt sabbata Domini sancta, et ueritate subnixa, et alia non sancta atque mendacia, que occidentis littere sequuntur otium. Quodque  sequitur: qui dormitis super lectos eburneos, sic interpretari possumus: Qui athleta est Domini, et exercetur ad luctam, et preparat se contra aduersarias potestates, dormit in nuda humo imitans Iacob  ; et ponit sibi lapidem ad caput, quem reprobauerunt edificantes, et factus est in caput anguli . Qui uero deliciis uacant atque luxurie, et omnia causa uentris faciunt, dormiunt in lectis eburneis mortui animalis, et immundis herent ossibus; et quia pulchra uidentur uitia, et presenti nitore delectant, requiescunt in eorum lectulis, et sopore grauissimo deprimuntur. Isti non comedunt solidum cibum et athleticum, de quo roborantur uires luctantium, sed mollem, et tenerum et sinistrarum partium: quales sunt hedi de gregibus et uituli saginati, et tenelli, immo adhuc lacte nutriti: hoc enim significat . Concrepant quoque manibus ad uocem organorum et sonitum, ut omnia opera eorum exspectent  uoluptatem: nichilque faciunt nisi quod uentri procurant et libidini. Nec statim nobis illud prudens lector opponat, et quomodo scriptum est: Flumina concrepent manibus . Et: Omnes gentes, plaudite manibus . Et: Iubilate Deo adiutori nostro . Ibi enim non ad organorum sonitum dicuntur concrepare; sed in laude Dei habere unum consensum. Post organorum uocem intulit: quasi stantia putauerunt, et non quasi fugientia. Res enim seculi, et omnia corpora, secundum Epicurum, per momenta fluunt et abeunt, et nichil in suo consistit statu, sed uel crescunt omnia, uel decrescunt, et aquarum more torrentium labuntur in preceps. Unde et in seculari litteratura legimus :

 Sed fugit interea, fugit irreparabile tempus.
Et in alio loco :

Eheu fugaces, Posthume, Posthume,
Labuntur anni.
Nihil enim fugacius seculo rebusque seculi. Quam dum tenemus amittimus, 314 et per infantiam, pueritiam, iuuentutem, ac uirilem et ingrauescentem ac maturam etatem, annosque ultimos senectutis, in que septem spatia Philo uitam describit humanam, mutamur, et currimus, et nescientes ad mortis terminos peruenimus. Quodque sequitur: Qui bibunt defecatum uinum, proprie referri ad hereticos potest, qui quasdam scripturas probant, quasdam reprobant, defecata cupientes uina potare: cum  in sanctis Scripturis nichil turbidum atque cenosum sit, sed totum de superiori unda purissimum. Isti primis unguntur unguentis, qui non habentes artem unguentariam, absque ulla scientia Scripturarum, et traditionibus atque doctrina apostolorum, uindicant sibi sacerdotii dignitatem, et unctos Domini dicunt se esse: oleumque purissimum sensus sui fece contaminant. Cumque hec faciant in interfectionem eorum quos deceperunt, nullo dolore cruciantur; sed gaudent in alienis mortibus, et miserorum sanguine delectantur. Sensus iste pulcherrimus in quo dicitur: quasi stantia putauerunt, et non quasi fugientia, in Hebraico non habetur; sed pro eo scriptum est: sicut  Dauid putauerunt se habere uasa cantici. Unde uidetur mihi ab interpretibus additum, qui in descriptione luxurie, contra uitia et uoluptates huiusmodi sententiam protulerunt, ut non uerterent quod scriptum erat, sed de suo, quod sibi uideretur, adderent, immo mutarent.

 Quapropter nunc migrabunt in capite transmigrantium, et auferetur factio lasciuientium. Iurauit Dominus Deus in anima sua, dicit Dominus Deus exercituum: Detestor ego superbiam Iacob, et domos eius odi, et tradam ciuitatem cum habitatoribus suis: quod si reliqui fuerint decem uiri in domo una, et ipsi morientur; et tollet eum propinquus suus, et comburet eum, ut efferat ossa de domo; et dicet ei qui in penetralibus domus est: Numquid adhuc apud te  est? et respondebit, finis est; et dicet ei: Tace, et non recorderis nominis Domini. LXX: Propterea nunc captiui erunt ab initio fortium, et auferetur hinnitus equorum ex Ephraim; quia iurauit Dominus per semetipsum, dicit Dominus Deus uirtutum: quia ego abominabor omnem contumeliam Iacob, et regiones eius odi, et auferam ciuitatem cum omnibus habitatoribus suis. 315 Et erit, si remanserint decem uiri in domo una, et mortui fuerint; et tollent domestici eius, et conabuntur ut auferant ossa eorum de domo; et dicent his qui presunt domui: Si adhuc est apud te? et dicet, nequaquam; et dicet, Tace, nec nomines nomen Domini. Propter superiores causas quas propheticus sermo describit , nunc Dominus comminatur, et dicit: Quia ista et ista fecerunt, nunc migrabunt in capite transmigrantium. Et est sensus: Nequaquam in futurum pena differtur, nec de longis post seculis prophetatur: quod nunc ingruit, nunc uenturum est, meus sermo predicit, eos ituros esse in principio transmigrantium, principes uidelicet et potentes, quibus supra dixerat: Audite uerbum hoc, uacce pingues, que estis in monte Samarie . Et rursum: ue qui opulenti estis in Sion, et confiditis in monte Samarie: optimates, capita populorum, ingredientes pompatice  domum Isrel. uos qui primi estis diuitiis, primi captiuitatis sustinebitis iugum, secundum illud quod in Ezechiele scriptum est: A sanctuario meo incipite . Non a sanctis, ut plerique estimant; sed a subuersione templi, quod sanctum fuit. Potentes enim potenter tormenta patientur , et cui plus creditur, plus exigetur ab eo . Et auferetur, inquit, factio lasciuientium, qui in capiendis uoluptatibus unum habuere consensum, et comessationes exercuere ac symbola: hi pariter auferentur, ut quorum una fuit luxuria, una sit pena. Pro quo LXX interpretati sunt, auferetur hinnitus [a 6Kb] equi de Ephraim: quod in Hebraico non habetur, et  ex superfluo disseretur a nobis, cum tropologiam texere ceperimus. Iurauit Dominus in semetipso, siue ut in Hebreo legimus, in anima sua, iuxta illud quod in Isaia scriptum est: Neomenias et sabbata uestra, et dies festos odit anima mea : non quo Deus animam habeat, sed quo humanis loquatur affectibus. 316 Nec mirum si animam habere dicatur, cum etiam membra cetera, que uiliora sunt anima, pedes, manus, et uentrem, et artus ceteros se habere testetur. Quod si opposuerint nobis hi, qui Christum negant humanam habuisse animam; sed in humano corpore Deum fuisse pro anima, audiant in Christo substantiam anime demonstrari: quomodo et membra corporis eius habuere substantiam. In Deo autem Patre [a 1Kb] caput et pedes et cetera, que  dicuntur, non sunt membra, sed per eorum uocabula efficientiarum diuersitas indicatur: sic et animam non esse substantialem, sed affectum mentis interne, et cogitationum locum, per quem Deus suam indicet uoluntatem. Iurauit ergo Dominus, Deus exercituum, id est, Sabaoth , se detestari superbiam Iacob, et domos eius odisse. Hic Iacob secundum superius capitulum, ubi scriptum est: Et nichil patiebantur super contritione Ioseph, aut decem tribus accipe, aut certe uniuersam domum duodecim tribuum. Et traditurum ciuitatem cum habitatoribus suis; uel Samariam, uel certe Ierusalem, uel in communi utramque. Quod ad tempus Domini Saluatoris referre possumus; post cuius aduentum et passionem  detestatus est Deus omnem superbiam, uel iniuriam Iacob, qua [Al. quia] illum fabri filium et Samaritanum, et habentem demonium conclamabant : idcirco Ierusalem tradita est cum habitatoribus suis Romanis exercitibus. Et intantum contra eos Dei ira deseuit, ut etiamsi remanserint decem uiri in domo una, ipsi quoque moriantur, et propinquus, siue uicinus comburat cadauera mortuorum, ut efferat ossa de domo sua; quia pre morientium turbis, integra corpora efferri non ualeant. Cumque iam lassus fuerit asportando, interroget eum qui in penetralibus domus est, utrum supersint quos sibi tradere debeat, et ille respondeat: Finis est, iam non habeo quem tibi tradam ad sepeliendum; et antequam non habere  se iuret, ille, qui interrogauerat, et foris erat, et non esse cognouerat, imperat ei, et dicit: Tace, et non recorderis nominis Domini. Hoc autem 317 idcirco commemorat, ut ostendat, nec malorum quidem pondere et necessitate compulsos uelle nomen Domini confiteri, et in tantam apud Isrel obliuionem, Dei uenisse uocabulum, ut ne in simplici quidem iuramento nomen eius dignetur audire. Tenues historie lineas duximus, nunc allegorie imprimamus manum. Principes hereticorum, qui propter delicias suas meum populum deuorabant, et nichil patiebantur super contritione Ioseph, primi ducentur  ad penas, et auferetur hinnitus equi ex Ephraim: qui in Scripturis sanctis dupliciter accipitur, aut in superbiam potentiamque eorum, qui hinniunt, aut in libidinis magnitudinem. In superbiam malorumque consensum, ut ibi: Hi in curribus, et hi in equis . Et: Fallax equus ad salutem . Et regibus Isrel precipitur, ne sibi multiplicent equos . Et in libro Iob, uox equi clangori tube comparatur . In Zacaria quoque legimus, quod Euangelii testimonio comprobatur, et refertur ad presentiam Saluatoris: Gaude nimis, filia Sion: predica, filia Ierusalem. Ecce rex tuus uenit tibi iustus et Saluator: ipse mansuetus, et ascendens super asinam et pullum asine: et disperdet quadrigas ex Ephraim, et equos de Ierusalem  . In libidinis uero magnitudinem, et effrenatum coitus desiderium, ut in Ieremia, qui luxuriosos adulterosque describens, intulit: Unusquisque super uxorem proximi sui hinniebat . Tales equos, Christi aduentus, et Dei ira subneruat. Et iurat Dominus per semetipsum  se detestari omnes hereticorum contumelias, et uniuersas regiones eorum odisse . Quidquid enim loquuntur iniuria est, et dignum Dei odio. Et ablaturum ciuitatem et conciliabula eorum cum his qui habitant, et populum uidelicet, et magistros, etiamsi reliqui fuerint decem uiri (qui si fuissent in Sodomis et Gomorrhis , omnes esse morituros ea morte, que  ducit ad tartarum, de qua Ezechiel scribit: Anima que peccauerit, ipsa morietur . Istorum ossa sepeliunt propinqui et domestici eorum, de quibus dicitur: Sine, 318 mortui sepeliant mortuos suos . Et ille qui foris est, et domum non ingreditur mortuorum; sed magis mortuos foras eiicit, imperat ei qui comburit mortuos, et dissoluit in cineres, et eorum ossa comminuit, ut taceat: et purissimum Dei nomen mortuo ore non maculet. Peccatori enim dicit Deus: Quare tu enarras iustitias meas, et assumis testamentum meum per os tuum ? Unde et nos prouidere debemus, ne mortui sepeliamus mortuos; sed ut magis uiuentes, eos qui sunt mortui, [b 1Kb] producamus ad uitam. Quod si non fecerimus, imperatur nobis et  dicitur: Tace, quia indigni Dei nomine iudicamur.

 Quia ecce Dominus mandabit, et percutiet domum maiorem ruinis, et domum minorem scissionibus: numquid currere queunt in petris equi, aut arari potest in bubalis? Quoniam conuertistis in amaritudinem iudicium, et fructum iustitie in absinthium. Qui letamini in nichili, qui dicitis: Numquid non in fortitudine nostra assumpsimus nobis cornua? Ecce enim suscitabo super uos, domus Isrel, dicit Dominus Deus exercituum, gentem, et conterent uos ab introitu Emath, usque ad torrentem deserto. LXX: Propterea ecce Dominus mandabit, et percutiet domum  magnam ruinis, et domum paruam scissionibus. Si persequentur in petris equi: si reticebunt ad feminas? quoniam conuertistis in furorem iudicium, et fructum iustitie in amaritudinem. Qui letamini super nullo uerbo [a 1Kb] bono, qui dicit: Nonne in fortitudine nostra habuimus cornua? Quia ecce ego suscitabo super uos, domus Isrel, ait Dominus Deus [b 11Kb] uirtutum, gentem, et conterent uos: non ut intreatis in Emath, et usque ad torrentem Occidentis. Quia in tantam rabiem prosiliistis, ut etiam mortis tempore, et imminentibus malis, nolueritis nomen Domini nominare: ideo mandabit Dominus, et percutiet domum maiorem ruinis, et domum minorem scissionibus. Si mandat, quomodo percutit? Si percutit, quomodo mandat? Sed in eo quod mandat et iubet ministris, uidetur  ipse percutere. Quomodo in iubente Patre et faciente Filio, facit ipse qui iussit, impleto illo uersiculo: Ipse dixit, et facta sunt: ipse mandauit et creata sunt . Omnia enim 319 per ipsum facta sunt, et sine ipso factum est nichil, [c 1Kb] quod factum est . Et in Aegypto, ubi primogenita que ab exterminatore cesa referuntur, se Dominus interfecisse testatur . Sic et in presenti loco mandat Dominus, et ipse percutit per ministros domum maiorem ruinis, id est, decem tribus, que appellabantur Isrel, et domum minorem scissionibus, duas tribus, que regebantur a stirpe domus Dauid. Et nota singulorum proprietates. Isrel, quia maiora peccauerat, feritur ruinis, et in eternam traditur captiuitatem. Domus autem Iuda, in qua  erat templum, et que ex parte peccauerat, LXX annorum captiuitate retinetur, et non percutitur ruinis, sed scissionibus. Scissa enim domus sarciri potest: ruine non tam instaurationem, quam edificationem desiderant. Cuius utriusque domus ruinas, scissiones, equis et bubalis comparat, quorum priores in petris currere nequeunt, posteriores tam indomiti sunt, ut iugum ceruicibus non recipiant, et cum siluestres boues sint, propter feritatem nolint terram uomere scindere. uos autem cum equi et bubali naturam suam mutare non possint, mutastis naturam Dei, ut dulcem amarum faceretis, et fructum iustitie eius in absinthium uerteretis, que est herba amarissima. Qui letamini in nichili, uel idolis uitulisque aureis, qui nichil sunt, dicente Esther ad Dominum:  Ne tradas sceptrum tuum his, qui non sunt , uel in nichili atque mendacio. Qui propria fortitudine putatis assumpsisse uos cornua et reges et potentiam, quibus uentilaretis inimicos. Quia igitur ista fecistis, ecce ego suscitabo super  uos, o domus magna, et domus minor, que feriende estis ruinis et scissionibus, id est, o domus Isrel et omnes duodecim tribus, gentem seuissimam Assyriorum et Chaldeorum, que uos conterat atque subuertat a principio usque ad finem, a capite usque ad caudam, a terminis terre uestre, qui solem respiciunt, usque ad torrentem deserti, siue Occidentis, ut LXX transtulerunt, id est, ab Emath, usque ad Rhinocoruram, inter quam et Pelusium riuus 320 Nili, siue torrens de eremo ueniens, mare ingreditur. Emath supra Epiphaniam diximus, que ab Antiocho cui cognomentum fuit, nomen sortita est. Qui autem putant quod hic domus Isrel decem tribus significet, explanare non poterunt, quomodo in comminatione dicatur aduersus  decem tribus, quod conterende sint ab Epiphania usque ad terminos Aegypti: quibus terminis, non utique decem tribus, sed omnes duodecim concluduntur, in quibus fuit etiam Iudas et Beniamin. Quidam iuxta anagogen, domum magnam et domum minorem, Iudaicum populum significari putant, et de gentibus Ecclesiam congregatam. Illi enim magni propter patres uocantur, et legem, et prophetas: nos minores, quia absque Testamento fuimus et mandatis Dei, de quibus et in Cantico legimus: Soror mea paruula est, et ubera non habet . Que domus magna et parua, in unam Dei familiam congregata, si non habuerit disciplinam, et Dei mandata non fecerit, percutietur ruinis et scissionibus. Quotiescumque ergo uel in persecutionibus,  uel in heresibus et schismatibus domus Dei, que est Ecclesia, corruit atque laceratur, Dei percutientis ostendit manum: quam si uolumus effugere, comparationis audiamus et faciamus exemplum. In petris equi persequi non ualent. Petra Christus est , qui donauit apostolis suis, ut ipsi quoque petre uocentur: Tu es Petrus, et super hanc petram edificabo Ecclesiam meam . Qui in istis petris fuerit, aduersarie potestates, que appellantur equi, de quibus supra diximus, persequi eum non poterunt, cursibus prepeditis, et per singulas petras corruentibus. ueniamus et ad aliam similitudinem, iuxta consuetudinem nostram, editionem LXX interpretum disserentes, ne si hereamus omnino Hebraico, illusisse lectoris diligentie, et tacendo  de editione uulgata, frustra eam proposuisse uideamur. Aut reticebunt, inquit, in [d 10Kb] feminis, haud dubium quin equos significet, de quibus supra dixerat. Si persequentur in petris equi. Isti equi, id est, contrarie 321 fortitudines, qui insaniunt ad feminas,  quando uirilem uiderint animum, et Dei fortitudine roboratum, non audent accedere. Quando uero effeminatam mentem, et unguentis et deliciis eneruatam, et in muliebrem uersam mollitiem, statim insaniunt, et se tenere non possunt; et gestiunt ad libidinem. Sequitur: Quia conuertistis in furore iudicium. Conuertit in furorem iudicium, qui iratus iudicat, et dicente Domino: Non accipies personam in iudicio . Et in alio loco: Non misereberis pauperis in iudicio; quia Dei iudicium est : ille irata ad iudicandum mente descendit, immo cum causam nesciat, nec iudicii nouerit ueritatem, ante preiudicat qualem debeat ferre sententiam: fructum quoque iustitie, qui dulcissimus est, uertit in amaritudinem. Quod de una  uirtute diximus, intelligamus et de reliquis, prudentia, fortitudine, temperantia, quarum qui iratus fuerit, fructus capere non poterit, et cum ceperit, amari erunt. Unde dicitur in Isaia: ue qui dicunt dulce amarum, et amarum dulce . Hoc autem illi dicunt, qui non causas in iudicando, sed personas considerant, et fructum Christi iustitie, qui est dulcissimus, uertunt in amaritudinem. Quicumque igitur aut consanguinitate, aut amicitia; et econtrario, uel hostili odio, uel inimicitiis in iudicando ducitur, peruertit iudicium Christi, qui est iustitia; et fructum illius uertit in amaritudinem. Qui hoc faciunt, letantur in nullo uerbo bono, siue frustra, ut Symmachus transtulit, id est, , et erecti in superbiam dicunt: Nonne in fortitudine nostra habuimus  cornua? cum e regione iustus in Domino glorietur, et dicat: In te inimicos nostros uentilabimus cornu. Et in alio [Al. eodem] loco: Non enim in arcu meo sperabo, et gladius meus non saluabit me . Unde et in Exodo iuxta Hebraicum, et Aquile editionem, legimus: Et Moyses nesciebat, quia cornuta erat species [Al. facies] uultus eius , qui uere dicere poterat: In te inimicos meos cornu uentilo. Legimus et in alio loco: Et exaltabit cornu populi sui: Et: Exaltabit cornu Christi sui , et cornu altaris, et 322 munda animalia atque cornuta, que sola offeruntur Deo, quorum interpretatio non huius est temporis. Ob hec tanta peccata et extremam superbiam, que iniquitatem loquitur contra  Deum, et ponit in excelso os suum, gentem seuissimam Dominus Deus omnipotens se suscitaturum esse dicit, que conterat, et tribulet eos, immo prohibeat ingredi in Emath, et usque ad torrentem Occidentis. Emath interpretatur murus, aut murata.  uetabuntur itaque ab hac gente seuissima, cui supplicia delegata sunt, confugere ad ciuitatem munitam, que est celestis Ierusalem, ne intreant et saluentur: in modum illius capituli quod in Genesi legimus, ubi posuit Deus Cherubim et flammeam rompheam , que uertitur ad custodiendam uiam ligni uite, ut qui eiectus fuerat de paradiso, nequaquam illuc ingrederetur indignus. Quodque sequitur: Usque ad torrentem Occidentis, de sexagesimo septimo Psalmo interpretabimur, in quo scriptum est: Cantate Domino, psalmum dicite nomini eius: iter facite ei qui ascendit super occasum: Dominus nomen illi . Nisi enim mala opera in nobis occiderint, Christus non ascendet super nos. Cumque illa occiderint, et Christum habuerimus  aurigam: tunc nobis proficientibus et ad meliora pergentibus in eodem psalmo imperabitur: Cantate Deo, psallite Domino qui ascendit super celum celi ad Orientem . Unde et in mysteriis, primum renuntiamus ei qui in Occidente est, nobisque moritur cum peccatis, et sic uersi ad Orientem, pactum inimus cum sole iustitie, et ei seruituros nos esse promittimus. Pro torrente Occidentis, Symmachus interpretatus est, uallem campestrem: Theodotio, torrentem [a 9Kb] Arabie: Aquila, torrentem qui est in planitie. Quibus uerbis ostenditur nequaquam in eis a murata ciuitate exclusis, [b 1Kb] mori posse peccata, nec peruenire illos ad torrentem campestrem et planum siue deserti, qui torrens dicitur uoluptatis, iuxta illud quod legimus: De torrente  uoluptatis tue potabis eos .

 Hec ostendit mihi Dominus Deus: Et ecce [c 1Kb] fictor locuste in principio germinantium 323 serotini imbris, [d 1Kb] et ecce post serotinum tonsor  regis. Et factum est cum consummasset comedere herbam terre, et dixi: Domine Deus, propitius esto, obsecro: quis suscitabit Iacob, quia paruulus est? Misertus est Dominus super hoc: non erit, dixit Dominus. LXX: Sic ostendit mihi Dominus: Et ecce fetus locustarum ueniebat matutinus: et ecce bruchus [e 7Kb] unus Gog rex. Et erit si compleuerit, ut deuoret fenum terre, et dixi: Domine Deus, propitius esto: quis suscitabit Iacob, quoniam modicus est. Peniteat te, Domine, super hoc: et hoc non erit, dicit Dominus. Non solum ea que multa  post secula futura sunt propheticus sermo predicit, sed et uicina, et que statim uaticinium consequantur. Solemus enim homines multo plus de nobis, quam de posteris cogitare, dicente Ezechia: Fiat pax in diebus meis . Ut qui uiderint rebus  expleta que ante nuntiata sunt, conuertantur ad cultum Dei, in cuius prophetis diuinationis est ueritas. Ostendit igitur Dominus Sennacherib regem Assyriorum cum infinita exercitus multitudine, instar locuste uniuersa tondenti, esse uenturum in principio imbris serotini, quando extrema Dei omnipotentis misericordia indigebat Isrel: huius autem locuste fictor et creator est Dominus. Que locusta uenit in principio imbris serotini, quando cuncta uirent et parturit omnis ager, et diuersarum arborum flores in sui generis poma rumpuntur. Et ut uno sermone indicem quod uolo, cunctarum abundantiam rerum, flores arborum, atque herbe segetum pollicentur. Has autem locustas, que primo uere uolitabant, bruchus innumerabilis sequebatur,  qui ueniebat post imbrem serotinum, et appellabatur tonsor uel tonsura regis eoquod uniuersa uastauerit, et nichil penitus reliquerit herbe uirentis in terra. Hunc tonsorem, siue tonsuram, Isaias acutam nouaculam uocat , que pilos omnes et capillos Isrelitici corporis raserit. Cumque, ait, dubitarem, que esset ista nouacula, statim intulit, regem Assyriorum. Nouacula igitur et tonsor 324 regis, exercitus Chaldeorum est, qui in modum bruchi uniuersa populatus est, et non solum fruges, sed ligna, fenum, stipulamque consumpsit. Factum est autem cum consummasset bruchus qui uenerat post locustam comedere herbam terre, et propheta intelligeret quod uidebat, ad preces uertitur, et ait: Domine Deus, propitius esto, obsecro. Nolo in subuersione  populi mei mea uerba compleri: nolo me ad hoc electum de pastorum numero, ut ruinam decem tribuum nuntiem. Quis enim poterit suscitare Iacob, nisi tu solus? quo allidente, nullus est qui suscitet. Paruulus est Iacob, et crebra hostium incursione deletus. Cumque ille precaretur, et interioris hominis lacrymas funderet, misertus est Dominus super hoc, et respondit: Non perdam omne genus Isrel, reliquie salue erunt. Aut certe sic accipiendum: duo pariter futura conspexit. Primum locustam, deinde bruchum. Pro utroque Dominum deprecatus est, et in uno tantum exauditur, ut bruchus usque ad internecionem cuncta non uastet. Locusta autem uolitans quedam deuoret, quedam integra derelinquat. uidentur mihi LXX interpretes,  uerbum Hebraicum GOZI , quod interpretatur tonsor, siue tonsura, intellexisse [a 5Kb] GOG, ZAI litteram uAU arbitrantes, et bruchi innumerabilem multitudinem Gog genti seuissime comparasse, que terram Iudeam uastatura describitur. Quid autem uoluerit Aquila dicere: Ecce serotinus post Gaze regem, cum Gaza uerbo Hebraico AZA  appelletur, non satis intelligo, nisi forte ipsum sermonem GOZI   posuit, et paulatim Gazam errore corruptus est. Dicamus et spiritualiter: qui post opera iustitie (de quibus in propheta dicitur: Seminate uobis in iustitia, et innouate uobis noualia: et ne seminetis super spinas  grauia peccata commiserint, inducitur super eos fetus, uel generatio locustarum ueniens matutina, quando transeuntibus noctis tenebris incipiunt sua peccata cognoscere, et quia non egerunt penitentiam 325 adducitur bruchus, qui appellatur Gog rex: Gog autem in linguam nostram uertitur [b 5Kb] tectum, superba quedam et arrogans fortitudo. Cumque terre nostre fenum stipulamque consumpserit, quicumque sanctim populo fuerint, ueniam precabuntur, et dicent: Domine Deus, propitius esto. Quis enim alius  suscitare poterit Iacob ? quis medicorum sanare , nisi tu solus, ad cuius tactum fimbrie, statim sanitas redit ? Paruulus est enim Iacob, siue modici numeri, quia nulla in eis uel pauca uirtutum remansere uestigia. Peniteat te, Domine, super hoc, quod te facturum tuo populo comminatus es. Penitentiam autem Dei in Scripturis sic debemus accipere, quomodo somnum et iram: non quod Deum peniteat, aut mutet sententiam, qui loquitur per prophetam: Ego Deus, et non mutor . Et cui nos dicimus: Tu autem idem ipse es, et anni tui non deficient ; sed quod, nobis ad meliora conuersis, et ipsum peniteat sententie sue, ut nec iusto reddat premia que promisit, si declinauerit ad iniquitatem, nec  peccatori penas, quas comminatus est, si conuersus fuerit ad salutem. Dicitur ad eum qui acturus est penitentiam: Ne dederis somnum oculis tuis, neque dormitationem palpebris tuis, ut libereris quasi damula de cassibus, et sicut auis ex laqueis . Qui si Domini primum mandata contempserit, et postea in angustiis constitutus euigilare ceperit, suscitat Dominum dormientem sibi, et dicit: Exsurge, quare obdormis, Domine ? Econtrario, qui thesaurizauerit sibi iram in die ire, Deum iratum sentiet . Quod si egerit penitentiam, ira uertetur in misericordiam, et cum perturbationibus nostris atque uirtutibus in utramque partem penarum atque clementie Dominus commutabitur.

  Hec ostendit mihi Dominus Deus, et ecce [c 1Kb] uocauit iudicium ignem Dominus Deus: et deuorauit abyssum multam et comedet simul partem. Et dixi: Domine Deus: quiesce, obsecro: quis suscitabit Iacob, qua paruulus est? Misertus est Dominus super hoc: sed et istud non erit, dixit Dominus Deus. LXX: Sic ostendit mihi Dominus Deus, et ecce uocauit 326 iudicium in igne Dominus Deus, et deuorauit abyssum  multam, et comedit partem, et dixi: Domine Deus, desine, quis suscitabit Iacob, quoniam paruulus est? Peniteat te, Domine, super hoc, et hoc non fiet, dicit Dominus Deus. Primum Dominus ostendit prophete fictorem locustarum in principio germinantium serotini imbris, et post imbrem serotinum, tonsorem regem, siue regis, et ut uerbum exprimamus e uerbo, tonsuram regis Sennacherib, qua cuncta decem tribuum totonderit atque uastauerit. Nunc idem Dominus ostendit Nabuchodonosor, immo uocat et uenire precipit contra Iudam et Ierusalem. uocat autem, ut templum et Ierusalem igne succendat, et faciat in igne iudicium, de eo qui quondam fuit populus suus. Cumque uenisset ignis ad iudicium, ut impleret Domini iussionem, deuorauit abyssum multam,  et comedit simul partem, cunctas urbes Iudee, et partem Domini que uocabatur templum eius. Cumque hoc propheta uidisset, dixit ad Dominum, non ut supra, propitius esto, obsecro: sed quiesce, uel desine; ut quem cepisse iam uiderat, cessare precibus impetraret: presertim cum nullus sit alius qui iacentem et paruulum et humiliatum Iacob ualeat suscitare, nisi Dominus qui potest captos in Chaldeamque translatos reducere in terram Iudam. Quia uero semel iuxta Osee prophetam et Psalmistam dicentem: Filii Ephraim intendentes et mittentes arcum, conuersi sunt in die belli , decem tribus ad hereticorum personam retulimus, que appellabantur Isrel, et duas, quibus Iudas preerat, ad Ecclesiam et Ecclesie peccatores, qui confitentur quidem  rectam fidem, sed propter uitiorum sordes purgantibus se indigent flammis: idcirco nunc Dominus ad ignem iudicium uocare se monstrat: ut uniuscuiusque opus quale sit ignis probet , et impleatur illud quod scriptum est: Ambulate in lumine ignis uestri, et in flamma quam succendistis . Unde et ad Babylonem dicitur: Habes carbones ignis, sedebis super eos; hi erunt tibi in adiutorium . Et in psalmo, Lingua dolosa et plena mendaciis, igne carbonum dicitur esse purganda: 327 Quid detur tibi, aut quid apponatur tibi ad linguam dolosam? Sagitte potentis acute, cum carbonibus desolatoriis . De his altaris carbonibus desolator carbo duorum Testamentorum forcipe prenditur, et Isaie labia purgat  immunda, ut possit uerbum Domini prophetare . uocatus autem ignis ad iudicium, deuorat primum abyssum, id est, omnia genera peccatorum, ligna, fenum, stipulam, et postea comedit simul partem, hoc est, ad sanctos illius peruenit, qui in peculium Domini et in eius parte reputantur; tempus enim est ut incipiat iudicium a domo Domini. Et in Ezechiele precipitur his qui penas illaturi sunt: A  sanctis meis incipite . Et in Apostolo legimus: Si cuius opus arserit, detrimentum patietur: ipse autem saluus erit: sic tamen quasi per ignem . Cumque omnes fuerimus in peccato, et iacuerimus ad sententie ueritatem, miserebitur Dominus nostri, et quia paruuli sumus, resurrectionis nos tempore suscitabit, siue suscitabit per uirtutes qui in uitiis iacebamus, hoc Domino promittente, atque dicente: Sed et istud non erit. Pulchre autem dixit, sed et: quia iam supra dixerat: hoc non erit. Non enim in finem irascetur, neque in eternum comminabitur . Non secundum peccata nostra fecit nobis, neque secundum iniquitates nostras retribuit nobis. Quantum distat ortus ab occidente, longe fecit a nobis iniquitates nostras. Quomodo  miseretur pater filiorum, misertus est Dominus timentibus se.

 Hec ostendit mihi: Et ecce Dominus stabat [uulg. stans] super murum litum, et in manu eius trulla cementarii. Et dixit Dominus ad me: Quid tu uides, Amos? Et dixi: Trullam cementarii. Et dixit Dominus: Ecce ego ponam trullam in medio populi mei Isrel. Non adiiciam ultra superinducere eum, et demolientur excelsa idoli, et sanctificationes Isrel desolabuntur, et consurgam super domum Ieroboam in gladio. LXX: Sic ostendit mihi Dominus: Et ecce uir stabat super murum adamantinum, et in manu eius adamas. Et dixit Dominus ad me: Quid tu uides, Amos? Et dixi: Adamantem. Et 328 dixit Dominus ad me: Ecce ego iniiciam adamantem in medio  populi mei Isrel. Nequaquam ultra addam ut pertranseam eum, et dissipabuntur are risus, et sacrificia Isrel desolabuntur, et consurgam super domum Ieroboam in gladio. Priusquam de adamante disseramus, quem Symmachus et LXX, pro eo quod in Hebraico ENACH  scriptum est, transtulerunt, dicendum est breuiter, quod hoc uerbum [a 28Kb] Aquila , Theodotio interpretati sunt: quorum alterum stannaturam, alterum tabescentem significat; ut illa sartago (quam legimus in Ezechiele , etiam in decem tribubus, et in regno Ieroboam   per stannature uocabulum demonstretur. Dominus itaque cernitur stans supra  murum stannatum siue litum, et in manu eius stannatio siue trulla cementarii, qua solent superinduci parietes, et non solum pulchritudinem accipere, sed et fortitudinem contra iniuriam imbrium et creberrimas tempestates. Legimus in Ezechiele , Dominum comminantem, quod tempestate et grandine consurgente, nequaquam linat nec uestiat parietem Isrel, sed dimittat eam pluuiis dissipari.  Unde et nunc dicit ille, de quo scriptum est: Structor macerie uocabitur, ipse angularis lapis, edificator domus, quod deponat trullam in medio populi sui Isrel, et cessare faciat atque torpere, ut nequaquam ultra superinducat eum, et suo uestiat ac tueatur auxilio. Cumque Dominus protectionem suam, et, ut ita dicam, parietis uestimentum trulla cessante subtraxerit, tunc demolientur excelsa idolorum, que Hebraice appellantur BAMOTH , et sanctificationes decem tribuum desolabuntur, ut destruantur Dan et Bethel, in quibus adorabantur uituli aurei. Diximus ut potuimus quid ab Hebreis nobis iuxta historie sit traditum ueritatem: transeamus ad anagogen, de [a 23Kb] Xenocrate, qui scribit super lapidum gemmarumque naturis pauca uerba ponentes:  »Adamas sui nominis lapis est, quem Latine 329 indomitum possumus appellare: eo quod nulli cedat materie, nec ferro quidem. Nam si ponatur super incudem, et graui ictu feriatur mallei, antea incus et malleus uulnus accipiunt, quam adamas conteratur. Cumque ignis omnia domet, et uniuersa metalla consumat, reddit adamantem duriorem, ut ne paruulum quidem in eo angulum uis nimii ardoris obtundat. uidi et in auro adamantem magnitudine millii: cumque uicinum consumantur aurum longo usu ac nimia uetustate, solus adamas non atteritur, et nulla lima imminui potest: sed econtrario limam terit, et quidquid attigerit, lineis sulcat. Hic lapis durissimus et indomabilis solo hircorum cruore dissoluitur, et missus in calidum sanguinem,  perdit fortitudinem suam. Est autem paruus et indecorus, ferrugineum habens colorem, et splendorem crystalli. Quatuorque adamantis genera describuntur. Primus est Indicus: secundus Arabicus: tertius Macedonicus: quartus Cyprius, pro qualitate regionum plus uel minus duritiam possidentes. Dicitur quoque in electri similitudinem uenena deprehendere, et maleficis resistere artibus.« Talis est Dominus et Saluator: qui cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens, in similitudinem hominum factus, et habitu inuentus ut homo: humilians semetipsum, factus obediens usque ad mortem, mortem autem crucis . De quo Isaias scribit: Non est species illi [Al. illius], neque  decor: uidimus eum et non erat pulchritudo: despectum et nouissimum hominum, uirum dolorum, et scientem ferre infirmitatem . Hic stat supra murum adamantinum, id est, super sanctos et apostolos suos, quibus donauit, ut et ipsi adamantes uocarentur, et a nullo superati dicerent: Quis nos separabit a caritate Christi? tribulatio, an angustia, an persecutio, an fames, an nuditas, an periculum, an  gladius? Et iterum: Certus sum, quia neque mors, neque uita, neque angeli, neque principatus, neque instantia, neque futura, neque fortitudo, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro . Petrus quoque qui erat fortissimus adamas, porte inferorum non 330 preualuerunt aduersus eum . Hic uir et Dominus, qui stat super murum adamantinum, habet in manu sua adamantem, qui nisi Dei teneatur manu, et illius ualletur auxilio, omnem perdit fortitudinem, dicente Domino in Euangelio: Nemo potest rapere de manu Patris mei . Et intantum robustus est, ut dicatur ad eum: Si transieris per ignem, flamma non comburet te :  quantoque magis tentationibus ceditur, tanto fortior fit, et pro nomine Saluatoris inter flagella letatur. Cumque a nullo superari queat, solo mortifere libidinis calore dissoluitur. Hec enim sanguinis hircorum et ipsius hirci dicitur esse natura, ut sit ad libidinem calidissimus, et quod ignis edomare nequeat, solus illius dissoluat cruor. Ponit ergo Dominus huiuscemodi adamantem in medio populi sui Isrel, et ultra non transit eum, nec dimittit ut dissipentur are, que risu et subsannatione sunt digne, et omnia hereticorum mysteria domumque Ieroboam, qui primus Dei populum separauit, percutiat gladio, atque subuertat.

 Et misit Amasias sacerdos Bethel ad Ieroboam regem Isrel, dicens: Rebellauit contra  te Amos in medio domus Isrel: Non poterit terra sustinere uniuersos sermones eius. Hec enim dicit Amos: In gladio morietur Ieroboam: Isrel autem captiuus migrabit de terra sua. Et dixit Amasias ad Amos: Qui uides, gradere [Al. egredere]: fuge in terram Iuda, et comede ibi panem, et ibi prophetabis, et in Bethel non adiicies ultra ut prophetes: quia sanctificatio regis et domus regni est. LXX: Et misit Amasias sacerdotes Bethel ad Ieroboam regem Isrel, dicens: Congregationes facit contra te Amos in medio domus Isrel: non poterit terra sustinere omnes sermones eius. Hec enim dicit Amos: In gladio morietur Ieroboam: Isrel autem captiuus ducetur de terra sua. Et dixit Amasias ad Amos: Qui uides, egredere [Al. gradere], recede in terram Iuda, et ibi uiue, et ibi  prophetabis: in Bethel autem non adiicies ultra prophetare, quia sanctificatio regis est, et domus regni. Salomonis prouerbium est, immo mandatum: Noli arguere malos, ne oderint te : Et econtrario de bonis precepit: Argue sapientem, et diliget te. In alio quoque loco: Qui arguit, inquit, hominis uias, gratiam habebit magis quam is qui loquitur que delectent . Itaque 331  et Amos emendationis affectu loquebatur ad populum, et ex sermonibus Dei terribilia minabatur, ut agentes penitentiam, reuerterentur ad Deum et idola desererent. Tunc sacerdos Bethel, in qua erat uitulus aureus, quem constituerat Ieroboam filius Nabath , et alii qui illi in imperio successerant, mittit ad Ieroboam nepotem Iehu, qui ei nuntiet, dicens: Rebellauit contra te Amos, siue congregationes facit atque conuentus in medio regni tui, Isrel, et tanta loquitur, ut terra regni tui uerba eius sustinere non possit. Audet autem mittere ad regem Isrel quasi pontifex: metuens ne si populus conuertatur ad cultum Dei, ille sacerdotii perdat gloriam. Cumque duo audierit, demolientur excelsa idolis, siue are risus, et sanctificationes,  uel ceremonie Isrel desolabuntur, et consurgam super domum Ieroboam in gladio, eo quod idola penitus destruantur, quibus preerat Amasias sacerdos, et contra Ieroboam Deus consurgat in gladio, nisi egerit penitentiam: ille de sua non mandat iniuria, ut de regis tantum contumelia dolere uideatur. Hec enim, inquit, dicit Amos. Erras, calumniator. In omnibus enim sermonibus suis non quasi ex se propheta loquitur, sed semper preponit in titulo: Hec dicit Dominus. Igitur que locutus est Dominus, Amos prophetam dixisse commemorat, ut magis regem prouocet ad uindictam. Que sunt que dicit Amos? In gladio morietur Ieroboam. Et in hoc mentiris: non enim dixit, morietur; si enim hoc dixisset, uidebatur non suscipere penitentiam; sed,  consurget Dominus super domum Ieroboam in gladio: comminans penam, non inferens. Nec dixit: In gladio morietur Ieroboam: sed, consurgam in gladio super domum Ieroboam. Ieroboam quippe gladio non est mortuus, sed domus eius, id est, filius Zacarias, Deo percutiente, deletus est. Et Isrel, inquit, captiuus migrabit de terra sua: adde et cetera, si non egerit penitentiam. Porro Ieroboam uanissima Amasie mandata contemnens, nichil ad ea que ille mandauerat uoluit respondere: unde ipse sibi assumit auctoritatem sacerdotalis fastigii, et loquitur ad Amos: Qui uides, gradere: fuge in terram Iuda. Prophete, ut crebro diximus, 332 prius appellabantur uidentes, quia que uentura dicebant, cordis oculis intuebantur. Querat prudens lector, quare  uidentem uocet et nomine prophetali, quem de terra Isrel exire compellit? Cui respondendum est: aut cum irrisione eum dicere , quod omnia mentiatur: aut quia uidebat multos esse in populo, qui cum libenter audirent: propter quod et regi retulit, congregationes facit contra te Amos: aperte iniuriam non audet facere, ne audientes ledere uideatur. uade, inquit, in terram Iuda, in qua natus es, ubi libenter audiuntur insani: et comede ibi panem tuum, uel ibi uiue, aut certe exerce artem tuam per quam tibi reperias cibos, et ibi uaticinare, qui habes multos quos consueuisti seducere: in  Bethel autem, in qua ego sum sacerdos, ultra non adiicies prophetare, quia sanctificatio regis est, et domus regni. Et hoc quasi falsus sacerdos loquitur, adulans regali fastigio, ut non dicat: sanctificatio Dei nostri est, et domus idoli; sed sanctificatio regis, et domus regni: hanc habentibus cunctis qui falsos deos colunt consuetudinem, ut superbiam suam regibus imputent, et quod ipsi faciunt, rex fecisse uideatur. Omnia que de Amasia, et Ieroboam, et Isrel, et Amos interpretati sumus, ad hereticos referenda sunt: quorum sacerdos Amasias solet interdum mittere ad Ieroboam regem hereticum, atque hereticorum patronum, et sanctos uiros ac precones fidei accusare apud eum, et iubere doctoribus, ne predicent in Isrel, ne contra regis  faciant uoluntatem; quia Bethel, hoc est, domus Dei, et falsa Ecclesia sanctificatio regis sit, et domus regni. Solent enim dicere: Imperator nobis communicat, et si quis eis restiterit, statim calumniantur: ergo tu contra imperatorem facis? Augusti mandata contemnis? Et tamen consideremus, quod multi reges Christiani qui persecuti sunt Ecclesiam Dei, et Arianam impietatem in toto orbe fundare conati sunt, uincant in scelere Ieroboam regem Isrel. Ille enim falsi sacerdotis mandata despexit, nec ad suggestionem eius quidquam uoluit respondere. Isti autem cum multis Amasiis sacerdotibus suis, fame et penuria, carceribus et exsiliis 333 Amos prophetam et sacerdotes Domini necauerunt.

 Et respondit Amos, et dixit ad  Amasiam: Non sum propheta ego, et non sum filius prophete, sed [a 1Kb] opilio ego sum uellicans sycomoros, et tulit me Dominus cum sequerer gregem, et dixit ad me [uulg. addit Dominus]: uade, propheta ad populum meum Isrel, et nunc audi uerbum Domini: tu dicis, Non prophetabis super Isrel, et non stillabis super domum idoli. Propterea hec dixit [uulg. dicit] Dominus: Uxor tua in ciuitate fornicabitur, et filii tui, et filie tue in gladio cadent, et humus tua funiculo metietur, et tu in terra polluta morieris, et Isrel captiuus migrabit de terra sua. LXX: Et respondit Amos, et dixit ad Amasiam: Non eram propheta ego, neque filius prophete, sed pastor uellicans sycamina [Al. mora], et tulit me Dominus ex ouibus, et dixit Dominus ad me: uade, et prophetiza super populum meum Isrel,  et nunc audi sermonem Domini: tu dicis, Noli prophetare super Isrel, et ne congreges audientes contra domum Iacob. Propterea hec dicit Dominus: Uxor tua in ciuitate fornicabitur, et filii tui et filie tue in gladio cadent, et terra tua funiculo diuidetur, et tu in terra immunda morieris; Isrel autem captiuus ducetur de terra sua. Hoc quod beatos apostolos fecisse Scriptura commemorat, quando denuntiauerunt eis Scribe et Pharisei ne docerent in nomine Iesu; et illi responderunt dicentes: Obedire Deo magis oportet, quam [Al. an] hominibus , etiam Amos prophetam fecisse cognoscimus, qui iubente idolorum  pontifice, ne prophetaret; in Bethel, non solum prophetat, et ostendit se magis Deum timere mittentem, quam illum prohibentem; sed audacter et libere ipsi denuntiat supplicia qui uetare conatus est, et Dei impedire sermonem. Non solum, inquit, non sum propheta, siue non eram  nec filius prophete, nec de prophetali stirpe descendens; sed cum essem armentarius et ruborum mora distringerem, tulit me Dominus sequentem greges. Pro armentario, qui Hebraice dicitur BOCER , Aquila et Symmachus et Theodotio, et quinta editio transtulerunt, qui armenta pascit; non oues. Soli Septuaginta dixerunt: qui proprie pastor caprarum 334 appellatur ,  quod interpretatur quidem grex, qui in altioribus conuersatur: ut ostendat greges caprarum semper rupes et asperas cautes et altiora conscendere. Sed quoniam infert: Et tulit me Dominus , id est, de pecoribus, uidetur oues magis significare, quam capras: licet in principio Leuitici legerimus, et oues et capras, pecorum nomine demonstrari. Ita enim Dominus loquitur. Si obtulerit , id est, de pecoribus Domino agnum, uel hedum, et ouem, siue capram . Porro hoc quod ait, uellicans sycamina, quod Aquila interpretatus est, scrutans sycomoros, et Symmachus, habens sycomoros, quidam ita edisserunt, ut sycamina uelint appellari genus arborum, que Palestine nascuntur in campestribus, et agrestes afferunt  ficus, que si non uellicentur, amarissimas cariculas faciunt, et a culicibus corrumpuntur. Nobis autem  magis uidetur rubos dicere, qui afferunt mora, ac pastorum famem et penuriam consolantur. Utcumque uoluerit lector accipere, hoc dicendum est, [a 35Kb] quod humilem pastorem et rusticum assumpserit Dominus, et miserit ad populum suum Isrel, et preceperit ei, ut egrediens de terra sua, Samariam pergeret: et ibi que uentura sunt prophetaret. Quia igitur Domino, inquit, iubente ut loquar, tu Amasia dicis mihi: Noli prophetare super Isrel, et non stillabis super domum idoli: audi que contra te Dominus comminetur. Pro domo idoli, in Hebraico scriptum est BETH ISAAC  , id est, domus risus , quod LXX transtulerunt, domum Iacob, nomen pro altero nomine, et non rem intelligentes. Rursum ubi nos posuimus, Et non stillabis: Symmachus interpretatus est, non increpabis. Stillare autem prophetas, idioma Scripturarum est: quod non totam Dei simul inferant iram, sed paruas stillas commihatione  denuntient. Quia ergo dixisti mihi, non prophetabis, uxor tua in ciuitate fornicabitur, quod melius interpretatus est Symmachus, : non quod ipsa fornicetur, sed quod passiuo genere, ab aliis constuprata 335 sustineat fornicationem. Grandis autem dolor, incredibilisque ignominia, quando maritus in media ciuitate, presentibus cunetis, uxoris iniuriam prohibere non potest. Filii quoque, inquit, tui, et filie tue gladio cadent. Non est tantus dolor in filia constuprata; quantus in uxore polluta, nec tantus dolor in uxore occisa, quantus in filiis trucidatis. Maritus enim libentius [b 1Kb] audit uxorem interfici, quam pollui. Nec hoc sufficit ad iniuriam, nisi et terra ipsius funiculo ab hostibus diuidatur, et nouos cultores recipiat. Ipse quoque Amasias,  qui nunc gloriatur in sacerdotii potestate, nequaquam morietur in terra sua, sed ductus in captiuitatem morietur in terra que polluta est idolis, et non ante morietur, nisi populum quem deceperat, seruientem uideat atque captiuum. Secundum tropologiam, Amasias sacerdos interpretatur robustus et rigidus [Al. frigidus], eo quod rebellis et ferox ecclesiasticum uirum et uere prophetam uetet Dei [c 1Kb] uerba proferre et doctrinam, et errantem populum corrigere prohibeat. Huius uxor falsa Ecclesia, patebit fornicationi omnium: et filii eius ac filie quas male in errore generauit, Domini mucrone ferientur: humus quoque illius et uniuersa possessio erit pars demonum, et ipse morietur in terra polluta, que non habeat habitatorem Deum, sed multis  praue religionis contaminetur erroribus, et omnis populus qui falsum sibi nomen assumit Isrel, captiuus migrabit de terra sua, ut non seruiat Deo, sed hereticorum ac demonum iugo colla submittat.

 Hec ostendit mihi Dominus Deus: Et ecce uncinus pomorum, et dixit: Quid tu uides, Amos? Et dixi: Uncinum pomorum. Et dixit Dominus ad me: uenit finis super populum meum Isrel, non adiiciam ultra ut pertranseam eum, et stridebunt cardines templi in die illa, dicit Dominus Deus. Multi morientur, in omni loco proiicietur silentium. LXX: Sic ostendit mihi Dominus Deus: Et ecce uas aucupis. Et dixit: Quid tu uides, Amos? Et dixi, uas aucupis. Et dixit Dominus ad me: uenit [Al. ueniet]  finis super populum meum Isrel: non addam ultra 336 ut pertranseam eum; et ululabunt laquearia templi in die illa, dicit Dominus Deus. Multi cadentes erunt: in omni loco iniiciam silentium. Quod Ieremias sub uirga cernit uigiliarum, siue nucis  eo quod uigilauerit super peccata populi sui, ne quasi clausis et conniuentibus oculis eorum  delicta non uiderit: hoc nunc Amos aduersus Iudam et Isrel pariter intuetur sub specie uncini, qui Hebraice appellatur CHELUB  et a LXX in uas aucupis uertitur: cum auceps proprie MOCES  nuncupetur, sicut supra in hoc eodem propheta legimus: Si cadet auis super terram sine aucupe. Et est sensus: Sicut uncino rami arborum detrahuntur ad poma carpenda: ita ego proximum captiuitatis tempus attraxi. Et ut sciamus hoc esse, quod dicimus, ipse interpretatur Deus, quid significet uisio, quam prophete ostenderat. uenit finis super populum meum Isrel. Quodque sequitur: Non adiiciam ultra ut pertranseam eum, hoc significat, quod iniquitates populi sui ultra non transeat, nec negligat, neque impunita scelera transire permittat.  Et ne solum de decem tribubus dicere uideretur, intulit: Stridebunt cardines templi, siue laquearia in die illa, dicit Dominus. Hoc autem accipiendum est, quod tam graue malorum pondus incumbat: ut ipsi quoque portarum cardines et excelsa laquearia ululent, et incredibilem sentiant uastitatem: quando multi morientur, et captis habitatoribus uel occisis, in omni loco proiiciatur silentium. Sin autem uoluerimus legere pro uncino pomorum uas aucupis, hoc dicendum est, quod quomodo aucupes uisco uel retibus aues uolantes per erem, et sublimius discurrentes ad terram detrahit, sic Deus per Sennacherib siue Nabuchodonosor, quos nunc aucupes intelligimus, populum suum prius liberum, et Legis obseruatione sublimem  comprehenderit, uinxerit, transtulerit, enecarit. Non enim iniuste tenduntur retia auibus. Et hoc non solum ad Babylonie captiuitatis tempus referendum est, sed et in aduentum Domini Saluatoris, quando dixerunt: Aufer de terra talem: crucifige eum, crucifige eum , et perdiderunt alas columbe. Et uenit 337 finis super eos, et extrema captiuitas, ultraque non pepercit eis Dominus. Et ululauerunt cardines templi, uel laquearia templi, super occisum populum corruentia. Et in omni loco proiectum est silentium, habentibus Iudeis Moysen et Prophetas, et non habentibus uerbum Dei: legentibus litteram, et perdentibus spiritum, quando facta est mensa eorum in laqueum, et in retributionem, et ruinam, et excecati sunt  oculi eorum, ut non uiderent, et obturate sunt aures eorum, ut non audirent: et incuruatum est dorsum eorum, ne celum suspicerent; sed cum Euangelica illa muliere, que habebat spiritum infirmitatis , semper terre incumberent. Et effusa est super eos ira Dei, et furor ire eius comprehendit illos, ita ut fieret habitatio eorum deserta, et in tabernaculis eorum non esset habitator: quando completum est: Ecce dies ueniunt, dicit Dominus, et emittam famem super terram: non famem panis, neque  sitim aque, sed famem audiendi uerbum Domini : de quo in posterioribus, si peruenerimus ad calcem, plenius disserendum est. Nos ergo cernentes, quia Deus naturalibus ramis non pepercit, timeamus eadem perpeti, et aucupis laqueos declinemus, dicamusque ad Dominum: Ne taceas, neque compescaris, Deus, et ne sileas a me, et assimilabor descendentibus in lacum . In toto orbe terrarum proiectum est silentium Iudeorum: ubicumque fuerint, mussitant potiusquam loquuntur, et cum blasphemia eorum contra Dominum Saluatorem ad celum usque perueniat, omnis interpretatio Scripturarum muta est et silens, et aures non penetrat audientium.

 Audite hoc qui conteritis pauperem,  et deficere facitis [a 1Kb] egenum terre, dicentes: quando transibit mensis, et uenundabimus merces, et sabbatum, et aperiemus frumentum, ut imminuamus mensuram, et augeamus siclum: et supponamus stateras dolosas, ut possideamus in argento egenos, et pauperes pro calciamentis, et quisquilias frumenti uendamus. LXX: Audite hec qui conteritis mane pauperem, et opprimitis egenos de terra, qui dicitis: Quando pertransibit mensis, et negotiabimur: et sabbata, et aperiemus 338 horreum, ut faciamus minorem mensuram et maius pondus: et faciamus stateram iniquam, ut possideamus in pecunia pauperes, et egenum pro calciamentis, et de omni uenditione negotiemur. Ne frustra uideatur uncinus pomorum, et uas aucupis esse monstratum, et per hec uicina imminere captiuitas,  cause offense Dei breuiter describuntur. O tu, Iuda, o tu, Isrel, audite que scelera feceritis, de nocte surgentes, pro oratione et hymnis in Deum: studium habetis opprimendi, siue conterendi pauperes, ut fame et egestate confecti auferantur de terra. Qui exspectatis kalendas, ut negotiemini, et usuras augeatis de usuris, et sabbata, ut aperiatis horrea, detisque frumenta amplius recepturi, et Dei solemnitates turpis lucri gratia in uestra compendia uertitis: qui minorem in uendendis mercibus mensuram facitis, et maiora pondera in accipiendis, stateramque iniquam, [b 1Kb] ut possideatis pecunia pauperes, et tam uiles habeatis homines, ut impleatis illud, quod supra de uobis dixeram: Pro eo quod uendidistis argento iustum, et pauperem pro  calciamentis : in tantam lucri rabiem prosilistis, ut non frumenta, quorum esu hominum corpora sustentantur, sed quisquilias et purgamenta frumenti uendatis pauperibus, puluerem et paleas tritico commiscentes. Quod quidem et peruersos doctores ac principes, qui absque Dei timore dominantur cleris, de quibus Ieremias loquitur: Cleri eorum non proderunt eis , nonnumquam facere cernimus, qui putant questum esse pietatem, et sedentes in templo nummularii  proponunt columbas, non in caueis, sed in cathedris quasi magistri, Spiritus sancti dona uendentes: qui faciunt mensuram minorem atque maiorem, ut pauperibus, uel parum, uel nichil: diuitibus autem et his, de quibus sectantur lucra, in modum concionatorum loquantur sermone longissimo: et propter pecuniam conterant capita pauperum atque conculcent, et non frumentum Domini, quod confirmat cor hominis, sed quisquilias et uilissimum puluerem auidis faucibus ingerant: etiam hec que nullius sunt pretii uenditantes, cum Dominus apostolis preceperit: 339 Gratis accepistis, gratis date .

 Iurauit Dominus in superbiam Iacob, si oblitus fuero usque in  finem omnia opera eorum. Numquid super isto non commouebitur terra:  et lugebit omnis habitator eius: et ascendet quasi fluuius uniuersus, et eiicietur, et defluet quasi riuus Aegypti. LXX: Iurauit Dominus contra superbiam Iacob, si obliuiscetur in finem omnia opera uestra. Et super his non conturbabitur terra, et lugebit omnis habitator eius, et ascendet quasi flumen consummatio ipsius: et descendet quasi fluuius Aegypti. Iurantem Deum sepius Scriptura describit. Primum in Genesi: uocauit Angelus Domini Abraham secundo de celo, dicens: Per memetipsum iuraui, dicit Dominus: quia fecisti uerbum hoc, et non pepercisti filio tuo carissimo, benedicens benedicam tibi, et multiplicans multiplicabo te quasi stellas celi, et sicut arenam que est in littore maris . Et in centesimo nono psalmo: Iurauit Dominus, et non penitebit eum: tu  es sacerdos in eternum secundum ordinem Melchisedech . Quod, quicumque est ille qui ad Hebreos scripsit epistolam, disserens ait: Quoniam neminem habuit per quem iuraret maiorem, iurauit per semetipsum . Et in hoc eodem propheta supra legimus: Iurauit Dominus in sancto suo, siue per sanctos suos: quia ecce dies uenient super uos, et tollent uos in armis, siue in contis, et reliqua. Qui ergo prius in sancto suo, siue per sanctos suos iurauerat, nunc iurat contra superbiam Iacob: ut si non credunt comminanti, credant iuranti in humanam similitudinem: qui iuramentum tunc assumunt, quando simplicibus eorum uerbis non creditur. Nec mirum est si Deus iurare dicatur, cum dormientibus dormiat, et uigilantibus uigilet: hisque qui sibi thesaurizauerunt  iram in die ire, dicatur irasci . Iurat autem, quod non obliuiscatur usque in finem operum eorum; superbis enim Deus resistit, humilibus autem dat gratiam ; sed omnia memoriter teneat quecumque peccauerint, et usque ad finem et iudicii tempus adducat. Unde penitentes [Al. patientes] rogant: Ne memineris iniquitatum nostrarum antiquarum : presertim cum aduersus superbos ipsa terra moueatur, siue turbetur et lugeat, non colonus et aduena, sed habitator eius: et ascendat sicut fluuius consummatio, et descendat sicut 340 flumen Aegypti: ut qui egerit penitentiam, ascendat cum fluuio scandente: qui autem perseuerauerit in delictis, descendat sicut  fluuius Aegypti, et ingressus mare absorbeatur. Ac per hoc ostendit superbiam Iacob, contra quam iurat Dominus, eternis suppliciis deuorandam.

 Et erit in die illa, dicit Dominus [uulg. addit Deus]: Occidet sol in meridie, et tenebrescere faciam terram in die luminis: et conuertam festiuitates uestras in luctum, et omnia cantica uestra in planctum: et inducam super omne dorsum uestrum saccum, et super omne caput caluitium: et ponam eam quasi luctum unigeniti: et nouissima eius quasi diem amarum. LXX: Et erit in die illa, dicit Dominus Deus: occidet sol meridie, et contenebrescet super terram in die lux: et conuertam solemnitates uestras in luctum, et omnia cantica uestra in planctum: et inducam super omnem lumbum saccum, et super omne caput caluitium: et  ponam eam quasi luctum dilecti: et qui cum eo sunt, quasi diem doloris.

Dies illa [Al. diem illam], diem captiuitatis significat, quando uterque populus ducetur in Assyrios atque Chaldeos, quibus pre tristitie magnitudine occidet sol meridie: et clara omnibus luce, tenebre cuncta complebunt: quando festiuitates eorum et omnia cantica in luctum planctumque conuersa sunt. Et super omne dorsum, siue lumbos, accincti sunt cilicio, et iuxta consuetudinem ueterum lugentium, super capita habuere caluitium: quod et Iob in mortibus filiorum fecisse legimus . Et tanta erit magnitudo luctus atque tristitie, ut unici filii morientis matrique karissimi uincat dolorem: et omnia planctu et amaritudine compleantur. Possumus  hunc locum et in Domini intelligere passione, quando sol hora sexta retraxit radios suos, et pendentem in cruce Dominum suum spectare non ausus est : quando tenebris cuncta complentibus, festiuitates eorum et cantica, uespasiano Titoque superantibus, in planctum luctumque mutata sunt: quando lacrymarum et penitudinis et ciliciorum repleta sunt omnia, et capita habuere caluitium, que prius Nazareorum decorata cesarie, comam Domino nutriebant. Tunc primogenitus filius Dei, populus Isrel, qui in Unigenitum et uere Filium Dei miserat manum, eterno luctui traditus est: et nouissima eius, siue qui 341 cum eo erant, amaritudine sunt repleta. Nunc ergo illis habentibus tenebras, qui repulerunt solem iustitie: nos qui sedebamus in  tenebris et in umbra mortis, uidimus lucem magnam , et illorum uniuersa festiuitas ad Ecclesie translata est mysteria, ut, illis flentibus, nos laudes Domino concinamus. Illi pro zona accinguntur funibus et ciliciis: nobis cum apostolis dicitur: Sint lumbi uestri precincti [Al. accincti], et lucerne ardentes in manibus uestris . Nos accincti sumus Christi ueritate, implentes illud quod scriptum est: State accincti lumbos uestros in ueritate . Illi autem pro ueritate circumdati sunt diaboli mendacio. Nostrum caput, de quo Saluator loquitur: uestri autem et capilli capitis numerati sunt , habet comam perpetuam, et in capite nostro, qui Christus est, fortitudinem possidemus, ut interficiamus  leonem. Illi autem dormierunt in meretricis synagoge genibus , et diabolo tondente derasi, uirtutem capitis perdiderunt, amittentes cum robore oculos, de quibus in Ecclesiaste scriptum est: Sapientis oculi in capite eius: qui autem stultus est, in tenebris ambulat . Illorum socii uersantur in luctu, nostri comites induuntur letitie uestimento.

 Ecce dies ueniunt, dicit Dominus, et emittam [uulg. mittam], famem super terram: non famem panis, neque sitim aque, sed audiendi uerbum Domini. Et commouebuntur a mari usque ad mare: et ab Aquilone usque ad Orientem circuibunt querentes uerbum Domini, et non inuenient. In die illa deficient uirgines pulchre, et adolescentes in siti: qui iurant  in delicto Samarie, et dicunt. uiuit deus tuus, Dan, et uiuit uia Bersabee: et cadent, et non resurgent ultra. LXX: Ecce dies ueniunt, dicit Dominus Deus, et emittam famem super terram: non famem panis, neque sitim aque, sed famem audiendi uerbum Domini. Et commouebuntur aque de mari usque ad mare: et ab Aquilone usque ad Orientem circuibunt querentes uerbum Domini, et non inuenient. In die illa deficient uirgines pulchre, et iuuenes in siti: qui iurant per propitiationem Samarie: qui dicunt: uiuit deus tuus, Dan, et uiuit deus tuus, Bersabee: et cadent, et non 342 resurgent amplius. Aque in Hebraico non habentur, et propitiatio, quam nos in delictum uertimus, et ab Hebreis uocatur ASAMATH , idolum significat: quod principium peccatorum  est. uetus narrat historia, tam Latina quam Greca, et omnium gentium barbararum, nichil fame durius, que sepe compellit obsessos humanis uesci carnibus, et in suam seuire naturam: ita ut nec parentes paruulis parcant liberis, et maritalis affectus dudum amate uxoris membra dilaceret. Si hoc facit fames corporum, quid de fame dicendum est animarum? que in die resurrectionis Domini oppressit populum Iudeorum, et iuncta fami ardentissima sitis, non habentium panem, qui de celo descendit, et eas aquas, que de Iesu uentre manarunt. Ablata est ab eis Lex, et Prophete eterno conticuere silentio: mouentur a mari ad mare, et ab oceano Britannico, usque ad oceanum Atlanticum, id est, ab Occidente ad Meridiem, et ab Aquilone  usque ad Orientem, toto orbe peregrini, uerbum Dei non ualent inuenire. In quo loco interrogabimus Iudeos, quam illam diem significari putent, in qua sustineant famem audiendi uerbum Dei: presertim cum legant Scripturas, et humilitatem sequantur littere? Quibus ingerimus [Al. ingeremus] famem esse predictam intelligentie spiritualis,  in qua Christus cernitur, passio Domini et resurrectio reperitur. Circumeunt orbem, et querunt uerbum Domini, et non inueniunt: quia uerbum Domini negauerunt, quod factum est in manibus omnium prophetarum, quod in principio apud Patrem erat, quod caro factum est, et habitauit in nobis . In illo tempore defecerunt uirgines pulchre, et adolescentes, siue electi, atque doctores (hoc enim significat BAURIM  defecerunt in siti. uirgines [a 1Kb] pulchras synagogas interpretantur, et electos, magistros populi. Qui cum defecerint, maledictiones Deuteronomii in populo Iudaico docent esse completas . Hi electi atque doctores iurauerunt in idolo Samarie, in uitulis scilicet aureis, et dixerunt: uiuit deus  tuus, Dan, in terminis 343 terre Iudaice, ubi nunc Paneas est, et eo tempore uitulus aureus colebatur: et uiuit uia Bersabee, quia longo illuc et raro itinere commeabant, propter reges Iude iustos pariter et iniustos. Et quia hoc fecerunt, idcirco corruent, et non resurgent amplius, id est, non recipient eum statum, quem prius habuerant: Mittit autem Dominus famem in terram super eos, qui terrena sapiunt: et famem non panis, sitimque non aque, sed audiendi uerbum Domini, quando propter peccata populi doctrina deficit [Al. defecit] in Ecclesiis: et a mari usque ad mare, id est, [b 1Kb] a salsis et amarissimis fluctibus usque ad mare perueniunt: non occurrentes fluminibus, non dulcissimis et uariis fontibus, sed rursus ad amara currentes:  et ab Aquilone usque ad Orientem, cupientes Aquilonem deserere  et peruenire ad Orientem, quem reperire non poterunt: quia non recto pergunt itinere, sed deuiis circumeunt callibus: uiamque regiam non tenentes, curuis ducuntur anfractibus. In illo tempore deficient anime uirginales, quas incorruptas Apostolus nominat: et cupit eternam pudicitiam possidere, scribens ad Corinthios: Despondi enim uos uni uiro uirginem castam exhibere Christo. Timeo autem ne sicut serpens Euam seduxit astutia sua, ita corrumpantur sensus uestri, et excidant a simplicitate, que est in Christo . Et si essent omnes uirgines pulchre uel bone, numquam dixisset, deficient uirgines bone:  sed ad distinctionem malarum uirginum bonas posuit, que sunt sancte corpore et spiritu. Male uirgines quinque sunt stulte, que lampadibus suis oleum non parauerunt  thalamum ingresse sunt. Deficient autem uirgines, quia uerbum Domini  non inuenient. Ex quo intelligimus, quando doctrina non fuerit in Ecclesiis, perire pudicitiam, castitatem mori, omnes 344 abire uirtutes: quia non comederunt uerbum Domini, quod qui comederit saginatus eius cibo, audiet per Salomonem: Iustus comedens saturat animam suam: anime autem impiorum esurient [Al. esuriunt] . [a 10Kb] Et Dauid qui ad senectutem peruenerat, libere decantabat: Iuuenis fui, et senui, et non uidi iustum derelictum, nec semen eius querens panem  Quanti martyres in persecutionibus perierunt fame, et indiguerunt frumento alimentisque istis corporum. Ergo de eo dicit pane, qui de celo descendit, quem qui comederit, nec esurire poterit, nec sitire. Deficientibus autem uirginibus, et adolescentes  deficient, qui prius uicerant mundum; et idcirco deficient, quia iurant in idolo Samarie, quam in hereticorum persona semper accipimus, dicente hoc eodem propheta: ue qui despiciunt Sion, et confidunt in monte Samarie . Despiciunt enim heretici Ecclesiam Dei, et confidunt in falsitate dogmatum suorum, erigentes se contra scientiam Dei, scisso populo eius, dicentes: Non est pars nobis in Dauid, neque hereditas in filio Iesse  Si quis ergo iurat in delicto Samarie, et dicit: uiuit deus [b 1Kb] tuus, Dan, uiuit uia Bersabee; iste cadet et resurgere ultra non poterit. Dan tribus in ultimis Iudeorum terminis possessionem inuenire non potuit, sicut in libro Iudicum , scriptum est, interpretaturque iudicium. Bersabee autem pro uarietate  accentuum uertitur in linguam nostram, puteus iuramenti, aut, puteus satietatis, ac septimi. Itaque et heretici in extremis Scripturarum sanctarum finibus sitient, Dei iudicium contemnentes, et desiderantes uiam Bersabee, que fuit in tribu Iuda: multaque Ecclesie imitari sacramenta cupientes, saturatos et repletos esse se dicunt. Quibus apostolus exprobrat Paulus: Iam saturati estis, iam diuites facti estis , et iurant in nomine Domini, qui semel cadentes, quia deos idolorum, deum arbitrantur suum, amplius non resurgent. Qui autem uoluerint agere penitentiam, 345 et non dixerit: uiuit deus tuus, Dan, et uiuit uia Bersabee, audient per Ieremiam: Numquid qui cadet , non resurget: aut qui auersus est, non reuertetur .

  uidi Dominum stantem super altare, et dixit: Percute cardinem, et commoueantur superliminaria: auaritia enim in capite omnium, et nouissimum eorum in gladio interficiam. Non erit fuga eis: fugiet [uulg. eis, qui fugient], et non saluabitur ex his qui fugerit. LXX: uidi Dominum stantem super altare, et dixit: Percute super propitiatorium, et commouebuntur uestibula: et disiice in capita omnium, et reliquos eorum gladio interficiam. Non fugiet ex eis, qui fugerit: et non saluabitur ex illis, qui fuerit resaluatus. Qui cum Ezechiele et Ioanne Baptista apertos uiderit celos , et uelamen, quod positum erat ante faciem Moysi , ab oculis eius fuerit ablatum, ut impleatur in eo quod scriptum est: Mandatum Dei lucidum illuminans  oculos ; iste uidebit stantem Dominum super altare, et precipientem prophete, siue, ut multi putant, angelo, qui reddendis peccatorum suppliciis mancipatus est, ut percutiat cardines templi, siue propitiatorium, et commoueantur superliminaria eius, siue uestibula. Cumque, ait, templum propter malitiam hominum dissipatum fuerit et destructum, et ira mea a sanctuario meo ceperit, unusquisque cognoscat se non posse euadere, auaritia omnia possidente, et nouissima sua esse mortem, nullaque presidia ad euadendam sententiam Dei posse succurrere: quodque iuxta LXX legimus: [c 1Kb] ut disiiceret in capita omnium, pulchre eorum capita diuiduntur, qui ab eo, qui est caput omnium, sua sponte diuisi sunt atque dixerunt: Non  habemus regem nisi Cesarem , qui uoce impia clamauerunt: Crucifige, crucifige talem. Et: Sanguis eius super nos, et super filios nostros. Que omnia et ad hereticos referre possumus, quorum altare percutitur, et omnes initiationes et sacramenta sacrilega commouentur, qui auaritiam habuerunt in capitibus suis, clamante per eos perdice, et congregante quos non peperit, et faciente diuitias absque iudicio . Unde et nouissima eius siue reliquias Dominus interficiet, ut ceptum capitulum compleatur, et nouissimum eius erit 346 insipiens. Cum autem Dominus percusserit cardines, et induxerit super eos gladium, nullus erit qui possit euadere, et impendentem Domini gladium declinare. Simulque et hoc erit notandum, quod, stante super  altare Domino, primum percutitur propitiatorium,  siue cardines templi, deinde commouentur uestibula, tertio capita omnium diuiduntur, quarto qui reliqui sunt, interficiuntur gladio. Nisi enim superbiam hereticorum suo Dominus calcauerit pede, et peruersam sceleratamque doctrinam spirituali mucrone percusserit, et magistros eorum, qui accipiuntur in capitibus, inter se diuiserit, atque in bonam partem occiderit, non possunt discipuli uiuificari, secundum illud quod scriptum est: Ego occidam, et uiuificabo: ego percutiam, et sanabo . Occiduntur et percutiuntur magistri, ut uiuificentur discipuli: capita diuiduntur, ut cetera membra sanentur.

 Si descenderint usque ad infernum, inde manus mea educet eos: et si ascenderint usque in celum, inde detraham eos: et si absconditi fuerint in  uertice Carmeli, inde scrutans auferam eos: et si celauerint se ab oculis meis in fundo maris, ibi mandabo serpenti, et mordebit eos: et si abierint in captiuitatem coram inimicis suis, ibi mandabo gladio, et occidet eos, et ponam oculos meos super eos in malum, et non in bonum. Et Dominus Deus exercituum, qui tangit terram, et tabescit [uulg. tabescet], et lugebunt omnes habitantes in ea, et ascendet sicut riuus omnis, et defluet sicut fluuius Aegypti. LXX: Si defossi fuerint in inferno, inde manus mea euellet eos: et si ascenderint in celum, inde detraham illos: si absconditi fuerint in uertice Carmeli, inde [Al. ibi] scrutans auferam eos: et si demerserint se ab oculis meis in profundum maris, ibi mandabo draconi, et mordebit eos: et si abierint in captiuitatem ante faciem inimicorum suorum, ibi precipiam  gladio, et interficiet eos, et obfirmabo oculos meos super illos in mala, et non in bona. Et Dominus Deus omnipotens qui tangit terram, et commouet eam, et lugebunt omnes habitatores eius, et ascendet sicut fluuius consummatio eorum, et descendet sicut flumen Aegypti. Qui supra dixerat, non erit fuga eis: fugiet, et non saluabitur qui fugerit, nunc ipsam fugam in partes secat, et hyperbolice 347 etiamsi hoc et hoc fecerint, euadere eos non posse testatur. Si descenderint, ait, usque ad infernum, inde manus mea educet eos: [a 1Kb] non quod ullus ante resurrectionis diem ab inferis retrahatur; sed quod et in inferno positi, in illius potestate sint. Quod super Dathan et Abiron impletum esse cognoscimus, quos uiuentes terre hiatus absorbuit . Et si ascenderint, inquit,  usque ad celum, inde detraham eos: quia et Enoch et Elias rapti cum corporibus in celum , Dei reguntur arbitrio. Et cerne proprietates: ad infernum descenditur, ad celum conscenditur: de inferno educimur, de celis detrahimur. In altero extrema desperatio est, in altero superbie magnitudo. Si absconditi fuerint in uertice Carmeli, uel iuxta Phenicis terminos in septentrionali  plaga, uel ad meridiem propter eremi uastitatem, ubi habitauit quondam Nabal Carmelius , inde, inquit, scrutans auferam eos: et si in profundo maris , atque ut de propheta loquar, in Tharsis, Dei oculos uitare conentur, ibi mandabo serpenti, quem [Al. qui] in hoc loco Leuiathan, siue cete significat, ut seruet metaphoram, et per serpentem atque cetum [Al. cete] ad hostes ueniat. Et mordebit eos, id est, suis faucibus deuorabit. Et ne forsitan per superiora que dixit, aliud quidquam captiuitatem ab hostibus sentiremus, iuxta morem suum aperit [Al. aperuit] Scriptura quod prius sub enigmatibus dixerat. Et si abierint in captiuitatem coram inimicis suis, ibi mandabo gladio, et occidet eos, ne scilicet extrema malorum suorum estiment  seruitutem; sed etiam captos hostilis mucro confodiat: et qui superesse potuerint et mortem euadere, Dei aspectum non effugiant; sed ponat super eos oculos suos in malum, et non in bonum, ut semper eos uisitet, et ad penitentiam per tormenta compellat. Et hec facturum esse se dicit omnipotens Deus, ad cuius tactum et nutum terre fundamenta quatiuntur, siue tabescunt, et omnis eius habitator planctu et luctibus occupatur. Que loquitur, ut ostendat magnitudinem diuine potentie, ne forsitan uelit quidem facere quod minatur; sed uires non impleant uoluntatem. Sin autem terra tabescit, siue concutitur, 348 et Creatorem suum insensibilis quoque natura presentit [Al. persentit]: quanto magis homo, fragile animal, cuius anime thesaurus in  uasis fictilibus atque corporeis clauditur? Et quomodo Aegypti fluuius decurrit in mare atque sorbetur: ita et terra Isrel, de qua supra dixerat: Qui tangit terram, et tabescit, ibit in captiuitatem, et ab hostibus deuorabitur: , ab eo quod habet, id quod habetur, diuino significante sermone. Et hec quidem sequentes historie ordinem, utcumque potuimus interpretati sumus: si tamen in quibusdam nos intelligentia non defecit. Ceterum omnem loci istius Dauid explicat, dicens: Domine, probasti me, et cognouisti me . Statimque infert: Quo ibo a spiritu tuo, et a facie tua quo fugiam? Si ascendero in celum, tu illic es: si descendero in infernum ibi es. Si sumpsero pennas meas diluculo, et habitauero in extremis maris: etenim  illuc manus tua deducet me, et tenebit me dextera tua . In Deuteronomio quoque simile quid legimus: Mandatum hoc, quod ego precipio tibi hodie, non supra te est: neque procul positum, nec in celo situm, ut possis dicere: Quis nostrum ad celum ualet conscendere, ut deferat illud ad nos, et audiamus atque opere compleamus? Neque trans mare positum, ut causeris et dicas: Quis e nobis transfretare  poterit mare, et illud ad nos usque deferre ut possimus audire, et facere quod preceptum est? sed iuxta te est sermo ualde in ore tuo, et in corde tuo ut facias illum [Al. illud] . Quando enim anima uinculis laxata corporeis, uolandi quo uelit, siue quo ire compellitur, propter tenuitatem substantie habuerit libertatem, aut ad inferna ducetur (de quibus scriptum est: Conuertantur peccatores in infernum, omnes gentes que obliuiscuntur Deum . Et: In inferno quis confitebitur tibi ? Et: Descendit in infernum gloria tua . Aut certe ad celestia subleuabitur, ubi sunt spiritualia nequitie in celestibus, et si sibi uere circumcisionis scientiam uoluerit uindicare, hoc enim interpretatur Carmelus, et humilitate contempta, habitare  in montibus, et ibi scrutantem manum Dei euadere non ualebit. Quod si desperans salutem, oculos Domini uitare tentauerit, et in ultimos falsorum 349 fluctuum terminos peruenire, etiam ibi mandabit Dominus serpenti tortuoso et antiquo , qui est inimicus et ultor, et mordebit eam. Capta quoque uitiis atque peccatis gladio Domini [a 1Kb] punietur, et ponet oculos suos super eam in malum, et non in bonum, ut per cruciatus atque supplicia ad Dominum reuertatur. Cumque Deus omnipotens tetigerit terram eorum atque concusserit, et tabescere fecerit cuncta terrena, intelligentes scelera sua, uertentur in luctum, et ipse Dominus dupliciter ascendet atque descendet. Ascendet super sanctos quasi fluuius consummationis eius, id est,  terre: ut opera eorum terrena consumat. Descendet super peccatores quasi flumen Aegypti, ut in tormentorum amaritudinem impetu Domini detrudantur.

 Qui edificat in celo ascensionem suam, et fasciculum suum super terram fundauit: qui uocat aquas maris, et effundit eas super faciem terre: Dominus nomen eius. LXX: Qui edificat in celo ascensionem suam, et promissionem suam super terram fundat: qui uocat aquam maris, et effundit eam super faciem terre: Dominus omnipotens nomen eius. Dominus Deus omnipotens, qui respicit, siue tangit terram, et commouet eam, ipse est qui quotidie edificat in celo [Al. celum] ascensionem suam, et dicit in Euangelio: Pater meus usque modo operatur,  et ego operor . Et non solum de costa Adam in typum Ecclesie semel edificauit Euam , sed quotidie credentes et membra corporis sui edificat, et de terris ad celum leuat, ut in illis ipse conscendat. Ascendit Dominus in celum cum Enoch , ascendit cum Elia , ascendit cum Moyse, [b 16Kb] cuius sepulture locus, quia in celum ascenderat, in terra non potuit inueniri . Ascendit cum Paulo qui uas electionis, in apostolum de persecutore mutatus est  , et de humilibus raptus in sublimia, ita ut ascenderet in celum tertium, et per Spiritum sanctum et Filium perueniret ad Patrem, et audiret uerba ineffabilia, mysterii [Al. mysteria] Trinitatis, que hominibus audire non licitum est. Iste ergo qui quotidie ascendit in sanctis, fasciculum suum fundauit super terram, 350 de quo in Euangelio loquitur: Ne timeas, grex paruule, quia complacuit Patri meo habitare in te . Iste fasciculus una Domini religione constrictus est. Unde et ipsa religio a religando, et in fascem Domini uinciendo nomen accepit. Porro iuxta Septuaginta, repromissionem suam fundat [Al. fundauit] super terram, ut omnes illius repromissiones quas sancti prophete suo ore cecinerunt, non inanem sonum habeant,  et [c 1Kb] cassa solius tropologie nomina; sed fundentur in terra. Et cum historie habuerint fundamenta, tunc spiritualis intelligentie culmen accipiant: ut uere Christus de uirgine natus sit, uere Lazarum mortuum suscitarit, uere ad tactum eius sanata sit, uere in aduentu Domini ceci uiderint, claudi cucurrerint, contracte manus extense sint, lepra mundata sit; licet secundum tropologiam quotidie de anima uirginali nascatur sermo diuinus, quotidie peccato mortui, et uitiorum funibus alligati, de sepulcro scelerum suorum iubeantur exire, quotidie sanguinis opera constringantur, ceci in fidelitate Christi lumen aspiciant, claudicantes prius fide, currant in uia Domini, et aride manus auaritia, extendantur ad eleemosynam, et lepra  Marie, que contaminat quidquid attigerit, recipiat pristinam puritatem . Iste autem Dominus amarissimas quoque aquas maris uocat, et effudit [Al. fundit] eas super eos, qui faciem suam uerterunt ad Dominum. Ideo autem uocat amaras aquas, ut dulces faciat, et educat uentos de thesauris suis, et graues salsugine aquas sua in altum iussione suspendat, eliquansque eas, et ethereo calore decoquens, dispenset in pluuias, et emittat super faciem terre, ut arentia queque rigentur imbribus, et ubi abundauit peccatum, superabundet gratia.

 Numquid non ut filii Aethiopum uos estis mihi, filii Isrel, ait Dominus? Numquid non Isrel ascendere feci de terra Aegypti, et Palestinos de Cappadocia, et Syros de Cyrene? Ecce oculi Domini  Dei super regnum peccans, et conteram illud a facie terre: uerumtamen conterens non conteram domum Iacob, dicit Dominus. LXX: Nonne ut filii Aethiopum uos estis 351 mihi, filii Isrel, dicit Dominus? Nonne [Al. Non] Isrel eduxi de terra Aegypti, et alienigenas de Cappadocia, et Syros de fouea? Ecce oculi Domini Dei super regnum peccatorum, et auferam illud a facie terre. uerumtamen non in finem auferam domum Iacob, dicit Dominus. Pro Cyrene, Aquila et quinta editio ipsum uerbum Hebraicum posuerunt  CIR , Septuaginta foueam, id est, , Theodotio parietem, Symmachus Cyrenem: quem et nos in hoc loco secuti sumus. Totam loci huius quem proposui, et omnium que hoc capitulo continentur, intelligentiam breui sermone concludam, usque ad eum locum in quo scriptum est: Qui dicunt, non appropinquabit, et non ueniet super nos malum, ut possimus nosse quod dicitur: Ego Dominus Deus omnipotens, quem celari  nichil potest, qui tango terram, et mouebitur: qui edifico in celo ascensionem meam: qui uoco aquas maris, et effundo eas super faciem terre: cuius est nomen Dominus, qui creator sum omnium: cunctas gentes de eodem finxi luto, et equali sorte generaui. Denique Aethiopes, Palestinos, Syros atque Iudeos, distantes locis  atque corporibus, mortalitatis lege sociaui, et pro arbitrio meo seruos meos huc illucque commuto, et in uniuersas prouincias transfero. Ne erigamini in superbiam, quod uos de Aegypto eduxerim, et quasi peculiarem populum meum Pharaoni seruire non passus sim: hoc idem feci et Palestinis, quos Septuaginta alienigenas transtulerunt, [a 2Kb] qui Hebraice appellantur CAPHTHORIM , ut transferrem eos de Cappadocia, et in Palestine regionibus collocarem: Syros quoque, id est, ARAM  transtuli de Cyrene: ex quo qui equali conditione sunt facti, equali iudicii mei sententia punientur, et omnia absque discretione personarum, impia regna subuertam. uos autem, o filii Isrel, de quibus dixi: Primogenitus filius meus Isrel . Et: Ex  Aegypto uocaui filium meum , percutiam in uirga, et uisitabo peccata uestra; sed non in perpetuum conteram, et 352 misericordiam meam non auferam a uobis , et quasi in cribro agitatos atque concussos, mundabo et eligam, ut qui lapillus fuerit, et per penitentiam roboratus, de cribro meo non excidat: qui autem instar pulueris ceciderit in terram, percutiatur gladio, ut  moriantur peccatores populi mei: non quia ante peccauerint; sed quia usque ad mortem perseuerauerint in peccatis. Omnis autem qui est Isrel et prius Deum mente conspiciens, [b 1Kb] eductusque de Aegypto, si desiderans uitia Aegypti, et seculi uoluptates, non solum in Aegyptum, sed in Aethiopiam reuertatur, in qua qui fuerit, iuxta Ieremiam  , pellem suam mutare non potest, Christi saluatur  aduentu, et impletur in eo quod scriptum est: Aethiopia preueniet manus eius Deo . Cumque eum adorauerit, dicetur de illo: In conspectu eius procident Aethiopes . Qui cum prociderint, et trans flumina  Aethiopie inde detulerint uictimas Domino, dicere poterunt: Nigra sum et speciosa, quoniam decolorauit me sol . Corpora enim umbris otioque marcentia, tentationes et estus seculi ferre non possunt: que autem ad luctam et ad certamina preparantur, sole siccata superant mundi iniurias, et benedictionem sancti Spiritus consequuntur, dicentis ad iustum: Per diem sol non uret te, neque luna per noctem . Aethiopes ergo uertuntur in filios Dei, si egerint penitentiam, et filii Dei transeunt in Aethiopes, si in profundum uenerint peccatorum. Ipse enim Creator omnium Deus Cappadoces uertit in Palestinos, et eos qui uersabantur in frigore fidei, et Aquiloni uento durissimo subiacebant, fecit bibentes cadere, et deposita superbia, Domini  sentire iudicium. Syros quoque, id est, excelsos atque sublimes, qui dicuntur ARAM [Figure: [Hebrew Text] 1Kb] transtulit de Cyrene, infirmo pariete, siue que imminebat amarissimo mari, et uicina Syrtibus erat, et iuxta LXX in fouea tenebatur, mutauit in bonam partem, ut excelsos faceret. Oculi enim Domini super omnia sunt regna 353 peccantia, que ostendit diabolus Domino , et de quibus Apostolus dicit: Non regnet peccatum in mortali uestro corpore, ad obediendum desideriis eius . uerumtamen cum in uirga uisitet peccatores, et conterat eos atque percutiat, qui permanserint in peccato: eas animas, que appellantur domus Iacob, et supplantant peccatum, et in certamine superant, et plantam cruenti fratris inuadunt, in eternum perire non  patitur.

 Ecce enim ego mandabo, et concutiam in omnibus gentibus domum Isrel, sicut concutitur [Addit uulg. triticum] in cribro, et non cadet lapillus super terram. In gladio morientur omnes peccatores populi mei qui dicunt: Non appropinquabit, et non ueniet super nos malum. LXX: Quia ecce ego precipio et uentilabo in cunctis gentibus domum Isrel, sicut uentilatur in uentilabro, et non cadet contritio super terram. In gladio morientur omnes peccatores populi mei, qui dicunt: Non appropinquabit, neque uenient super nos mala. Deus qui mensus est aquas manu, et celum palmo, et omnem terram concludit pugillo , ipse pro magnitudine sua, utraque manu tenens margines terre, quasi cribrum huc  illucque concutiet: ut paleis ac sordibus peccatorum in terram cadentibus, purum frumentum remaneat, quod condatur in horrea: siue ut LXX transtulerunt, uentilabrum tenebit in manu, et purgabit aream suam, et triticum condet in horreis, paleas autem comburet igni inexstinguibili; de quibus loquitur  per Ieremiam: Quid paleis ad frumentum, dicit Dominus ? De hoc eodem sub figura alterius parabole, sagena illa demonstrat, que mittitur in mare huius seculi, et extrahit pisces omnium generum, proiectisque malis piscibus, boni tantummodo reseruantur : ita et Dominus miserabilem domum Isrel toto orbe dispersit, et concussit in cribro et uentilauit pala: lapillisque et calculis super terram non cadentibus, morientur in gladio, qui propter sordes et puluerem peccatores populi nominantur. Et hoc patientur quia non credunt uaticinia prophetarum, nec 354 putant esse uentura que per eos Dominus comminatur. Cumque sibi prospera repromittant, mala postea sustinebunt, e regione sanctis timentibus, et non  peccantibus, et idcirco nequaquam morientibus gladio, quia dixerunt: Appropinquabunt nobis mala, et uenient super nos supplicia, que peccata nostra meruerunt, de quo plenius in Ieremia loquitur Deus: Assumam, et loquar super gentem et regnum, ut auferam eam et disperdam; si conuersa fuerit gens illa a malis suis, et ego agam penitentiam de his que cogitaueram facere ei . Non ergo Deus mutatur, qui semper est immutabilis; sed nos eum nostra conuersione mutamus. Seuit, irascitur, comminatur, et dicit se illaturum esse supplicia: si agamus penitentiam, ipsum quoque sue penitebit sententie. Rursum iuxta eumdem Ieremiam  [a 1Kb] promittit prospera: si negligentia dissoluamur, et illum penitebit sponsionis sue, promissaque mutabit.  Cuius rei exemplum Niniuitas et Ierusalem habere possumus, quorum alii de imminentibus suppliciis liberati sunt: alii que patribus promissa fuerant, perdiderunt.

 In die illa suscitabo tabernaculum Dauid quod cecidit, et reedificabo aperturas murorum eius, et ea que corruerant instaurabo, et reedificabo illud sicut in diebus antiquis, ut possideant reliquias Idumee, et omnes nationes, eo quod inuocatum sit nomen meum super eos, dicit Dominus faciens hec. LXX: In die illa suscitabo tabernaculum Dauid quod ceciderat, et [b 12Kb] reedificabo ea que corruerant, et que [c 12Kb] suffossa sunt suscitabo, et instaurabo ea sicut dies antiquos, ut querant me reliqui hominum, et omnes gentes super quas inuocatum est nomen meum, dicit Dominus  faciens hec omnia. Ubi apostolorum precedit auctoritas, [d 1Kb] maxime Petri et Iacobi, quos columnas Ecclesie uas electionis uocat , ibi omnis uarie explanationis tollenda suspicio est, et quod a tantis uiris exponitur, hoc sequendum. In Actibus apostolorum questione inter apostolos suscitata,  cur homines ex gentibus, 355 Paulus et Barnabas absque circumcisione et obseruantia sabbati suscepissent, Petrus respondit, ut debuit: cuius sententiam probans Iacobus, hec locutus est: uiri fratres, audite me: Simon enarrauit, quemadmodum primum Deus uisitauit sumere ex gentibus populum nomini suo, et huic concordant uerba prophetarum, sicut scriptum est: Post hec reuertar, et edificabo tabernaculum Dauid quod cecidit, et diruta eius reedificabo, et erigam illud: ut requirant ceteri hominum Dominum, et omnes gentes super quas inuocatum est nomen meum, dicit Dominus faciens hec: notum a seculo est Domino opus suum . Hoc igitur tabernaculum Dauid quod ceciderat  nunc iuxta consuetudinem Scripturarum, post tormenta, post penas, prospera et leta promittens, suscitaturum esse se dicit, et in resurrectione Domini omnia restituturum, ut quod in synagogis ceciderat, surgat in Ecclesiis, et possideant credentes reliquias Idumee, et omnes nationes, ut quidquid reliquum fuerit de regno sanguinario atque terreno, in celestia regna mutetur, et omnes gentes que oblite sunt Dominum, conuertantur et reuertantur ad eum. Sin autem iuxta LXX legere uoluerimus, ut [e 1Kb] querant me reliqui hominum, et omnes gentes super quas inuocatum  est nomen meum, reliquos hominum eos debemus accipere, qui de Iudaico populo crediderunt, et quasi [f 1Kb] lapillus non ceciderunt de cribro, nec cum puluere paleisque et sordibus sunt proiecti. Reliquie enim in principio fidei salue fient, et in fine mundi, ut cum subintrauerit plenitudo gentium, tunc omnis Isrel saluus fiat [Al. fiet] . Nomen autem Domini quod inuocatur super reliquos et super omnes gentes, illud est de quo Saluator dicit: Pater, reuelaui nomen tuum hominibus . Et ne longo sermone regulam differam sponsionum, et in hoc propheta, et in ceteris quecumque de edificatione Ierusalem [Al. muri Ierusalem] et templi, et rerum 356 omnium beatitudine predicantur, Iudei in ultimo tempore uana  sibi exspectatione promittunt, et carnaliter implenda commemorant. Nos autem qui non occidentem litteram; sed spiritum sequimur uiuificantem, iam in Ecclesia conuincimus expleta, et quotidie impleri in singulis, qui ruentes per peccatum, reedificantur per penitentiam.

  Ecce dies ueniunt, dicit Dominus, et [a 1Kb] comprehendet arator messorem, et calcator uue mittentem semen. Et stillabunt montes dulcedinem et omnes colles culti erunt. Et conuertam captiuitatem populi mei Isrel, et edificabunt ciuitates desertas, et habitabunt, et plantabunt uineas, et bibent uinum earum, et facient hortos, et comedent fructus eorum. Et plantabo eos super humum suam, et non euellam eos ultra de terra sua quam dedi eis, dicit Dominus Deus tuus. LXX: Ecce dies ueniunt, dicit Dominus, et apprehendet tritura uindemiam, et uariabitur uua in semente. Et stillabunt montes dulcedinem, et omnes coles consiti erunt. Et conuertam captiuitatem populi mei Isrel, et edificabunt ciuitates dissipatas, et habitabunt, et plantabunt uineas, et bibent uinum earum, et  facient hortos, et comedent fructum eorum. Et plantabuntur super terram suam, et non auellentur amplius de terra sua quam dedi eis, dicit Dominus Deus omnipotens. Suscitato tabernaculo Dauid quod ceciderat, et reedificatis his que fuerant lapsa atque subuersa, describitur rerum omnium abundantia, quomodo hi qui prius euntes, ibant, et flebant, portantes semina sua, uenientes uenient cum exsultatione, portantes manipulos suos : ut consequatur manipulorum tritura uindemiam, siue arator messorem et uua uarietur, ac ducat colorem in tempore seminis: siue, ut uerius est, calcator uue comprehendat sementem, et sic sibi inuicem cuncta succedant, ut nulla dies sit absque frumento, uino et gaudio. In illo tempore, plenis torcularibus uua calcabitur,  et de Christi ac martyrum [b 1Kb] sanguine rubentia musta fundentur, et huiuscemodi calcator uue erit seminarium sermonis Dei, ut sanguis eorum magis clamet in mundo, quam clamauit sanguis Abel 357 iusti. Quicumque autem merito uirtutum suarum ad montana conscenderit, melle sudabit, immo stillabit dulcedinem sermonis Dei, de quo scriptum est: Gustate et uidete quam suauis est Dominus : Et, Quam dulcia eloquia tua gutturi meo, super mel et fauum ori meo . Et qui infra montes, immo secundi a montibus fuerint, quos sponsus transilit in Cantico Canticorum , et appellat colles, consiti erunt et imitabuntur  paradisum Dei: ut omnia in illis poma pendeant doctrinarum. Tunc si quis infidelitate captiuus est, et necdum credidit in nomine Domini, et est de reliquiis populi quondam eius Isrel, reuertetur ad fidem Christi, ut quem in Prophetis audierat, in Euangelio teneat. Hi autem montes qui stillabunt dulcedinem, et colles qui consiti fuerint, postquam conuerterit Dominus captiuitatem populi sui Isrel, edificabunt ciuitates antea desertas, et habitabunt in eis: ut unaqueque ciuitas exstructa dicat: Ego ciuitas firma, ciuitas que oppugnatur , et de qua Dominus in Euangelio loquitur: Non potest ciuitas abscondi super montem posita . Et in Psalmis dicitur: Fluminis impetus [c 11Kb] letificat ciuitatem Dei . Plantabunt quoque uineas  cum Ne , et bibent uinum earum, et inebriabuntur, et audient a Domino Saluatore: Bibite, amici 358 mei, et inebriamini . Bibent autem uinum, quod se in regno Patris cum apostolis suis nouum bibiturum esse pollicitus est . Hec est uinea Sorec, cuius uinum quotidie in mysteriis bibimus. Nec harum rerum felicitate contenti, propter delicias facient hortos, et irrigabunt eos: ut nulla desint in eis genera uirtutum, et comedent fructus eorum: qui enim plantauerit et rigauerit, ipse et comedet. Cumque hec omnia montes et colles fecerint, stillantes dulcedinem, et edificantes ciuitates, et habitantes in eis, plantantes uineas, et bibentes uinum earum, facientes hortos, et comedentes fructus eorum: tunc ipsos plantatores plantabit  Dominus super terram suam, de qua dicitur: Credo uidere bona Domini in terra uiuentium . Et in Euangelio: Beati mites, quoniam ipsi possidebunt terram . Postquam autem plantauerit eos, et firma [Al. firmas] in altum radice [Al. radices] solidarit, non euellet ultra de terra, quam dederat eis [Al. dederit]. Ex quo intelligimus Ecclesiam usque ad finem mundi, concuti quidem persecutionibus, sed nequaquam posse subuerti; tentari, non superari. Et hoc fiet, quia Dominus Deus omnipotens, siue Dominus Deus eius, id est, Ecclesie, se facturum esse pollicitus est: cuius promissio, lex nature est.





S. EUSEBII HIERONYMI, STRIDONENSIS PRESBYTERI, COMMENTARIORUM IN ABDIAM PROPHETAM LIBER UNUS. 



PROLOGUS [a 1Kb] .

 359-360 Cum essem paruulus, ut paruulus loquebar, ut paruulus sapiebam, ut paruulus cogitabam: postquam factus sum uir, que paruuli erant, deposui . Si Apostolus proficit [Al. profecit], et quotidie preteritorum obliuiscens, in priora se extendit, ac secundum preceptum Domini Saluatoris, stiuam tenens, post tergum non respicit : quanto magis ego, qui necdum ad etatem perfecti uiri, et in mensuram Christi  [b 1Kb] ueni, mereri debeo ueniam, quod in adolescentia mea prouocatus ardore et studio Scripturarum, allegorice [c 1Kb] interpretatus sum [Al. sim] Abdiam prophetam, cuius historiam nesciebam. Ardebat animus cognitione mystica, et quia legeram omnia possibilia credentibus, ignorabam diuersa esse carismata:  [d 1Kb] litteras seculi noueram, et ob id putabam me librum legere posse signatum. Stultus ego, uiginti quatuor seniores habentes in manibus phialas et citharas, et quatuor animalia plena oculis consurgunt de throno suo, imperitiam confitentur, gloriam Agno canunt , et uirge de radice Iesse, et putabam posse me, quod credebam: cuius in manu non fiebat sermo Dei, nec dicere poteram: A mandatis tuis intellexi : neque illius de Euangelio beatitudinis recordabar: Beati mundo corde, quoniam ipsi Deum uidebunt . Necdum de altari carbo sublatus, labia mea purgauerat . Necdum error ueteris ignorantie igne Spiritus sancti fuerat circumcisus, 361-362 et audacter loquebar ad Dominum:  Ecce ego, mitte me. Sperabam in scriniolis latere [Al. iacere] quod scripseram, et ingenioli mei primam temeritatem ignibus uoueram, cum subito de Italia affertur exemplar a quodam iuuene tot annis, quot et ego quondam scripseram, laudante opusculum meum. Fateor miratus sum, quod quantumuis aliquis male scripserit, inuenit similem lectorem sui. Ille predicabat, ego erubescebam: ille quasi mysticos  intellectus ferebat ad celum, ego demisso capite confiteri meum pudorem prohibebar. Quid igitur? condemnamus in quibus pueri lusimus? minime. Scimus enim in tabernaculum Dei, et aurum, et pilos caprarum similiter oblatos. Legimus in Euangelio , uidue pauperis duo minuta, magis quam diuitum substantias approbata [Al. approbatas]. Et tunc dedimus quod habuimus, et nunc, si tamen aliquid profecimus, Domino suum reddimus. Gratia enim eius sum quod sum . Nec diffiteor per hosce triginta annos [e 1Kb] in eius opere me ac labore sudasse. Clemens est pater: cito reuertentem filium suscipit, nec exspectat donec quis aperiat ostium: ipse egreditur obuiam, annulum et stolam parat; licet germanus inuideat,  et scortatorem ac nepotem uocet, de salute illius symphonia Angelice letitie cunctarumque uirtutum in celestibus personat . Hoc est illud tempus, mi Pammachi, hac luce dulcius, quo egressi scholam Rhetorum, diuerso studio ferebamur, quando ego et Heliodorus carissimus pariter habitare solitudinem Syrie Chalcidis nitebamur [Al. uolebamus]; quod putabam latere, uulgatum est. Per uetera uestigia rursum ingrediar, emendans, si fieri potest, curuos apices litterarum. Infans eram, necdum scribere noueram: titubabat manus, tremebant articuli. Nunc, ut nichil aliud profecerim, saltem Socraticum illud habeo: Scio, quod nescio. Dicit et Tullius tuus, adolescentulo sibi inchoata quedam et rudia excidisse. Si hoc ille tam  de libris ad Herennium, quam de Rhetoricis, quos ego uel perfectissimos puto, ad comparationem senilis peritie dicere potuit: quanto magis ego libere profitebor, et illud fuisse puerilis ingenii, et hoc mature senectutis! In libris quoque contra Marcionem Septimius Tertullianus hoc idem passus [Al. fassus] est, et Origenes in Cantico canticorum: et Quintilianus in duodecim libris Institutionis oratorie.  Ex quibus perspicue ostenditur unamquamque etatem in suo esse perfectam, et ex annorum debere numero iudicari. Sed iam tempus est proponere  exordium Abdie, et orationum tuarum auxilio, cui uolumen hoc scribitur, confragosum mare, et seculi recuruos gurgites transfretare.



INCIPIT LIBER.


  uisio Abdie. [a 1Kb] Hunc aiunt esse Hebrei, qui sub rege Samarie Achab, et impiissima Iezabel pauit centum prophetas in specubus, qui non curuauerunt genu Baal, et de septem millibus erant, quos Elias arguitur ignorasse , supulcrumque eius usque hodie cum Mausoleo Elisei prophete 363 et Baptiste Ioannis in Sebaste uenerationi habetur, que olim Samaria dicebatur. Hanc Herodes rex Iudee Antipatri filius, in honorem Augusti Cesaris Greco sermone uocauit Augustam. Hic igitur, quia centum prophetas aluerat, accepit gratiam prophetalem, et de duce exercitus, fit dux Ecclesie. Tunc in Samaria paruum gregem pauerat: nunc in toto orbe Christi pascit Ecclesias, et , sicut in Actis Apostolorum Stephanus martyrio coronatus , ita et hic seruus appellatus est Domini. Porro quod contra Idumeam cernens, non onus, id est, , et pondus Idumee uidet secundum regulam et distinctionem, quam in Nahum scripsimus, illud in causa  est, quod uel Edom, id est, Esau , non de extraneis gentibus computatur, filius Isaac et frater Iacob: unde et terra illius non datur in possessionem Isrel, nec dimittitur bellare contra [b 1Kb] eam, et aduersus fratrem armari prohibetur : uel certe uisio est, non Idumee, quod poterat, si ita scriptum esset, facere questionem; sed Abdie, id est, serui Domini, quam uidet gentibus, ad quas legatum misit Dominus. Et quibus dicitur: Surgite, et consurgamus aduersus eam in prelium. Destructio enim Idumee, uisio [c 1Kb] Nahum est. Sin autem queritur quare ponatur in titulo, uisio Abdie; et nichil postea quod uisum est demonstretur, secundum illud Isaie: uidi Dominum sabaoth sedentem super thronum excelsum et eleuatum  . Et Ezechiel: Aperti sunt celi, et uidi uisiones Dei: statimque subiungitur: Et uidi, et ecce spiritus turbinis [Al. auferens] ueniebat ab Aquilone, et nubes magna, et splendor in circuitu eius ; sed post uisionem Abdie protinus inferatur: Hec dicit Dominus ad Edom. Et iterum:  Ecce paruulum dedi te in gentibus, de Deuteronomio sumemus exemplum, in quo non res, sed uerba cernuntur: Attende, inquit, tibi, et conserua animam tuam uehementer, ne forte obliuiscaris sermonum, quos uiderunt oculi tui . Et Ioannes  in Epistola: Quod uidimus, inquit, oculis nostris, quod perspeximus, et manus nostre 364 palpauerunt de uerbo uite . Et Moyses uocem Domini, que ad eum loquebatur, uidisse se dicit . Si ergo post uisionem inferuntur que dicta sunt, et uidentur mentis oculis que auribus percipi solent, recte uidens, quia prophete antea uocabantur uidentes, titulo prenotat uisionem.

Hec dicit Dominus Deus ad Edom: Paruus propheta, uersuum supputatione, non sensuum. Alioquin ut in tribus uoluminibus Salomonis, Canticum canticorum quanto breuius est, tanto difficilius. Et Epistola ad Philemonem quem sensum haberet, expressimus. Euangelicus quoque sermo breuiatus, laciniosis Legis operibus angustior est. Ita hic quoque  propheta quasi seruus Domini iuxta Abraham, Isaac, et Iacob, et Moysen famulum Dei, et apostolum sermo Christi, ea uidet, ea audit, que prophetali digna sunt seruitute. Multi putant iuxta interpretationem nominis, quod seruus iste sit Domini, cui dicitur in Isaia: Magnum tibi est uocari te puerum meum , qui se exinaniuit formam serui accipiens . Sed si hoc ita intellexerimus, alius nobis querendus erit legatus, qui est missus ad gentes. Et dum tropologiam sequimur, perdimus manifestissimam prophetiam. Querimus ergo quis sit iste Edom, uel Idumea, ad quam nunc per Abdiam Dominus loquitur. In libro Geneseos Esau filium Isaac appellatum fuisse Edom, quia propter rufum lenticule  cibum primogenita uendiderit, manifestissime legimus : Edom enim interpretatur , id est, rufus. In eodem uolumine scribitur hunc eumdem uocatum esse Seir, id est, pilosum, quia hispidus erat, et non habebat lenitatem Iacob. Unus ergo atque idem tribus nominibus appellatur, Esau,  Edom, Seir, posseditque eam regionem, que nunc Gebalena dicitur, et in finibus est , ubi ante habitauerant Horrei, qui interpretantur liberi: unde ipsa urbs postea sortita uocabulum est. Quod ergo Hebraice EDOM , et Grece dicitur , nunc uiculus Palestine est: 365 a conditore sic imposito nomine: cuius Latina quoque et Greca meminit historia. Iste est cui dicitur per Amos: Super tribus sceleribus Edom, et super quatuor non conuertam eum: eo quod persecutus sit gladio fratrem suum, et uiolauerit misericordiam eius, et tenuerit ultra furorem suum, et indignationem suam seruauerit usque in finem . In Isaia quoque iuxta Hebraicum legimus: Onus Duma ad me clamat ex Seir: custos quid de nocte, custos quid  de nocte ? Et Ieremias in eamdem prophetiam pari uoce consentit, dicens: Numquid non est ultra sapientia in Theman ? et reliqua usque ad finem eius prophetie, ubi dicitur: Et erit cor fortium Idumee in die illa, quasi cor mulieris parturientis. Exceptoque ordine commutato, et aliis que uidentur discrepare, magna pars Abdie in Ieremie uolumine continetur. Isti sunt montes Seir aduersum quos Ezechielis facies roboratur, et dicitur: Dabo montem Seir desolatum, et desertum. Et post paululum: Dissipatus eris, mons Seir, et Idumea omnis. Longum est si uoluero cunctas Scripturas euentilare, et proferre in medium super montes Seir, maximeque Malachie, ubi statim in principio scriptum est: Nonne frater erat Esau Iacob, dicit  Dominus: Et dilexi Iacob, Esau autem odio habui. Et posui montes eius in solitudinem, et hereditates [Al. hereditatem] eius in dracones deserti. Quod si dixerit Idumea: destructi sumus, sed reuertentes edificabimus que deserta sunt. Hec dicit Dominus exercituum: Isti edificabunt, et ego destruam, et uocabuntur termini impietatis, et populus cui iratus est Dominus usque in eternum . Quia ergo didicimus terram Idumeorum aduersariam esse terre repromissionis, et Esau inimicum legimus Iacob, et populum esse cui iratus est Dominus in sempiternum, nosse debemus secundum leges tropologie, aut contra Iudeos factum esse sermonem , aut certe aduersus omnes hereses et contraria dogmata ueritati, que uidentur quidem nobis esse uicina; sed magis aduersaria sunt, et de paterna hereditate simplicem, et habitatorem domus Iacob nituntur expellere. Porro quia Idumea et terrena interpretatur, et propter colorem rubrum cruenta quoque 366 intelligi potest: idcirco Saluator reportans ad Patrem de mundo uictoriam, quando Angeli conclamabant: Aperite portas, principes, uestras, et introibit rex glorie . Et in Isaia stupentes interrogabant: Quis est iste qui ascendit  de Edom, fuluida ueste de Bosor, sic formosus in stola candida ? Et ad ipsum cominus loquebantur: Quare rubrum est indumentum tuum: et uestimenta tua sicut calcantium in torculari? Ipse loquitur in triumpho, exponens palmas crucis sue: Torcular calcaui solus, et de gentibus non est uir mecum. Sunt qui Idumeam ad carnem referant, et aduersus illius pugnam animam estimant prouocari, ut mortificantes membra nostra super terram, fornicationem, immunditiam, passionem, eternam in Christo uictoriam consequamur. Iudei frustra somniant contra urbem Romam, regnumque Romanum hanc fieri prophetiam; et illud quod in Isaia scriptum est, Onus Duma , paululum littere apice commutato pro DELETH legi posse RES, et sonare  Romam : uAU quippe littera et pro u, et pro o, eorum lingua accipitur.

Auditum audiuimus a Domino, et legatum ad gentes misit: Surgite et consurgamus aduersus eum in prelium. LXX: Auditum audiui a Domino, et manitionem in gentibus misit: Surgite et consurgamus aduersus eum in prelium. Iam ut supra diximus, eumdem esse Edom quam et Idumeam, quia in Hebraico ipse qui condidit: in Greco urbs que sit ab eo condita nominatur. Audiuit ergo uel Abdias, uel omnes prophete pariter audierunt  quod ad gentes legatus missus sit, mediator Dei et hominum, homo Christus iehsu, de quo et Pater loquitur per Aggeum: Mouebo omnes gentes, et ueniet desideratus cunctis gentibus . Iste in Isaia, magni consilii Angelus, et Pater futuri seculi scribitur . Quod autem pro legato, id est SIR , Septuaginta , id est, munitionem interpretati sunt, possumus dicere, quod ipse legatus noster sit, et ipse munitio: dicens ea que prophetalis sermo contexuit: Surgite, et consurgamus aduersus eum, uel eam in prelium. Legatus qui ad gentes est missus, hec loquitur: Surge qui dormis, et eleuare a mortuis, et illuminabit te Christus . Ac ne forsitan grauis 367 nobis [Al. uobis], et insolita pugna uideatur, me, inquit, habetis primum in acie. Ego ero preliorum, qui et Iesu filio Naue gladium tenens apparui: et Amalec in crucis mee [a 10Kb] uexillo, Moyse pugnante, superaui . Ieremias in uisione  contra Idumeam non multum ab his discrepat: Auditu, inquit, audiui a Domino, et legatus ad gentes missus est: congregamini, et uenite contra eam, et consurgamus in prelium . Sequitur:

 Ecce paruulum dedi te in gentibus: contemptibilis tu es ualde. Superbia cordis tui extulit te habitantem in scissuris petre [uulg. petrarum]: exaltantem solium tuum [uulg. suum], qui dicis in corde tuo: Quis detrahet me in terram? Si exaltatus fueris ut aquila, et si inter sidera posueris nidum tuum: inde te detraham, dicit Dominus. LXX: Ecce minimum  dedi te in gentibus: inhonoratus es tu ualde. Superbia cordis tui eleuauit te habitantem in foraminibus petrarum, exaltantem habitaculum tuum atque dicentem in corde tuo: Quis me deducet in terram? Si exaltatus fueris ut aquila, et si inter media sidera ponas nidum tuum: inde te detraham, dicit Dominus. Ieremias, cuius supra fecimus mentionem, prope in eadem uerba consentit, dicens: Ecce paruulum dedi te in gentibus; contemptibilem inter homines: arrogantia tua decepit te, et superbia cordis tui, qui habitas in cauernis petre, et apprehendere niteris altitudinem collis: cum exaltaueris quasi aquila nidum tuum: inde te detraham, dicit Dominus. In interpretatione prophetica debemus morem nostrum sequi, ut primum historie fundamenta iaciamus, deinde si possumus,  excelsas turres et tectorum culmina subrigamus. O, inquit, Edom, qui cum minimus sis, inter omnes in circuitu nationes, et ad comparationem gentium ceterarum paruus in numero, ultra uires erigeris superbia. Cumque habites in speluncis, immo in cauernis petrarum, humilis atque pauperculus, et excelsa edificiorum tecta non possidens, quasi aquila in sublime sustolleris, et tantum cogitatione intumescis, ut inter sidera habitare te credas: etiam si ultra naturam posses celi alta penetrare, inde te detraherem, 368 et ad terram deducerem, dicit Dominus Deus. Illud autem quod in Ieremia additum est, et apprehendere niteris altitudinem collis, aperuit enigma, collem significans montem Sion, ac per hoc uel ipsam urbem Ierusalem, uel templum  quod in ea conditum est, uult intelligi. Aquilam autem cunctis auibus altius uolitare, etiam hi qui de natura auium disputant, memorie prodiderunt: tantique contuitus esse dicitur, ut cum super maria immobili penna feratur, nec humanis pateat obtutibus, de tanta sublimitate pisciculos natare uideat, et cum iuxta littus fuerint, tormenti instar descendere, raptamque predam pennis ad littus pertrahere. Si didicimus historiam, sequamur intelligentiam spiritualem. Licet tibi, o heretice, magnus esse uidearis, et contemnas Ecclesie paucitatem: tamen paruus es in gentibus, et contemptibilis, et non solum contemptibilis, sed et cum ualde contemptibilis. Superbia cordis tui extulit te. Quis enim hereticorum non in superbiam extollitur, Ecclesie  simplicitatem paruipendens, et fidem imperitiam reputans? Habitantem in scissuris petre, et exaltantem solium suum. Petra quamquam frequenter uel in persona Domini, uel in soliditate ponatur (unde et propheta dicit, Statuit supra petram pedes meos : et ad Petrum dicitur, Tu es Petrus, et super hanc petram edificabo Ecclesiam meam ; tamen et in contrariam partem frequenter accipitur: Auferam, inquit, cor lapideum, [a 1Kb] et dabo uobis cor carneum . Et: Potens est Deus de lapidibus istis suscitare filios Abrahe : maximeque hic, ubi non dixit, habitantem super petram,  in qua prudens edificator domum suam exstruit; sed in scissuris petre, ut hereseon a petra Christo [Al. Christi] et ab Ecclesia significet scissiones. Porro quod sequitur: Exaltantem solium tuum: Et, qui dicit in corde suo: Quis detrahet me in terram? tumorem heretice mentis ostendit, confidentium sibi in mysteriis et in secretis suis, et quantum in ipsis est , repromittentium sibi regna celorum. Unde ad huiuscemodi homines 369 scribit Apostolus: Iam sine nobis regnatis, atque utinam regnaretis, ut et nos uobiscum regnaremus . Tale quid et Dauid loquitur: Posuerunt [Al. Posuerint] in celum os suum, et lingua eorum transiuit in terram . Si exaltati ergo fuerint, ut aquila  , et si inter media sidera posuerint nidum suum, inde detraham eos, dicit Dominus. Sicut enim dormiente patrefamilias, inter bonam sementem inimicus homo zizania superseminat : ita solet aquila illa grandis , magnarum alarum, longo membrorum ductu, plena plumis et uarietate, que habet ductum intrandi in Libanum, et tollit de cacumine cedri, et plantat super aquas multas, ut in uineam plantaria pullulent, inter sidera Ecclesie, de quibus et in alio loco dicitur: Iusti autem sicut stelle fulgebunt , ponere nidum suum. Dixi supra, hoc ipsum et aduersum carnem posse intelligi quod imminute sint uires eius in aduentu  Christi, et contemptibilis sit, animeque subiecta imperio, et frustra erigatur, cum habitet in cauernis petre, uel sensibus, uel cogitationibus, et uelit dominari anime, exaltans solium suum, nec opera sua credens posse superari. Cui dicitur, quod quamuis se erigat, et aquile imitetur excelsa, multosque sanctorum deceperit: tamen a Domino superata sit atque deiecta. Quod in hereticis et in carne intelleximus, contra Iudeos quoque intelligi potest.

 Si fures introissent ad te: si latrones per noctem, quomodo conticuisses? Nonne furati essent sufficientia sibi? Si uindemiatores introissent ad te, numquid non [uulg. tacet non] saltem racemum reliquissent tibi? Quomodo scrutati sunt Esau, inuestigauerunt abscondita eius? LXX. Si fures introissent ad te, uel latrones  per noctem, ubi proiectus esses? Nonne furati essent sufficientia [Al. sufficientiam] sibi? Et si uindemiatores introissent ad te, nonne reliquissent racemum? Quomodo perscrutatus est Esau, et deprehensa sunt abscondita eius? Ieremias similiter, licet ordine commutato: Si uindemiatores uenissent super te, non [Al. nonne] reliquissent racemum? si fures in nocte, rapuissent utique quod sufficeret sibi. Ego uero discooperui Esau, reuelaui abscondita eius, et celare non [b 19Kb] possunt . Quod dicit, hoc est: 370 Si fures et latrones qui de nocte domos suffodere consueuerunt, et rapere que in domibus sunt, introissent ad  te, et absconditi tenebris, circuissent domus tue angulos, utique hoc tulissent quod sibi putabant posse sufficere, et aliquid in edibus tuis, uel per satietatem, uel per ignorantiam reliquissent. Si uindemiatores introissent uineam tuam, et eam uel hostiliter uastare, uel a te conducti demetere cuperent, quamuis diligens eorum fuisset uindemia, tamen racemos uitibus foliisque celatos, inter palmites reliquissent. Sed omnia hostes, qui ad te, Domino iubente, uenerunt , inuestigauerunt omnia secreta tua, et cauernas, ac foramina speluncarum, in quibus habitas, lustrauerunt. Et reuera, ut dicamus aliquid et de natura loci, omnis australis regio Idumeorum de Eleutheropoli usque Petram, et Ailam , in specubus habitatiunculas habet. Et propter nimios calores solis, quia meridiana prouincia est, subterraneis tuguriis utitur. Discooperui, inquit, Esau, id est, quod terra premebatur in medium protuli, et aperta sunt omnia que claudebas, substantiamque tuam me pariter cum hostibus perquirente, nulla potuerunt secreta celare. Aliter, Fures et latrones, qui ingrediuntur nocte, quia filii sunt noctis et tenebrarum, hereticos puto, contraria ueritati dogmata predicantes, qui furantur sufficientia sibi, et quotidie de Ecclesie gregibus rapere festinant. Isti ingredientes uineam Domini nostri , quam de Aegypto huius seculi transtulit, et de cuius genimine uinum se esse bibiturum in regno Patris pollicetur, ita cupiunt uniuersa populari, ut  uix racemum relinquant in ea. Sed econtrario Dominus agit: omnia enim secreta eorum, et occulta mysteria, et patriarcharum Esau  per sanctos suos et Ecclesiasticos uiros atque doctores profert in medium, et prima illius uictoria est, patere que tegebantur occulta. Unde et cum admiratione dicitur, Quomodo perscrutatus est Esau, deprehensa sunt occulta eius? uide Marcionem et ualentinum, et omnes hereticos, 371 quomodo in doctrinis demoniorum, cauteriatam habentes conscientiam, applaudant sibi, et simplices animas quasi quibusdam diuinis mysteriis initiantes, composito sermone decipiant. Sed cum triginta eonas, et [a 1Kb] quadradas, et octoadas et duodecadas, et duplicem deum, et portentosum  Abraxas in medium sermo protulerit: tunc prudentia Esau stultitia demonstrabitur, et inuestigabuntur secreta eius.

 Usque ad terminos emiserunt te omnes uiri federis tui, illuserunt tibi, inualuerunt aduersum te uiri pacis tue, qui comedunt tecum, ponent insidias subter te: non est prudentia in eo. LXX: Usque ad terminos dimiserunt te: omnes uiri testamenti tui ti restiterunt tibi, preualuerunt aduersum te uiri pacifici  tui: posuerunt insidias subter te: non est sapientia in eo. Quidam id quod supra exposuimus, Quomodo perscrutatus est Esau, et comprehensa sunt abscondita eius, ad terminos usque distinguunt: ut sit sensus, abscondita tua atque secreta usque ad terminos reuelata sunt. Nobis autem melius uidetur, ut cum posterioribus copuletur. ueniente ergo Nabuchodonosor (de quo in Ieremia contra Idumeam dicitur: Ecce quasi leo [b 10Kb] ascendet de superbia Iordanis ad pulchritudinem robustam, quia subito currere eum faciam ad illam : Ac deinde: Ecce quasi aquila ascendet et uolabit, et expandet alas suas super Bosram, et erit cor fortium Idumee in die illa, quasi cor mulieris parturientis  omnes qui ante erant federati Edom, et in presidio urbis superbissime  fuerant, reliquerunt eum, et iuncti hostibus contra eum insidias tetenderunt: preualueruntque aduersus eum, et tunc indicatum est, quia nulla in Edom esset sapientia: dum sperat in his qui aduersarii demonstrati sunt. Aliter: Cum abscondita Esau, et quasi sacramenta magnifica, quibus prius populi fuerant irretiti, prolata fuerint in medium, ita ut uir Ecclesiasticus possit dicere: Non enim ignoramus eius astutias , derelinquent terminos Edom, et dimittent eum, et usque ad terminos Ecclesie transmigrantes, proferent doctrinas pessimas. Tunc illudent 372 et resistent quondam magistro suo, [c 1Kb] dicentes falsa esse que didicerant: preualebunt contra eum, et eruditi fide Ecclesie, falsum dogma conuincet. Illi qui quondam comedebant apud hereticos,  non panem Eucaristie, sed panem luctus, et panem subcinericium qui non reuersatur, proponent questiones de Scripturis, tendent insidias Idumeo atque terreno, et in omnibus carneo preceptori (hereses enim ad Galatas inter carnis opera numeratas legimus , et tunc ostendetur non esse prudentia in Edom.

 Numquid non in die illa, dicit Dominus, perdam sapientes ex Idumea, et prudentiam de monte Esau? Et timebunt fortes tui a Meridie: ut intereat uir de monte Esau. LXX: In die illa, dicit Dominus, perdam sapientes ex Idumea, et intelligentiam de monte Esau. Et pauebunt pugnatores tui de Theman, ut auferatur homo de monte Esau. Cum hostis fines tuos possederit, et omnes uiri federis tui illuserint  tibi, et preualuerint contra te: tunc peribit sapientia de Idumea et calliditas eius stultitia demonstrabitur. Prudentiam quoque ipse Dominus auferet de monte Esau, id est, de montibus Seir, uel quia urbs Idumea in monte sita est, uel quia omnis illa regio que ad Austrum uergens confinis est eremo, preruptis in montibus edita sit. Unde et dicitur: Pauebunt pugnatores tui de Theman, quod nos interpretati sumus, meridiem. Quomodo autem supra dixeram,  Esau tribus nominibus appellatum: ita et plaga regni eius, que ad Austrum uergit, tribus uocabulis appellatur, Darom, Theman, Nageb , que omnia iuxta Ezechiel, Austrum, Africum, Meridiemque significant. Postquam uero timuerint fortes regni eius, qui habitabant [Al. habitant] in Meridie, tunc interibit uir de monte Esau, qui et pugnare pro ciuitate, et prudenter dare consilium solitus erat. Aliter: Postquam hi qui prius decepti erant, conuersi fuerint ad Ecclesiam: tunc ipso Domino dimicante, peribunt sapientes Idumee, qui carnalia et terrena sapiebant, et auferetur prudentia de monte Esau, que eleuabatur 373 contra scientiam Dei. Et qui prius pro Esau, et Idumea dialectica arte pugnabant, et erant in presidiis Theman, quod interpretatur consummatio,  desinent pugnare pro magistris prioribus. Siue qui ante lumen sibi scientie promittebant, et putabant se ese in meridie, timebunt et formidabunt, ecclesiastico uiro obtinente sophismata eorum: intantum ut nullus resideat qui possit, uel regis consilio, uel [a 1Kb] pugnatoribus uiris, pro hereticorum superbia et falso dogmate dimicare.

 Propter interfectionem et [uulg. addit propter] iniquitatem in fratrem tuum Iacob, operiet te confusio, et peribis in eternum. In die cum stares aduersus eum, quando capiebant alieni exercitum eius, et extranei ingrediebantur portas eius, et super Ierusalem mittebant sortem: tu quoque eras quasi unus ex eis. LXX: Propter interfectionem et impietatem aduersum fratrem tuum Iacob, operiet te confusio, et  aufereris in eternum. Ex die qua restitisti contra, in die [b 23Kb] ut caperent alienigene fotitudinem eius, et alieni ingressi sunt portas eius: et super Ierusalem miserunt sortem; et uos eratis quasi unus ex eis. Idcirco interibit uir de monte Esau, et peribit sapientia de Idumea, et prudentia de monte Esau, quia interfecisti germanum, et inique egisti contra fratrem tuum Iacob: quando Chaldeis, Babyloniisque uastantibus Ierusalem, et obsidentibus ciuitatem, et ingredientibus portas eius, mittentibusque sortem, in diuisione predarum, tu eorum socius eras, et in hostium numero uersabaris. Aliter: Cuncta que supra scripta sunt patieris, o Edom cruente, terrene, crudelis: quia falsa mortiferaque doctrina, et aduersum Dominum impietatem loquente, occidisti fratrem  tuum Iacob. Legimus in Salomone: Sunt qui loquuntur et interficiunt gladio . Et in alio loco: uenenum aspidum sub labiis eorum . Et, Lingua eorum gladius acutus . Operiet ergo te confusio, et dices: Confusio uultus mei operuit me : ac peribis, non ad breue tempus, sed in eternum. Aeterno enim quantum in te fuit fratrem uulnere percussisti. Sed et hec erit causa cruciatus: nam quando alieni deuastabant  exercitum Iacob et ingrediebantur per portas eius 374 in pacificam quondam Ierusalem, mittebantque sortes, ut eius sibi spolia diuiderent, tu unus eras ex hostibus. Legimus, uidimus, quotidieque comprobamus, quando persecutio contra Ecclesiam oritur, multo peiores persecutores Iudeos et hereticos in Christianos fieri, quam ethnicos. Possumus extraneos ingredientes portas Ierusalem , id est, cogitationes pessimas dicere, portasque Ierusalem, id est, anime quiescentis et uidentis Deum, quinque sensus interpretari, per quos intreant hostes, et spolia diuidant Ierusalem. Si uiderimus mulierem ad concupiscendum [Al. concupiscendam eam] , mors ingressa est per fenestras nostras : si susceperimus per aures mendacium  ac iudicium sanguinis, per aliam portam hostis ingressus est. Odoratus quoque, gustus et tactus, si uel uariis odoribus, uel dulcibus cibis, uel amplexibus delicatis captus fuerit, per alias portas ingressi sunt aduersarii, et spolia diuidunt misere Ierusalem. Eo igitur tempore quo persecutionis impetu, et mortiferis uoluptatibus de Ecclesia quispiam corruerit, uidemus [Al. uideas] exsultare hereticos, gaudere Iudeum, et unum esse de persecutoribus, et in ethnicorum eos numero computari.

 Et non [c 1Kb] despicies in die fratris tui, in die peregrinationis eius. Et non letaberis super filios Iuda in die perditionis eorum, et non magnificabis os tuum in die angustie: neque ingredieris portam populi mei in die ruine eorum. LXX: Et non despicies diem  fratris tui in die alienorum. Et non letaberis super filios Iuda in die perditionis eorum: et non magna loqueris in die angustie: neque ingredieris portas populorum in die laborum eorum. Idem sensus qui supra: Cum interierit uir de monte Esau, propter interfectionem, et impietatem [d 1Kb] in fratrem eius Iacob, et operuerit eum eterna confusio, nequaquam faciet que fecit ante contra germanum; non enim despiciet et paruipendet, uidens fratrem suum ire captiuum: nec letabitur [Al. letaberis] super filios Iuda. Due enim tribus excepta Leuitica, que regnabant in Ierusalem, et appellabantur Iuda, a Chaldeis capte sunt. Et nequaquam 375 magna loqueris, et quasi unum de uictoribus esse te credens, in fratris ridebis angustia. Neque in die uastitatis et ruine populi  mei, tu per portam Ierusalem gloriabundus incedes. Et ideo ista non facies, quia et tu similia patieris. Aliter quando captiuum uideris diuersis persecutionibus fratrem tuum, et abduci uinctum de Ecclesie fide, nec ciuitatem suam, sed peregrina queque sectari, nequaquam letaberis, quia et tu similia patieris. Letabaris enim quando capiebatur Iacob, et super filios Iuda, quos discipulos Christi intelligimus, exsultabas in die perditionis eorum. Significatur autem,  quod anima in meditullio uitiorum atque uirtutum posita sit, et possit in utramque partem per horarum momenta conuerti. Nequaquam, inquit, magnificabis os tuum in die angustie. Quod secundum duplicem sensum accipere debemus: corporalis, in persecutionibus et in peccatis: spiritualis angustie, eum anima hostibus uitiisque capta, [a 1Kb] ducta fuerit in Babylonem. Neque ingredieris portam populi mei in die ruine eorum: quando enim aut negatio nos oppresserit, aut uoluptas, et rigorem pristinum infelix conscientia non seruauerit, tunc facile ad contraria dogmata labimur, blandientia errori nostro, et non curantia uulnus, sed palpantia. Solatium miserie est, quamuis perditum, habere quod speret.

 Neque despicies et tu in malis eius  in die uastitatis illius, et non emitteris aduersum exercitum eius in die uastitatis illius. Neque stabis in exitibus ut interficias eos qui fugerint: et non concludes reliquos eius in die tribulationis. LXX: Et non despicies etiam tu congregationem [b 1Kb] eorum in die perditionis eorum: neque apponeris fortitudini eorum in die perditionis eorum: neque stabis in egressibus eorum, ut interficias eos qui salui fuerint ex eis: neque concludes fugitiuos eorum in die tribulationis. Cum ipse captus fueris et Babylonio uastante deletus, inter cetera que fecisti, ne hec facias que sequuntur: Non despicies, neque contemnes fratrem tuum Iacob in die uastitatis illius: neque apponeris ad exercitum Babyloniorum, siue non emitteris aduersum 376 exercitum Iuda, quando superatus ab aduersariis  terga uerterit. Cumque ceperint fugere per notas sibi uias, et diuerticula, et calles ad solitudinem perferentes, non stabis in biuio, nec uenientes exspectabis in compitis, ut interficias eos qui fuerint liberati, aliosque comprehensos recludas: et uel ipse capias, uel captiuitati hostium serues. Hec iuxta historiam diximus: debemus enim breuiter manifestiora carpentes, ad ea que obscura sunt pergere. Quis hereticorum non despicit ecclesiasticos? Quis non exsultat in malis eorum, si quando propter peccata populi persecutioni traditi fuerint, et multi uel infirma fide, uel supra petrosa seminati, in negationem corruerint, uideas illos exsultare, gaudere, nostram ruinam, suam putare uictoriam: intantum, ut iungantur gentibus, et  persecutio seuior, uel ex Iudeis, uel ex his fiat, qui fratres nostros esse se simulant, et eodem [Al. eorum] censentur nomine. Cumque aliquis, uel fuga, uel penitentia elapsus fuerit, stant in diuerticulis, et proponunt sophismata, et testimonia, quasi de Scripturis proferunt: ut lassis atque confectis consuta offerant ceruicalia, et ponant ea sub omni cubito manus. Atque ita fit, ut qui forsitan persecutionem,  aut uirtute superarint, aut timore effugerint, decepti prauis dogmatibus, rursum in carcere teneantur errorum, et multo fiat peior ista tribulatio, quam fuit ex gentibus; facilius enim ab ethnicis captum liberes, quam hereticorum prestigiis irretitum.

 Quoniam iuxta est dies Domini super omnes gentes: sicut fecisti, fiet tibi. Retributionem tuam conuertet in caput tuum. Quomodo enim bibisti super montem sanctum meum, bibent omnes gentes iugiter: et bibent; et absorbebunt, et erunt quasi non sint. LXX: Quia iuxta est dies Domini super omnes gentes: sicut fecisti, fiet [Al. fecerit] tibi. Retributio tua reddetur in caput tuum. Quia quomodo bibisti super montem sanctum meum, bibent omnes gentes  uinum: bibent et absorbebunt, et erunt quasi non sint. Hec autem, o Idumea, ideo facere cessabis, quia ueniet super te ultio Domini. Si enim iuxta Ieremiam , 377 quibus non erat iudicium ut biberent calicem, bibentes biberunt: tu quasi innocens reliqueris: non eris innocens, sed [c 1Kb] bibens bibes. Porro quod ait: Iuxta est dies Domini super omnes gentes, legamus eumdem [Al. iuxta] Ieremiam, et uidebimus calicem Domini cunctis gentibus propinatum. Unde dicitur in eodem: Calix aureus Babylon in manu Domini inebrians omnes gentes. Uniuersas quippe nationes usque ad Propontidem, Scythicumque mare, et lonium uel Aegeum, Assyrii Babyloniique tenuerunt. Legamus Herodotum, et Grecas barbarasque historias, et uidebimus quomodo  sub Babyloniis et Assyriis impletum sit hoc quod dicitur: Iuxta est dies Domini super omnes gentes. Quod autem sequitur: Sicut fecisti, fiet tibi: retributionem tuam conuertet in caput tuum, hic est sensus, quem in Psalmo legimus: Memento, Domine, filiorum Edom in die Ierusalem dicentium: exinanite, exinanite usque ad fundamentum in ea . Unde et contra Babylonem imprecatur propheta: Filia Babylonis misera: beatus qui retribuet tibi retributionem [d 1Kb] tuam, quam retribuisti nobis. Beatus qui tenebit et allidet paruulos tuos [Al. suos] ad petram. Sicut enim super montem sanctum meum, Sion, bibisti cum Babyloniis, atque letatus es: sic omnes gentes quas tecum habebat Babylonius in presidio, conuerse contra te bibent: et letabuntur. Et  non solum bibent: sed ita te absorbebunt, ut sint Idumei quasi non sint: uel certe ipse gentes, cum te absorbuerint, absorbebuntur a Medis, et hoc circulo uindicta procedet, ut tu Isrelem, te Babylonius, Babylonium Medus, ac Persa consumat. Sequamur interpretationis ordinem. Iuxta est, o heretice, dies Domini super omnes gentes: prope est tempus iudicii in quo omnes iudicande sunt nationes. Sicut  fecisti contra ecclesiasticos, conuertetur in caput tuum dolor tuus, et in uerticem tuum iniquitas tua descendet. Quomodo enim in nece eorum letatus es, conuiuiumque celebrasti, et in monte sancto meo, hoc est, Ecclesia, bibisti non meum calicem, sed diaboli: de quo et in Abacuc dicitur: ue qui potat proximum suum subuersione turbida : ita uniuerse gentes, uel fortitudines 378 contrarie suppliciis delegate, uel aduersarie queque uirtutes, bibent et absorbebunt sanguinem tuum, et ad extremum in cunctos ueniente cruciatu, ipse quoque erunt quasi non sint. Qui enim perit ei qui est, et qui dicit ad Moysen: Qui est misit me ad uos , secundum regulam Scripturarum, non esse dicitur. Unde et in Esther legimus: Ne tradas, Domine,  regnum tuum his qui non sunt . Possumus hunc locum et aliter interpretari: Quia letati estis in ruina seruorum meorum, eadem persecutio contra uos quoque ueniet, et patiemini quecumque fecistis. Et sicut letati estis aduersum populum meum cum gentibus reliquis: ita omnes gentes letabuntur contra uos, et deuorabunt et bibent, et persecutione simili conterent.

. In monte autem Sion erit saluatio, et erit sanctus et possidebit domus Iacob eos, qui se possederunt [uulg. possederant]. Et erit domus Iacob ignis, et domus Ioseph flamma, et domus Esau stipula: et succendentur in eis, et deuorabunt eos, et non erunt relique domus Esau: quia Dominus locutus est. LXX: In montem Sion erit saluatio; et erit sanctum,  et possidebit domus Iacob qui se possederant. Et erit domus Iacob ignis, et domus Ioseph flamma, domus autem Esau stipula, et succendentur in eos, et deuorabunt illos, et non erit frumentarius domui Esau, quia Dominus locutus est. Idumea subuersa, et ab inimicis gentibus, cum quibus prius contra Iacob fedus inierat, deuorata, in monte Sion erunt reliquie, eritque saluatio, et erit sanctus; hoc est, uel ipse Dominus reuertetur ad templum, quod propter peccata dimiserat, uel erit absolute sanctum, id est, Sanctum sanctorum. Et possidebit domus Iacob sub Zorobabel,  et Esdra, et Nehemia eos qui se hereditate possederant. Et erit domus Iacob, id est, Iuda, ignis, et domus Ioseph, id est, decem tribuum, flamma. De Ioseph quippe natus est Ephraim, ex qua tribu Samarie imperium fuit; domus autem Esau, id est Idumeorum, qui tam seui et crudeles exstiterant contra fratrem suum, uertetur in stipulam. Et quomodo ignis et flamma cito stipulam deuorat: sic duo regna in unius sibi uirge iuxta 379 Ezechiel  copulam federata, uastabunt Idumeam et deuorabunt eam, et non erit residuus ex populo, qui possit euersionem aduersariorum uicinis gentibus nuntiare. Hoc [a 142Kb] est enim quod LXX transtulerunt , quem nos in Frumentarium uertimus, iuxta antiqui sermonis eloquium; eos enim quos nunc  Agentes in rebus, uel ueredarios appellant, ueteres Frumentarios nominabant. Sed melius est, ut ipsum sequamur Hebraicum, id est, SARID , quod interpretatur uel reliquus, iuxta Aquilam, uel effugiens, iuxta Symmachum, uel secundum Theodotionem, et quintam editionem, residuus. Hec autem omnia fient quia Dominus locutus est, et illius iussisse, fecisse est. Aliter: Destructis carnis operibus, et terreno imperio desolato, erit in Ecclesia saluatio eorum qui a matre non exierint. Et in ipsa morabitur sanctus, de quo in Isaia dicitur: Sanctus, sanctus, sanctus Dominus Deus Sabaoth , quia et qui sanctificat, et qui sanctificantur, ex uno omnes. Et possidebit domus supplantatoris Iacob eos qui se hereditate possederant, de persecutoribus faciens Christianos,  et ipsos Idumeos in Ecclesie fidem recipiens: domus autem Esau uertetur in stipulam. Et quomodo ignis uiciniam culmus non ualet sustinere: ita disputationem Iacob, que [b 1Kb] ignita est sermone Domini: Eloquia enim Domini igne examinata , et flammam Ioseph, qui interpretatur augmentum , et quia fratribus uenditus, populum pauit in Aegypto, domus Esau sustinere non poterit: sed ad primam congressionem sophismata eorum uertentur in nichilum. Et deuorabuntur in salutem suam, iuxta illud quod in benedictione Isaac  dicitur 380 ad Esau: Sed dominum tuum illum feci: et omnes fratres tuos subieci ei seruos: fratrique tuo seruies . Et non erunt reliquie domus Esau, quando omnia Christo genuflectent celestium et terrestrium, et infernorum , et subiicientur ei uniuersa, ut sit Deus omnia in omnibus. Quia uero Esau super fundamentum Christi uitio suo exstruxerat fenum, ligna et stipulam : idcirco domus et Iacob et Ioseph in ignem uertetur et flammam, imitans Dominum suum, qui dicit: Ego sum Deus ignis consumens , ut deuoratis paleis peccatorum, frumentum purum in horrea congregetur. Cuncta que diximus, et que dicturi sumus, Iudei sibi futuro tempore pollicentur, quando pro Christo recipient Antichristum, impleta prophetia  Domini Saluatoris: Ego ueni in nomine Patris mei, et non suscepistis me: si alius uenerit in nomine suo, illum recipietis . Et quidquid contra Idumeam interpretati sumus, illi aduersus Romanum regnum somniant: quod nos dicimus, aut iuxta historiam sub Zorobabel esse iam factum, aut certe iuxta prophetiam, et mysticos intellectus quotidie in Ecclesia fieri, et in regno anime aduersus carnem, in unoquoque compleri. Frumentarium autem secundum tropologiam desinere esse dicimus in hereticis, quando nullus fuerit qui apud eos granum tritici, quod in terra mortuum est, et panem de celis habere se iactet. Sunt qui non , id est, frumentarium: sed , hoc est, qui gestare possit igniculum, a Septuaginta translatum putent. Acquiescentes  igitur diuersis interpretationibus, dicemus iuxta tropologiam, non solum frumentarium cessaturum apud hereticos: 381 sed et eum qui lucem Christi habere se simulat. Et enim ipse Satanas transfiguratur in Angelum lucis .

 Et hereditabunt hi qui ad Austrum sunt, mentem Esau: et qui in campestribus, Philisthiim: et possidebunt regionem Ephraim, et regionem Samarie: et Beniamin possidebit Galaad. LXX: Et possidebunt qui in Nageb, montem Esau: et qui in Sephela, alienigenas, et possidebunt montem Ephraim, et campum Samarie, et Beniamin, et Galaad. Reuerso in regnum suum Iuda, qui habitauit in Meridie, et possedit cunctam regionem, iuxta diuisionem Iesu filii Naue, que uergit ad scorpionem, id est, [a 1Kb] ad omnem Acrabitthenam,  hi qui prius terminis arctabantur angustis, possidebunt montem Esau, id est, montes Seir, et montana que Edom ante possederat. Qui autem habitabant in Sephela, id est, in campestribus, Liddam et Emmaus, Diospolim scilicet, Nicopolimque significans, possidebunt Palestinos, quinque urbes Palestinorum, Gazam, Ascalonem, Azotum, Accaron, Geth, uel omnem illam plagam que iuxta Actus Apostolorum Saronas appellatur. Alii uero  putant eam Sephelam, id est, campestrem regionem que circa Eleutheropolim est, repromitti: quod ad Rhinocoruram, et ad mare usque tendenda sit, id est, de tribu Iuda non solum Eleutheropolim teneant, sed usque ad maritima perueniant, et Philisthiim suo imperio subiugent, quos prius non habuerant subiugatos. Dilatabitur quoque terminus filiorum Iuda usque ad Ephraim, ubi nunc Neapolis est, et usque ad regionem Samarie, ubi Sebaste condita est. Beniamin autem cuius statim ab Ierusalem, contra septentrionem termini dilatantur, cunctam possidebit Arabiam, que prius uocabatur Galaad, et nunc Gerasa [Al. Gerara] nuncupatur. Iuxta Septuaginta autem et montem Ephraim, et campos Samarie, et Beniamin, et Galaad, hi qui fuerint in  Meridie possidebunt: hoc utrum factum sit, Deus uiderit; potest enim ex parte per annos quingentos usque ad aduentum Christi esse completum: quod sicut [b 1Kb] certissime scio, 382 quotidie completur, et in regno Ecclesie confirmatur. Hi enim qui habitant in Meridie, id est, in Nageb, et in uero sunt lumine, et qui tenent campestria et humilia, id est, discipuli eius, quibus dicit: Discite a me quia mitis sum, et humilis corde , possidebunt montem Esau et Philisthiim: quos possumus propter superbiam dogmatum, et eloquentiam secularem in Ethnicorum persona accipere. Ut in monte sint magistri, in Philisthiim, et alienigenis discipuli, qui magistrorum auctoritate ducuntur. Et non solum montem Esau, et alienigenas, sed regionem quoque  Ephraim et Samarie possidebunt. Ephraim et Samariam crebro in Osee legimus, et in heresibus, que sub nomine Christiano Ecclesiam diuidunt, interpretati sumus. Et ibi enim speratur ubertas, et ibi custodiam fidei repromittunt. Porro Beniamin, filius dextere, atque uirtutis, ubi Templum Dei est, possidebit Galaad, que interpretatur transmigratio testimonii, Isrelem carneum significans: ab illis enim ad nos testimonium Domini commigrauit. Iuxta Septuaginta autem et ipsum Beniamin, et Galaad, hi qui fuerint in Meridie, possidebunt.

 Et transmigratio exercitus eius filiorum Isrel: omnia Chananeorum usque ad Sareptham [Al. Saraptam]. Et transmigratio Ierusalem, que in Bosphoro est, possidebit ciuitates Austri. Et ascendent  saluatores in monte Sion, iudicare montem Esau: et erit Domino regnum. LXX: Et transmigrationis principium istud filiis Isrel: terra Chananeorum usque Sareptham, et transmigratio Ierusalem usque Euphrathem, possidebunt ciuitates Nageb. Et ascendent qui salui fuerant de monte Sion: ut puniant montem Esau, et erit Domino regnum. Multum in hoc loco translatio nostra discrepat ab Editione uulgata: unde debemus in expositione historie Hebraicam  ueritatem sequi. Qui de Babylone iuxta uolumen Esdre et Neemie reuersi fuerant in Iudeam, [a 1Kb] recte transmigratio uocabuntur. Totus ille exercitus filiorum Isrel ad Meridiem quidem, et ad Occidentem, et ad Septentrionem possidebunt Idumeos, 383 et Palestinos, et montem Ephraim, et Samariam. Beniamin quoque quia confinis est solitudini, specialiter obtinebit Galaad. Contra Orientem uero cunctis que in terra Chananeorum sunt, imperabunt usque ad Sareptham Sidoniorum, ubi quondam Eliam pauit uidua . Porro hi qui de ipsa Ierusalem metropoli ciuitate translati fuerant in Sapharad, quod nos in Bosphorum uertimus, possidebunt ciuitates Austri, que sunt in tribu Iuda: reuersi enim in urbem suam, ea que urbi uicina  sunt obtinebunt. Cumque hec expleta fuerint, sicut in Iudicum libro, mittebat Dominus saluatores qui populum de captiuitate saluarent: sic ascendent, et uenient in montem Sion, ut iudicent atque discernant, quasi subiectum, et seruientem sibi montem Esau, hoc est, Idumeos: subiugatisque omnibus, erit Domino regnum. Ubi nos posuimus Bosphorum, in Hebraico habet SAPHARAD : quod nescio cur Septuaginta Ephratha transferre uoluerint [Al. potuerint], cum et Aquila, et Symmachus et Theodotio cum Hebraica ueritate concordent. Nos autem ab Hebreo, qui nos in Scripturis sanctis erudiuit, didicimus bosphorum sic uocari: et quasi Iudeus, Ista, inquit, est regio, ad quam Hadrianus captiuos transtulit. Quando ergo Christus  noster uenerit, tunc reuersura est in Iudeam etiam illa captiuitas. Possumus autem locum quemlibet regni Babylonis intelligere, quamquam et aliud arbitrer. Nam consuetudinis prophetarum est, quando loquuntur contra Babylonem, Ammonitas, Moabitas, Philisthiim, et ceteras nationes, multis sermonibus lingue eorum abuti, et seruare idiomata prouinciarum. Quia ergo lingua Assyriorum terminus, qui Hebraice uocatur GEBUL , dicitur [b 1Kb] SAPHARAD  hunc sensum esse coniicio: Transmigratio Ierusalem, que in cunctis terminis regionibusque diuisa est, urbes Austri, id est, tribus sue recipiet. Pro eo autem quod nos interpretati sumus, et ascendent saluatores, [c 1Kb] ac Septuaginta transtulerunt, 384 hi qui salui fuerint, in Hebreo scriptum est, MOSIM  : qui non ut Aquila, et Septuaginta, et Theodotio passiue , uel : sed iuxta Symmachum , id est, actiue saluatores intelligendi sunt. Siquidem , id est, saluati,  [d 1Kb] PHELETIM  Hebreo sermone dicuntur. Quia iuxta historiam, ut potuimus, interpretati sumus, et inter confragosos scopulos nostram nauiculam reximus: spiritualis intelligentie uela pandamus, ut flante Domino, et sua reserante mysteria, leti perueniamus ad portum. Eo tempore quo Beniamin possederat [Al. possederit] Galaad, transmigratio exercitus filiorum Isrel, uel certe principium transmigrationis carnei quondam Isrel, istud erit, ut ad Chananeorum terram perueniat, et propheticus sermo qui fame periclitabatur in Iudea, exsiccato uellere Isrel, ad gentium [e 1Kb] rorem transeat: ibique pascatur, et pascat, dum et recipitur a credentibus, et pascit ipse credentes. Sareptha, uel ex duobus compositum est, et interpretatur angustia panis:  uel unum uerbum est, et transfertur in incendium. Chanaan uero in , id est motum uertitur: aut certe negotiator et humilis appellatur. Igitur transmigratio filiorum Isrel quando occidentem dimiserint litteram, et ad spiritum uenerint uiuificantem, mouebit cuncta que Legis sunt. Negotiabitur de multis margaritis unam pretiosissimam margaritam, et deposita Iudeorum superbia, humilitatem sectabitur Christianam, et illuc usque perueniet, ubi antea fuit tribulatio panis, et mulier uidua a suo conditore deserta pupillum filium uix alebat, [f 1Kb] et ubi uniuersa illius peccata, et uitia concrementur. Captiuitas autem siue transmigratio Ierusalem, ubi quondam erat uisio pacis, et que nunc in toto orbe dispersa est, possidebit ciuitates austri, id est, Ecclesias  ueri et perfecti luminis, dicetque cum sponsa penitens: Ubi pascis, ubi cubas in meridie ? Et cum Ioseph in antiquam germanitatem recepta, inebriabitur sanguine pastoris, et principis. Quod 385 si iuxta Septuaginta Ephratha legimus, nulli dubium est, quin Christi intelligatur fides. Ephratha enim interpretatur , id est, ubertas, et est, appellaturque Bethleem, in qua ortus est celestis panis. His autem ita gestis, ascendent saluatores uel qui saluati fuerint de reliquiis populi Iudaici in montem Sion, ut iudicent, et ulciscantur montem Esau. Quomodo lumen Dominus lucem appellat Apostolos suos, et dicit: uos estis lux mundi : et ipsa petra Petro donarit, ut petra sit: pastor quoque bonus illis pastorum largitus est  nomina: et quodcumque dicitur de eo, seruis tribuit ut dicantur: sic ipse Saluator Apostolos suos mundi esse uoluit saluatores, qui ascendere speculam montis Ecclesie, et deponentes superbiam Iudaicam,  uniuersorumque montium, qui [Al. que] aduersum 386 scientiam Dei erigebantur, regnum Domino parauerunt.

Hec ad duas lucubratiunculas ueterum auctoritatem secutus, et maxime expositionem Hebraicam propero sermone dictaui, aperuique os meum: sed nescio an illud Christus impleuerit. Unde sapiens lector sensuum magis debet consequentiam querere, quam eloquii uenustatem. Neque enim ea [a 1Kb] lenitate,  et compositione uerborum dictamus, ut scribimus. Aliud est, mi Pammachi, sepe stylum uertere, et que memoria digna sunt scribere; aliud notariorum articulis preparatis, pudore reticendi, dictare quodcumque in buccam uenerit. In hoc Propheta, et adolescentuli lusimus, et senes presumpsimus. Qui ueriora et meliora dixerit, in illius sententiam transgredere.





S. EUSEBII HIERONYMI, STRIDONENSIS PRESBYTERI, COMMENTARIORUM IN IONAM PROPHETAM LIBER UNUS. 



PROLOGUS.

 387-388 Triennium [a 1Kb] circiter fluxit, postquam quinque prophetas interpretatus sum, Micheam, Nahum, Abacuc, Sophoniam, Aggeum; et alio opere detentus, non potui implere quod ceperam: scripsi enim librum de Illustribus uiris, et aduersum Iouinianum duo uolumina: apologeticum quoque, et de optimo genere interpretandi ad Pammachium: et ad Nepotianum, uel de Nepotiano duos libros, et alia que enumerare longum est. Igitur tanto post tempore, quasi quodam postliminio a Iona interpretandi sumens principium, obsecro ut qui typus est Saluatoris, et tribus diebus ac noctibus in uentre ceti moratus, prefigurauit Domini resurrectionem, nobis quoque feruorem pristinum tribuat, ut sancti ad nos Spiritus mereamur aduentum. Si enim Ionas interpretatur  columba, columba autem refertur ad Spiritum sanctum: nos quoque columbam, ex aduentu [Al. et aduentum] ad nos interpretemur columbe. Scio ueteres ecclesiasticos tam Grecos quam Latinos super hoc libro multa dixisse, et tantis questionibus, non tam aperuisse, quam obscurasse sententias; ut ipsa interpretatio eorum opus habeat interpretatione, et multo incertior lector recedat, quam fuerat antequam legeret. Nec hoc dico, quo magnis ingeniis detraham, et alios mea laude suggillem; sed quod  commentatoris officium sit, ut que obscura sunt, breuiter aperteque dilucidet, et non tam disertitudinem ostentet suam, quam sensum eius quem exponit, edisserat. Querimus igitur, Ionas propheta, excepto uolumine suo, 389-390 et Euangeliis [Al. Euangelio], hoc est, Domini de eo testimonio, ut alibi in Scripturis sanctis lectus sit? Et ni fallor in Regum uolumine de eo ita scriptum est: Anno quintodecimo Amasie filii Ioas, regis Iuda, regnauit Ieroboam, filius Ioas, regis Isrel in Samaria quadraginta annis et uno. Fecitque malum coram Domino, et non recessit ab uniuersis peccatis Ieroboam filii Nabath, qui peccare fecit Isrel, Ipse conuertit fines Isrel in Samaria ab introitu Emath, usque ad mare solitudinis, iuxta uerbum Domini Dei Isrel, quod locutus est in manu serui sui Ione, filii  Amathi prophete, qui fuit de Geth, que est in Opher . Tradunt autem Hebrei hunc esse filium uidue Sareptane [Al. Saraptene], quem Elias propheta mortuum suscitauit, matre postea dicente ad eum: Nunc cognoui quia uir Dei es tu: et uerbum Dei in ore tuo est ueritas [Al. ueritatis]; et ob hanc causam etiam ipsum puerum sic uocatum. Amathi enim in nostra lingua ueritatem sonat: et ex eo quod uerum Elias locutus est, ille qui suscitatus est, filius esse dicitur ueritatis. Porro Geth in secundo  Saphorim [Al. Sapphirim] milliario, que hodie appellatur Diocesarea euntibus Tyberiadem haud grandis est uiculus, ubi et sepulcrum eius ostenditur. Quamquam alii iuxta Diospolim, id est, Liddam, eum et natum et conditum uelint: non intelligentes hoc quod additur, Opher, ad distinctionem aliarum Geth urbium pertinere, que iuxta Eleutheropolim, siue Diospolim, hodie quoque monstrantur. Liber quoque Tobie, licet non habeatur in Canone, tamen quia usurpatur ab ecclesiasticis uiris, tale quid memorat, dicente Tobia ad filium suum. Fili, ecce senui, et in eo sum ut reuertar de uita mea: Tolle filios tuos, et uade in Mediam, fili: scio enim que locutus est Ionas propheta de Niniue, quoniam subuertetur . Et reuera quantum ad historias tam Hebreas  quam Grecas pertinet, et maxime Herodotum, legimus Niniuen, regnante apud Hebreos Iosia, et Astyage rege Medorum, fuisse subuersam. Ex quo intelligimus primo tempore ad Ione predicationem, acta penitentia, Niniuitas ueniam consecutos: postea uero in pristinis uitiis perseuerantes, Dei in se prouocasse sententiam. Traduntque Hebrei, Osee, et Amos, et Isaiam ac Ionam iisdem prophetasse temporibus. Hoc quantum ad historie pertinet fundamenta. Ceterum non ignoramus, [a 3Kb] Chromati papa uenerabilis, sudoris  esse uel maximi totum prophetam referre ad intelligentiam Saluatoris: uidelicet quod fugerit, quod dormierit, quod precipitatus in mare sit, quod susceptus a ceto, quod eiectus in littus penitentiam predicarit, 391-392 quod contristatus ob salutem [b 1Kb] urbis innumere, cucurbite sit delectatus umbraculo: quod reprehensus a Deo cur maiorem curam habuerit herbe uirentis, et extemplo aride, quam tante hominum multitudinis, et cetera que in ipso uolumine explanare nitemur: et tamen, ut totum prophete sensum breui prefatione comprehendam, nullus melior typi sui interpres erit, quam ipse qui inspirauit prophetas, et future ueritatis in seruis suis lineas ante signauit. Loquitur ergo ad Iudeos sui sermonis incredulos, et Christum Dei Filium nescientes [c 1Kb] : uiri Niniuite  surgent in iudicio cum generatione ista, et condemnabunt eam, quia penitentiam egerunt in predicatione Ione; et ecce plus quam Ionas hic . Condemnatur generatio Iudeorum, credente mundo: et Niniue agente penitentiam, Isrel incredulus perit. Illi habent libros, nos librorum Dominum : illi tenent prophetas, nos intelligentiam prophetarum: illos occidit littera, nos uiuificat spiritus : apud illos Barabbas latro dimittitur, nobis Christus Dei Filius soluitur.



INCIPIT LIBER.


 391  Et factum est uerbum Domini ad Ionam, filium Amathi, dicens: Surge, et uade in Niniuen ciuitatem magnam, et predica in ea; quia ascendit malitia eius coram me. Septuaginta, excepto eo quod dixerunt, ascendit clamor malitie eius ad me, cetera similiter transtulerunt. In condemnationem Isrelis Ionas ad gentes mittitur, quod Niniue  agente penitentiam, illi in malitia perseuerent. Porro quod ait, ascendit malitia eius coram me, siue, clamor malitie eius ad me, hoc ipsum est quod in Genesi dicitur: Clamor Sodome et Gomorrhe multiplicatus est . Et ad Cain: uox sanguinis fratris tui clamat ad me de terra . Iuxta tropologiam uero Dominus noster, Ionas, hoc est, columba,  siue dolens (utrumque enim interpretatur, uel quia Spiritus sanctus in specie columbe descendit, et mansit in eo , uel quia nostris doluit ipse uulneribus, et fleuit super Ierusalem, et liuore eius sanati sumus , mittitur ad Niniuen pulchram, id est, mundum, quo nichil pulchrius oculis carnis [Al. carneis] aspicimus . Unde et apud Grecos ab ornatu nomen accepit [a 7Kb] : consummatisque operibus singulis, de eo dicit: uidit Deus quia bonum est. Ad Niniuen, inquam, ciuitatem magnam, ut quia Isrel audire contempsit, totus gentium mundus exaudiat. Et hoc propterea, quia ascenderit malitia eius coram Deo. Cum enim Deus quasi quamdam pulcherrimam 392 domum seruituro  sibi homini exstruxerit, deprauatus est homo propria uoluntate, et a pueritia diligenter appositum est ad malum cor eius : posuitque in celum os suum, et exstructa turre superbie , meretur ad se descendentem Filium Dei, ut per [b 1Kb] penitentie ruinam conscendat ad celum, qui per tumorem superbie [Al. subire] non potuit.

Et surrexit Ionas, ut fugeret in Tharsis a facie Domini. LXX similiter. Scit propheta, sancto sibi Spiritu suggerente, quod penitentia gentium, ruina sit Iudeorum. Idcirco amator patrie sue, non tam saluti inuidet Niniue, quam non uult perire populum suum. Alioquin legerat Moyse rogantem dixisse pro eo: Si dimittis eis peccatum, dimitte: sin autem non dimittis, et me dele de libro tuo, quem scripsisti , et ad preces illius seruatum Isrel, et Moysen de libro non fuisse deletum, quin potius Dominum occasionem accepisse per seruum, ut ceteris conseruis illius parceret. Dum enim dicit, dimitte me, ostendit se posse retineri. Tale quid et Apostolus loquitur: Optabam anathema esse pro fratribus meis, qui sunt Isrelite secundum carnem . Non quod ipse perire desideret, cui uiuere Christus est, et mori lucrum ; sed magis meretur uitam, dum saluare uult ceteros. Preterea uidens Ionas comprophetas suos mitti ad oues perditas domus Isrel, ut ad penitentiam populum prouocarent, Balaam quoque diuinum de salute Isrelitici populi prophetasse , delet se solum 393 electum, qui mitteretur ad Assyrios inimicos  Isrel, et ad ciuitatem hostium maximam, ubi idololatria, ubi ignoratio Dei: et quod his maius est, timebat ne per occasionem predicationis sue, illis conuersis ad penitentiam, Isrel penitus relinqueretur. Nouerat enim eodem spiritu, quo illi gentium preconium credebatur, quod quando nationes credidissent, tunc periret domus Isrel, et quod aliquando futurum erat, hoc ne in suo fieret  tempore, uerebatur. Unde imitatus Cain Ionas , et recedens a facie Domini, fugere uoluit in Tharsis, quam Iosephus interpretatur Tharsum Cilicie ciuitatem, [c 1Kb] prima tamen littera commutata: quantum uero in Paralipomenon libris intelligi datur, quidam locus Indie sic uocatur. Porro Hebrei THARSIS , mare dici generaliter autumant secundum illud: In spiritu uehementi confringes naues Tharsis , id est, maris. Et in Isaia: Ululate, naues Tharsis . Super quo ante annos plurimos in epistola quadam ad Marcellam dixisse me memini: Non igitur propheta ad certum fugere cupiebat locum; sed mare ingrediens, quocumque pergere festinabat: et magis hoc conuenit fugitiuo, et timido, non locum fuge otiose  eligere; sed primam occasionem arripere nauigandi. Hoc quoque possumus dicere, qui notum tantum putabat in Iudea Deum , et in Isrel magnum nomen eius, postquam illum sensit in fluctibus, confitetur, et dicit: Hebreus ego sum, et Dominum celi ego timeo, qui fecit mare et aridam: si autem ipse fecit mare et aridam, cur aridam relinquens arbitraris te conditorem maris in mari posse uitare? Simulque instruitur per salutem conuersionemque nautarum, etiam tantam multitudinem Niniue simili posse [d 1Kb] confessione saluari. De Domino autem et Saluatore nostro possumus dicere, quod dimiserit domum, et patriam suam, et assumpta carne, quodammodo de celestibus fugerit, ueneritque in Tharsis, hoc est, in mare 394 istius  seculi, secundum quod alibi dicitur: Hoc mare magnum et spatiosum, ibi reptilia, quorum non est numerus. Animalia pusilla cum magnis, illic naues pertransibunt [Al. perambulabunt]. Draco iste quem formasti ad illudendum ei . Idcirco enim et in passione dicebat: Pater, si possibile est, transeat calix iste a me: ne populo conclamante: Crucifige, crucifige talem . Et: Nos non habemus regem nisi Cesarem , plenitudo gentium subintraret, et frangerentur rami oliue, pro quibus oleastri uirgulta succrescerent . Tanteque pietatis et amoris fuit in populum pro electione patrum, et repromissione ad Abraham, ut in cruce positus diceret: Pater, ignosce eis, quod enim faciunt, nesciunt . uel  certe quoniam Tharsis interpretatur contemplatio gaudii, ueniens ad Ioppen propheta, que et ipsa speciosam sonat, ire festinat ad gaudium, et quietis beatitudine [e 1Kb] perfrui, totum se tradere theorie, melius esse arbitrans pulchritudine et uarietate scientie perfrui, quam per occasionem salutis gentium ceterarum perire populum, de quo Christus in carne generandus sit.

  Et descendit in Ioppen, et inuenit nauem euntem in Tharsis: et dedit naulum eius, et descendit in eam, ut iret cum eis in Tharsis a facie Domini. LXX: Et ascendit in Ioppen, et inuenit nauem euntem in Tharsis: deditque naulum suum, ascendit in eam, ut nauigaret cum eis in Tharsis a facie Domini. Ioppen portum esse Iudee, et in Regnorum [a 1Kb] et Paralipomenon libris legimus , ad quem Hiram quoque rex Tyri ligna de Libano ratibus transferebat, que Ierusalem terreno itinere perueherentur. Hic locus est, in quo usque hodie saxa monstrantur in littore, in quibus Andromeda religata, Persei quondam sit liberata presidio. Scit eruditus lector historiam; sed et iuxta regionis naturam de montanis et arduis ad Ioppen et campestria  ueniens propheta, recte dicitur descendisse, et inuenisse nauem funem soluentem e littore, et ingredientem mare, deditque naulum eius, 395 siue mercedem nauis, id est, subuectionis eius, iuxta Hebraicum, siue naulum pro se [Al. suum], ut Septuaginta transtulerunt. Et descendit in eam, ut proprie continetur in Hebraico: IERED  enim descendit dicitur: ut fugitiuus sollicite latebras quereret. uel ascendit, ut scriptum est in editione uulgata: ut quocumque nauis pergeret, perueniret: euasisse se putans, si Iudeam relinqueret. Sed et Dominus noster in extremo Iudee littore  non uult tollere panem filiorum, et dare eum canibus ; sed quia uenerat ad oues perditas domus Isrel, dat uectoribus pretium,  ut qui primum suum sanare [Al. saluare] uult populum, saluet accolas maris, et inter turbines ac tempestates, id est, passionem suam, crucisque conuicia submersus in inferno, saluet eos, quos quasi in naui dormiens negligebat . Prudens rogandus est lector, ne eumdem uelit ordinem tropologie, quem et historie querere. Nam et Apostolus, Agar et Saram ad duo Testamenta refert: et tamen non omnia que in historia illa narrantur, tropologice interpretari possumus. Et ad Ephesios de Adam et Eua disputans, ait: Propter hoc relinquet homo patrem et matrem, et adherebit uxori sue, et erunt duo in carne una: Sacramentum hoc magnum est: Ego autem dico in Christo, et in Ecclesia . Numquid totum principium  Geneseos, et fabricam mundi, et hominum conditionem ad Christum, et ad Ecclesiam referre possumus, quia hoc testimonio sic abusus est Apostolus? Fac enim hoc quod scriptum est: Ideo relinquet homo patrem suum, referamus ad Christum, ut dicamus eum Patrem in celis reliquisse Deum,  ut gentium [b 1Kb] populus iungeretur Ecclesie: hoc quod sequitur, matrem suam, quomodo possumus interpretari, nisi forte dicamus reliquisse eum celestem Ierusalem, que est mater Sanctorum, et cetera multo his difficiliora? Illud etiam quod ab eodem Apostolo scribitur: Bibebant autem de spirituali consequente eos petra: petra autem erat Christus , nequaquam nos arctat ut omnem Exodi librum referamus ad Christum. 396 Quid enim possumus dicere? quod hec petra a Moyse percussa sit, non semel sed bis , quod aque fluxerint, et torrentes repleti sint. Num uniuersam loci huius historiam per hanc occasionem cogemus sub lege allegorie? et non potius unusquisque locus secundum historie diuersitatem, diuersam recipiet  intelligentiam spiritualem? Igitur sicut hec testimonia suas interpretationes habent, et nec precedentia, nec consequentia eamdem desiderant allegoriam: sic et Ionas propheta non absque periculo interpretantis, totus referri ad Dominum poterit. Nec ex eo quod in Euangelio dicitur: Generatio pessima [Al. praua] et adultera signum querit, et signum non dabitur ei, nisi signum Ione Prophete. Sicut enim fuit Ionas in uentre ceti tribus diebus et tribus noctibus, sic erit Filius hominis in corde terre, tribus diebus et tribus noctibus .

 Dominus autem misit uentum magnum in mare, et facta est tempestas magna in mari, et nauis periclitabatur conteri. LXX: Et Dominus suscitauit spiritum magnum in mare, et facta est tempestas  magna in mari, et nauis periclitabatur conteri. Potest fuga prophete et ad hominis referri in communi personam, qui Dei precepta contemnens, recessit a facie eius, et se mundo tradidit, ubi postea malorum tempestate, et totius mundi contra se seuiente naufragio, compulsus est sentire Deum, et reuerti ad eum quem fugerat. Unde intelligimus etiam ea que sibi homines estimant salutaria, Deo nolente [Al. uolente], uerti in perniciem, et non solum non prodesse auxilium his, quibus prebetur; sed et ipsos qui prebent, pariter conteri. Sicut legimus uictam ab Assyriis Aegyptum, quia opitulabatur Isreli contra Domini uoluntatem. Periclitatur nauis que periclitantem susceperat: uento maria concitantur, in tranquillitate tempestas oritur, nichil,  Deo aduersante, securum est.

 Et timuerunt naute, et [c 1Kb] clamauerunt uiri ad Deum suum, et miserunt uasa 397 que erant in naui in mare, ut alleuiaretur ab eis. LXX: Et timuerunt qui nauigabant, et clamauerunt unusquisque ad Deum suum, et iactum fecerunt uasorum nauis in mare, ut  alleuiaretur nauis. Arbitrantur nauem solito onere pregrauari, et non intelligunt totum pondus esse fugitiui prophete. Timent naute, clamat unusquisque ad Deum suum; ignorantes ueritatem, non ignorant prouidentiam, et sub errore religionis sciunt aliquid esse uenerandum: proiiciunt onera in mare, ut magnitudinem fluctuum classis leuior transiliret. At contra Isrel nec bonis nec malis intelligit Deum; plangente Christo populum, siccos oculos habet.

Et Ionas descendit ad interiora nauis, et dormiebat sopore graui. LXX: Ionas autem descendit in uentrem nauis, et dormiebat, et stertebat. Quantum ad historiam pertinet, prophete mens secura describitur: non tempestate, non periculis conturbatur, eumdem et in tranquillo, et imminente naufragio animum  gerens. Denique alii clamant ad deos suos, uasa proiiciunt, nititur unusquisque quod potest. Iste tam quietus est et securus, animique tranquilli, ut ad nauis interiora descendens, somno placido perfruatur. Sed et hoc dici potest: Conscius erat fuge et peccati, quo Domini precepta neglexerat: et tempestatem, ignorantibus ceteris, contra se seuire cernebat: ideo descendit ad interiora nauis, et tristis absconditur, ne quasi Dei uindices fluctus aduersum se uideret intumescere. Quod autem dormit, non securitatis est, sed meroris. Nam et Apostolos legimus in Domini passione pre tristitie magnitudine somno fuisse depressos . Sin autem interpretamur in typo, somnus prophete et grauissimus sopor hominem significat erroris sopore  torpentem, cui non suffecerat fugisse a facie Dei, nisi et quadam uecordia mens illius obruta, ignoraret iracundiam Dei, et quasi securus dormiret et profundissimum somnum rauca nare [a 1Kb] resonaret.

 Et accessit ad eum gubernator, et dixit ei: Quid tu sopore deprimeris? Surge, inuoca Deum tuum, si forte recogitet 398 Deus de nobis, et non pereamus, LXX: Et accessit ad eum proreta, et [b 1Kb] dixit ei, quid tu stertis? Surge, inuoca Deum tuum, si quomodo saluos faciat nos Deus, et non pereamus. Naturale est unumquemque in suo periculo de alio plus sperare: unde gubernator, siue proreta, qui uectores timidos debuerat consolari, cernens discriminis magnitudinem, excitat dormientem, et arguit improuide securitatis, commonetque ut ipse quoque  pro uirili portione deprecetur Deum suum: ut cuius erat commune periculum, communis esset oratio. Porro iuxta tropologiam plures sunt qui cum Iona nauigantes, et habentes proprios deos, ad contemplationem gaudii ire festinant. Sed postquam Ionas fuerit sorte deprehensus, et morte illius mundi sedata tempestas, marique tranquillitas reddita, tunc unus adorabitur Deus, et immolabuntur  uictime spirituales, quas utique iuxta litteram in mediis fluctibus non habebant.

 Et dixit uir ad collegam suum: uenite et mittamus sortes, et sciamus quare hoc malum sit nobis: et miserunt sortes, et cecidit sors super Ionam. LXX: Et dixit unusquisque ad proximum suum: uenite, mittamus sortes, et cognoscamus [c 1Kb] cuius gratia malitia hec est super nos: et miserunt sortes, et cecidit sors super Ionam. Nouerant naturam maris, et tanto tempore nauigantes sciebant tempestatum uentorumque rationes, et utique si solitos, et quos aliquando experti fuerant, fluctus uidissent consurgere, numquam forte auctorem naufragii quererent, et per rem incertam, certum cuperent euitare discrimen. Nec statim debemus sub hoc exemplo sortibus  credere, uel illud de Actibus Apostolorum huic testimonio copulare, ubi sorte in Apostolatum Matthias eligitur , cum priuilegia singulorum non possint legem facere communem. Sicut enim in condemnationem Balaam asina loquitur , et Pharao , et Nabuchodonosor in iudicium sui , somniis futura cognoscunt, et tamen Deum non intelligunt reuelantem: Caiphas quoque prophetat ignorans, quod expediret unum perire pro cunctis : ita et hic fugitiuus sorte deprehenditur, non uiribus sortium, 399 et maxime sortibus ethnicorum, sed uoluntate eius qui sortes regebat incertas. Quod autem dicitur: Et cognoscamus propter quem malitia hec est super nos, hic malitiam pro afflictione et calamitate accipere  debemus, secundum illud: Sufficit diei malitia sua . Et in Amos propheta: Si est malitia in ciuitate quam Dominus non fecerit . Et in Isaia: Ego Dominus qui facio pacem, et creo mala . In alio uero loco malitia contraria uirtuti [Al. ueritati] intelligitur, iuxta quod in hoc eodem propheta supra legimus: Ascendit clamor malitie eius ad me.

 Et dixerunt ad eum: Indica nobis, cuius causa malum istud sit nobis, quod opus [uulg. addit est] tuum, que terra tua, [d 1Kb] et quo uadis, uel ex quo populo es tu? LXX: Et dixerunt ad eum: Annuntia nobis cuius gratia hec malitia est in nobis, quod opus tuum, et unde uenis, et quo uadis, et ex qua regione es, et ex quo populo es tu? Quem sors indicauerat,  cogunt uoce propria confiteri, cur tanta tempestas sit, uel quare contra eos Dei ira deseuiat: Indica, inquiunt, nobis cuius causa malum istud sit super nos: quid operis agas, de qua terra, de quo populo proficiscaris, quo abire festines. Et notanda breuitas, quam admirari in uirgilio solebamus:

   Iuuenes, que causa subegit
Ignotas tentare uias, quo tenditis, inquit:
Qui genus: unde domo, pacemne huc fertis, an arma? 
 Interrogatur persona, regio, iter, ciuitas: ut ex his cognoscatur et causa discriminis.

 Et dixit ad eos: Hebreus ego sum, et Dominum Deum celi ego timeo, qui fecit mare et aridam. LXX: Et dixit ad eos: Seruus Domini ego sum, et Deum celi ego colo, qui fecit mare et aridam. Non dixit, Iudeus ego sum, quod scissura decem tribuum a duabus populo nomen imposuit; sed, Hebreus sum, hoc est , transitor, sicut et Abraham, qui dicere poterat: Aduena sum ego et peregrinus, sicut omnes patres mei : de quo in alio psalmo scribitur: Transierunt de gente in gentem, et de regno ad populum alterum . Moyses, Transeam, inquit, et uidebo uisionem hanc magnam . Et Dominum Deum celi ego  timeo: non deos quos inuocatis, et qui saluare 400 non possunt, sed Deum celi, qui mare fecit et aridam. Mare, in quo fugio; aridam, de qua fugio. Et eleganter ad distinctionem maris, non terra, sed arida nuncupatur. Et in breui uniuersitatis factor ostenditur, qui et celi Dominus est, et terre, et maris. Queritur autem, quomodo uere dicere comprobetur: Dominum Deum celi ego timeo, cum eius precepta non faciat. Nisi forte respondeamus, quod et peccatores timeant Deum, seruorumque sit non diligere, sed timere; quamquam in hoc loco timor pro cultu possit intelligi, iuxta sensum eorum qui audiebant, et adhuc ignorabant Deum.

 Et timuerunt uiri timore magno, et dixerunt ad eum, quid hoc fecisti? Cognouerunt [uulg.  cognouerant] enim uiri quod a facie Domini fugeret, quia indicauerat eis. LXX: Et timuerunt uiri timore magno, et dixerunt ad eum, quid hoc fecisti? Cognouerunt enim uiri quod a facie Domini fugeret, eo quod indicasset eis. Historie ordo preposterus est: quia enim poterat dici, nulla causa timoris fuit, ex eo quod eis confessus est, dicens: Hebreus ego sum, et Dominum Deum celi ego timeo, qui fecit mare et aridam: statim subnectitur quod idcirco timuerunt, quia eis indicauerat, se Domini fugere conspectum, et eius non fecisse precepta. Denique causantur, et dicunt: quid hoc fecisti? id est, si times Deum, cur fugis? Si tante potentie predicas quem colis, quomodo te putas eum posse euadere? Timent autem timore magno, quod intelligunt sanctum, et sancte  gentis uirum , et tamen fugitiuum celare non possunt. Magnus est qui fugit, sed maior ille qui querit: non audent tradere, celare non possunt. Reprehendunt culpam, timorem confitentur: rogant ut ipse remedio sit, qui auctor peccati fuerat. uel certe quod dicunt: quid hoc fecisti? non increpant, sed interrogant, uolentes causam fuge nosse, serui a Domino, filii a patre, hominis a Deo. Quod est, inquiunt, tantum mysterium, ut terra deseratur, expetantur maria, relinquatur patria, loca appetantur aliena?

  Et dixerunt ad eum: quid faciamus tibi, 401 et cessabit mare a nobis? quia mare ibat, et intumescebat. LXX: Et dixerunt ad eum, quid tibi faciemus, et quiescet mare a nobis? quia mare ibat, et suscitabat magis fluctus. Propter te dicis, uentos, fluctus, mare, gurgites concitatos? exposuisti causam morbi, indica sanitatis. Ex eo quod contra nos surgit mare, intelligimus iram esse susceptionis tue. Si culpa est quod suscepimus, quid facere possumus, ne Dominus irascatur? quid faciemus tibi? [a 1Kb] hoc est, interficiemus te? sed cultor es Domini: seruabimus? sed Deum fugis. Nostrum est prebere manus; quid fieri iubeas, tuum est imperare, quo facto quiescat mare, quod nunc Creatoris iram suo tumore testatur. Statimque historicus causam iungit  istiusmodi questionis, mare, dicens, ibat, et intumescebat. Ibat, ut iussum fuerat: ibat in uindictam Domini sui: ibat, persequens fugitiuum prophetam. Intumescebat autem per singula momenta temporum, et quasi nautis morantibus, in fluctus maiores suscitabatur, ut ostenderet ultionem Creatoris se differre non posse.

 Et dixit ad eos, tollite me, et mittite me [uulg. tacet me] in mare, et cessabit mare a uobis: scio enim [uulg. addit ego] quia propter me tempestas hec grandis est [uulg. uenit] super uos. LXX: Et dixit Ionas ad eos, tollite me, et mittite me in mare, et quiescet mare a uobis: ego enim noui quod propter me fluctus magni contra uos sunt. Contra me tempestas detonat, me querit, naufragium uobis minatur, ut  me prehendat: me prehendet, ut mea morte uiuatis. Scio, inquit, quia propter me tempestas hec grandis est. Non ignoro in meam penam elementa turbari, mundi esse confusionem, mihi irasci, in uos seuire naufragium: fluctus ipsi imperant uobis, ut me mittatis in mare. Si ego sensero tempestatem, uos recuperabitis tranquillitatem. Et animaduertenda pariter fugitiui nostri magnanimitas, non tergiuersatur, non dissimulat, non negat; sed qui confessus fuerat de fuga, penam libenter assumit, se cupiens perire, ne propter se et ceteri pereant, et ad peccatum fuge, aliene quoque delictum addatur necis. Hoc quantum ad historiam: 402 ceterum non ignoramus, flantes uentos, quibus in Euangelio, ut quiescerent, Dominus imperauit , et periclitantem  nauiculam, in qua dormiebat Ionas, et intumescens mare quod increpatur: tace et obmutesce, referri ad Dominum Saluatorem, et periclitantem Ecclesiam, uel Apostolos suscitantem [Al. sustantes], qui eum deserentes in passione, quodammodo in fluctus precipitabant: Iste Ionas dicit: Scio quia propter me tempestas grandis est super uos, quia me uident uenti uobiscum ire in Tharsis, hoc est, ad contemplationem letitie nauigare, ut uos mecum perducam ad gaudium: ut ubi ego sum et Pater, ibi et uos sitis . Idcirco seuiunt, idcirco mundus, qui in maligno positus est, fremit : ideo elementa turbantur: me cupit deuorare mors, ut uos pariter occidat; et non intelligit, quia uelut in hamo escam capit, ut mea morte moriatur. Tollite me, et mittite in mare. Non est enim nostrum, mortem arripere, sed illatam ab aliis libenter excipere. Unde et in persecutionibus non licet propria perire manu, absque eo ubi [a 15Kb] castitas periclitatur; sed percutienti colla submittere. Sic, inquit, placate uentos, sic in maria libamina fundite: tempestas que propter me seuit contra uos, me moriente, sedabitur.

 Et remigabant uiri ut reuerterentur ad aridam, et non ualebant, quia mare ibat, et intumescebat super eos. LXX: Et conabantur uiri, ut reuerterentur ad terram, et non poterant, quia mare ibat, et  insurgebat magis contra eos. Protulerat propheta contra se sententiam; sed illi cultorem audientes Dei, manus iniicere non audebant, propterea nitebantur reuerti ad aridam, et effugere discrimen, ne sanguinem funderent, magis uolentes perire, quam perdere. O rerum quanta mutatio! populus qui seruierat Deo, dicit: Crucifige, crucifige talem . Istis imperatur ut occidant, mare furit, tempestas iubet, et proprium periculum negligentes, de aliena salute solliciti sunt. Quamobrem et Septuaginta inquiunt, id est, uim cupiebant facere et naturam rerum uincere, ne uiolarent 403 prophetam Dei. Quod autem [b 1Kb] remigabant uiri, ut reuerterentur ad aridam, putabant absque sacramento eius qui passurus erat, posse nauem de periculo liberari: cum  Ione subuersio, nauis fuerat [Al. fuerit] releuatio.

 Et Clamauerunt ad Dominum, et dixerunt: quesumus, Domine, ne pereamus in anima uiri istius, et ne des super nos sanguinem innocentem, quia tu, Domine, sicut uoluisti, fecisti. LXX: Et clamauerunt ad Dominum, et dixerunt: nequaquam, Domine, ne pereamus propter animam uiri huius, et non des super nos sanguinem iustum, tu enim, Domine, sicut uoluisti, fecisti. Grandis uectorum fides: periclitantur ipsi, et pro alterius anima deprecantur. Sciunt enim peiorem mortem peccati esse, quam uite. Et ne des, inquiunt, super nos sanguinem innocentem. Contestantur Dominum, ut quodcumque facturi sunt, non sibi reputetur, et quodammodo dicunt, nolumus interficere prophetam tuum, sed  iram tuam et ipse confessus est, et tempestas loquitur, quia tu, Domine, sicut uoluisti, fecisti; uoluntas tua expletur per nostras manus. Nonne nobis uidetur nautarum uox, Pilati esse confessio, qui lauat manus suas, et dicit: Mundus sum ego a sanguine uiri huius . Nolunt Christum perire gentes, innocentem sanguinem protestantur. Et Iudei dicunt: Sanguis eius super nos, et super filios  nostros. Et ideo si leuauerint manus, non exaudientur, quia plene sunt sanguine: Quia tu, Domine, sicut uoluisti, fecisti: Quod nos suscepimus, quod turbo consurgit, quod uenti seuiunt, quod mare suscitatur in fluctus, quod proditur sorte fugitiuus, quod indicat quid fieri debeat, tue est, Domine, uoluntatis, tu enim sicut uoluisti, fecisti. Unde et Saluator dicit in psalmo: Domine, ut facerem uoluntatem tuam, uolui .

 Et tulerunt Ionam, et miserunt in mare, et stetit mare a feruore suo. LXX: Et tulerunt Ionam, et miserunt in mare, et stetit mare a commotione sua. Non dixit arripuerunt, non ait inuaserunt, sed tulerunt: quasi cum obsequio et honore portantes, miserunt in mare non repugnantem, sed prebentem  manus ipsorum uoluntati. Et 404 stetit mare, quia inuenerat quem querebat. uelut si quis persequatur fugitiuum, et concito pergat gradu, postquam fuerit consecutus, desistit currere, et stat ac tenet quem apprehenderit. Ita et mare quod, absente Iona, irascebatur, in uisceribus suis desideratum tenens, gaudet et confouet, et ex gaudio tranquillitas redit. Si consideremus ante passionem Christi, errores mundi, et diuersorum dogmatum flatus contrarios, et nauiculam totumque humanum genus, id est, creaturam Domini periclitantem, et post passionem eius tranquillitatem fidei, et orbis pacem, et secura omnia, et conuersionem ad Deum, uidebimus quomodo post precipitationem Ione steterit mare a feruore [Al. furore] suo.

  Et timuerunt uiri timore magno Dominum, et immolauerunt hostias Domino, et uouerunt uota. [c 1Kb] LXX similiter. Ante Domini passionem timentes clamauerunt ad deos suos: post passionem eius Dominum timent, id est, uenerantur et colunt, et non timent simpliciter, ut in principio legimus, sed timore magno, iuxta illud quod dicitur: Ex tota anima, et ex toto corde, et ex tota mente tua . Et immolauerunt hostias, quas certe iuxta litteram in mediis fluctibus non habebant: sed quia sacrificium Deo spiritus contribulatus est . Et in alio loco dicitur: Immola Deo sacrificium laudis, et redde Altissimo uota tua . Et rursum: Reddemus tibi uitulos labiorum nostrorum: idcirco in mari immolant hostias, et alias sponte  promittunt uota facientes: se numquam ab eo quem colere ceperant, recessuros. Timuerunt enim timore magno: quia ex tranquillitate maris et tempestatis fuga, uera prophete uerba cernebant. Ionas in mari fugitiuus, naufragus, mortuus, saluat nauiculam fluctuantem: saluat ethnicos in diuersas prius sententias mundi errore iactatos. Et Osee, Amos, Isaias, Iel, qui eodem tempore prophetabant, populum in  Iudea nequeunt emendare. Ex quo ostenditur sedari non posse naufragium, nisi morte fugitiui.

 Et preparauit Dominus piscem grandem: ut deglutiret Ionam. LXX: Et precepit Dominus ceto magno, et deuorauit Ionam. Morti et inferno precepit 405 Dominus, ut prophetam suscipiat. Que auidis faucibus predam putans, quantum in deuoratione letata est, tantum luxit in uomitu. Tuncque completum est illud quod legitur in Osee: Ero mors tua, o mors: ero morsus tuus, inferne . In Hebraico autem piscem grandem legimus, pro quo LXX interpretes, et Dominus in Euangelio cetum uocant, rem ipsam breuius explicantes. In Hebraico enim dicitur DAG GADOL,  quod interpretatur, piscis grandis: haud dubium  quin cetum significet. Et animaduertendum, quod ubi putabatur interitus, ibi custodia sit. Porro quod ait, preparauit, uel ab initio cum conderet, de quo et in psalmo scribitur: Draco iste quem formasti ad illudendum ei : uel certe iuxta nauem fecit uenire, ut precipitem Ionam in suos reciperet sinus, et pro morte preberet habitaculum: ut qui in naui iratum senserat Deum, propitium in morte sentiret.

 Et erat Ionas in uentre piscis tribus diebus et tribus noctibus. LXX: Et erat Ionas in uentre ceti tribus diebus et tribus noctibus. Huius loci mysterium in Euangelio Dominus exponit , et superfluum est, uel id ipsum, uel aliud dicere, [a 1Kb] quam exposuit ipse, qui passus est. Hoc solum querimus, quomodo tres dies, et tres noctes fuerit [Al.  fecerit] in corde terre. Quidam , quando sole fugiente ab hora sexta usque ad horam nonam, nox successit diei, in duos dies et noctes diuidunt, et apponentes sabbatum, tres dies et tres noctes estimant supputandas: nos uero totum intelligamus a parte: ut ex eo quod mortuus est, unam diem supputemus et noctem, et sabbati alteram: tertiam uero noctem, que diei Dominice mancipatur, referamus ad exordium diei alterius: nam et in Genesi nox non precedentis diei est , sed sequentis, id est, principium futuri, non finis preteriti. Hoc ut intelligi possit, dicam simplicius. Finge aliquem hora nona egressum esse de mansione, et alterius diei hora tertia ad mansionem alteram peruenisse: si dixero bidui eum fecisse  iter, non statim reprehendar mendacii, quia ille qui ambulauit, non omnes horas utriusque diei, sed quamdam partem 406 itinere consumpserit. Certe mihi hec uidetur interpretatio. Si quis autem istam non receperit, et meliori sensu potest loci huius exponere sacramentum, illius magis sequenda est sententia.

Et orauit Ionas ad Dominum Deum suum de utero piscis: et dixit: [b 1Kb] LXX similiter, tantum ordine commutato. Si Ionas refertur ad Dominum, et ex eo  quod tribus diebus ac noctibus in utero ceti fuit, passionem indicat Saluatoris, debet et oratio illius typus esse orationis Dominice. Nec ignoro, quosdam fore, quibus incredibile uideatur, tribus diebus ac noctibus in utero ceti, in quo naufragia dirigebantur, hominem potuisse seruari, qui utique aut fideles erunt, aut infideles: si fideles, multo maiora credere cogentur: Quomodo tres pueri missi in caminum estuantis incendii, intantum illesi fuerint, ut ne uestimenta quidem eorum odor ignis attigerit : Quomodo recesserit mare, et ad instar murorum hinc inde rigidum steterit, ut preberet uiam populo transeunti : Quomodo humana ratione, aucta fame, leonum rabies predam suam timens aspexerit, nec tetigerit: et multa huiuscemodi. Sin  autem infideles erunt, legant quindecim libros Nasonis Metamorphoseos, et omnem Grecam, Latinamque historiam, ibique cernent uel Daphnen in laurum, uel Phetontis sorores in populos arbores fuisse conuersas: quomodo Iupiter eorum sublimissimus deus, sit mutatus in cygnum, in auro fluxerit, in tauro rapuerit, et cetera, in quibus ipsa turpitudo fabularum, diuinitatis denegat sanctitatem. Illis credunt, et dicunt Deo cuncta possibilia: et cum turpibus credant, potentiaque Dei uniuersa defendant, eamdem uirtutem non tribuunt et honestis. Quod autem scriptum est: Et orauit Ionas ad Dominum Deum suum de utero piscis, et dixit, intelligimus eum postquam in utero ceti sospitem esse se senserit, non desperasse de Domini misericordia, et totum ad obsecrationem  esse conuersum. Deus enim qui dixerat de iusto: Cum ipso sum in tribulatione . Et: Cum inuocauerit me, dicam: adsum, affuit ei, et dicere potest qui exauditus est: In tribulatione dilatasti mihi .

 407 Clamaui de tribulatione mea ad Dominum, et exaudiuit me, de uentre inferni clamaui, et exaudisti uocem meam. Septuaginta similiter, hoc tantummodo commutato: de uentre inferi clamoris mei [c 1Kb] audisti uocem meam. Non dixit, clamo, sed clamaui: nec de futuro precatur, sed de preterito gratias agit: indicans nobis quod ex eo tempore quo precipitatus in mare uidisset cetum, et tantam corporis molem, et immanes rictus aperto se ore sorbere, Domini recordatus sit, et clamauerit, uel aquis cedentibus,  et clamore inueniente locum, uel toto cordis affectu, secundum illud quod Apostolus dicit: Clamantes in cordibus uestris, abba, pater . Et clamauerit ei qui solus nouit corda hominum, et loquitur ad Moysen: Quid clamas ad me ? Cum utique nichil ante hanc uocem clamasse Moysen Scriptura commemoret. Hoc est illud quod in primo graduum psalmo legimus: Ad Dominum cum tribularer clamaui, et exaudiuit me . uentrem autem inferi, aluum ceti intelligamus, que tante  fuit magnitudinis, ut instar obtineret inferni. Sed melius ad personam Christi referri potest, qui sub nomine Dauid cantat in psalmo: Non derelinques animam meam in inferno: nec dabis sanctum tuum uidere corruptionem . Qui fuit in inferno uiuens, inter mortuos liber.

 Et proiecisti me in profundum [a 1Kb] in corde maris, et flumen circumdedit me. LXX: Proiecisti me in profundum cordis maris, et flumina me circumdederunt. Quantum ad personam Ione non est difficilis interpretatio: quod ceti clausus aluo in profundissimo et in medio maris fuerit, fluminibusque uallatus sit. Quantum ad Dominum Saluatorem sexagesimi octaui psalmi sumamus exemplum in quo loquitur: Infixus sum in limo profundi,  et non est substantia: ueni in profundum maris, et tempestas demersit me; de quo et in alio psalmo dicitur: Tu autem abiecisti et despexisti, distulisti Christum tuum: subuertisti testamentum serui tui, contaminasti in terra sanctuarium eius, destruxisti omnes macerias eius , et reliqua. Ad comparationem enim celestis beatitudinis, et eius loci, de quo scriptum est: In pace sancta locus eius , omnis terrena habitatio plena est fluctibus, 408 plena tempestatibus. Porro per cor maris significatur infernus, pro quo in Euangelio legimus: In corde terre . Quomodo autem cor animalis in medio est, ita et infernus in medio terre esse perhibetur. uel certe iuxta , in corde maris, id est, in mediis tentationibus esse se memorat. Et tamen  cum inter amaras aquas fuerit, et tentatus sit iuxta omnia absque peccato, non sensit amaras aquas: sed flumine circumdatus est, de quo et in alio loco legimus: Fluminis impetus letificat ciuitatem Dei : aliis bibentibus salsos fluctus, ego in mediis tentationibus dulcissima fluenta sorbebam. Nec impium tibi esse uideatur, si nunc Dominus dicat: Proiecisti me in profundum , qui loquitur in psalmo: Quoniam quem tu percussisti, ipsi persecuti sunt: secundum illud quod ex persona Patris in Zacaria ponitur: Percutiam pastorem, et oues dispergentur .

Omnes gurgites tui et fluctus tui super me transierunt. LXX: Omnes eleuationes tue et fluctus tui super me transierunt. Quod super Ionam tumentes  maris fluctus transierint, et detonuerit seua tempestas, nulli dubium est. Querimus autem quomodo omnes eleuationes, et gurgites, et fluctus Dei, super Saluatorem transierint. Tentatio est uita hominum super terram , siue ut in Hebraico habetur, militia, quia hic militamus, ut alibi coronemur. Nullusque est hominum, qui cunctas sustinere queat tentationes, absque eo qui tentatus est in omnibus, iuxta nostram similitudinem, sine peccato. Unde et ad Corinthios dicitur: Tentatio uos non apprehendat, nisi humana. Fidelis autem Deus qui non dimittet uos tentari supra id, quod potestis; sed faciet cum tentatione  et exitum, ut possitis sustinere . Et quoniam omnes persecutiones, et uniuersa que accidunt, absque Dei non ingruunt uoluntate: idcirco Dei gurgites dicuntur et fluctus, qui non oppresserunt Iesum, sed transierunt per eum, minantes tantum naufragium, non inferentes. Uniuerse ergo persecutiones, et turbines, quibus genus uexabatur humanum, et cuncte nauicule frangebantur, super meum detonuere caput. Ego sustinui tempestates, et fregi turbines seuientes, ut ceteri securius nauigarent.

409  Et ego dixi, abiectus sum a conspectu oculorum tuorum. LXX: Ego dixi, abiectus sum ab oculis tuis. Antequam clamarem de tribulatione mea, et exaudires me, quia [Al. qui] formam serui  acceperam, fragilitatem quoque illius imitatus, dixi: Abiectus sum a conspectu oculorum tuorum. Quando eram tecum, et tuo lumine perfruebar, et in te [Al. tuo] lumine ego eram lumen, non dicebam, abiectus sum. Postquam autem ueni in profundum maris, et hominis carne circumdatus sum, humanos imitor affectus, dico: Abiectus sum a conspectu oculorum tuorum. Hoc quasi homo locutus sum: ceterum quasi Deus, et his, qui cum essem in forma tua, non sum rapinam arbitratus equalem me esse tui , uolens ad te euehere humanum genus: ut ubi ego sum et tu, ibi sint et omnes, qui in me et te crediderunt , dico:

uerumtamen rursum uide templum sanctum tuum [b 1Kb] LXX: Putasne addam ut uideam templum sanctum  tuum? Hoc quod in Greco dicitur , et habet uulgata editio, putas, interpretari potest, igitur, ut sit quasi propositionis et assumptionis, confirmationisque ac syllogismi extrema conclusio, non ex ambigentis incerto, sed ex fiducia comprobantis: pro quo nos interpretati sumus: uerumtamen rursum uidebo templum sanctum tuum, secundum illud quod ex persona eius in alio psalmo dicitur: Domine, dilexi decorem domus tue, et locum tabernaculi glorie tue . Et Euangelicam lectionem in qua scriptum est: Pater, glorifica me apud te ea gloria, quam habui priusquam mundus fieret . Et respondit de celo Pater: [c 1Kb] Et glorificaui, et glorificabo . uel certe quia legitur: Pater in me, et ego in Patre ,  sicut templum Patris Filius est, ita templum Filii Pater. Ipse enim dicit: Ego de Patre exiui, et ueni . Et: uerbum erat apud Deum, et Deus erat uerbum . Aut unus idemque Saluator quasi homo postulat: quasi Deus pollicetur; et de sua quam semper habuit, possessione securus est. Ex Ione uero persona, uel optantis, uel confidentis affectu liquido intelligi potest, quod desiderauerit in profundo maris positus uidere templum Domini, et spiritu prophetali alibi sit, et aliud [Al. alibi] contempletur.

410  Circumdederunt me aque usque ad  animam meam, abyssus uallauit me. LXX. Circumfusa est mihi aqua usque ad animam meam: abyssus uallauit me nouissima. Aque iste, que uicine sunt abyssis, que in terris uoluuntur, et defluunt, que multum secum limi trahunt, non corpus, sed animam nituntur occidere, amice quippe sunt corporum, et eius uoluptatibus confouentur. Unde secundum illud quod supra diximus, loquitur Dominus in Psalmo: Saluum me fac, Domine, quoniam intrauerunt aque usque ad animam meam . Et in alio loco: Torrentem pertransiit anima nostra . Et: Ne urgeat super me puteus os suum, neque concludat infernus ; non mihi deneget exitum, qui sponte descendi, sponte conscendam, qui uoluntarius captiuus ueni, debeo deliberare captiuos, ut  impleatur illud: Ascendens in altum captiuam duxit captiuitatem : eos enim qui ante captiui fuerant in morte, iste cepit ad uitam. Abyssos autem perniciosas quasdam et pessimas fortitudines accipere debemus, uel tormentis suppliciisque deditas potestates, ad quas et in Euangelio demones rogant ne ire cogantur . Unde [a 1Kb] et tenebre erant super abyssum . Interdum abyssus accipitur et pro sacramentis ac profundissimis sensibus, et iudiciis Dei: Iudicia Domini abyssus multa . Et: Abyssus abyssum inuocat, in uoce cataractarum tuarum .

Pelagus operuit caput meum, ad extrema montium descendi, terre uectes concluserunt me in eternum. LXX: Intrauit caput meum ad scissuras montium:  descendi in terram, cuius uectes sunt retinacula sempiterna. Quod Ione caput pelagus operuerit, et ad montium extrema descenderit, et uenerit usque ad profunda terrarum, quibus quasi uectibus et columnis Dei uoluntate globus terre sustentatur, nulli dubium est, de qua et alibi dicitur: Ego confirmaui columnas eius . De Domino autem Saluatore iuxta utramque editionem uidetur mihi sic posse intelligi, quod principale et caput eius, id est, anima quam cum corpore pro salute nostra dignanter assumpsit, descenderint in scissuras montium, qui fluctibus operiebantur, qui se a celi subtraxerant libertate, quos abyssus ambiebat, qui se a Dei sciderant 411 maiestate, et postea etiam ad inferna penetrarit: ad que loca quasi in extremo limo  peccatorum, anime trahebantur, dicente Psalmographo: Intrabunt in inferiora terre, partes uulpium erunt . Isti sunt uectes terre, et quasi quedam sere extremi carceris ac suppliciorum, nolentes ab inferis animas exire captiuas. Unde significanter LXX [Al. ] transtulerunt, hoc est, semper tenere cupientes, quos semel inuaserant. Sed Dominus noster, de  quo sub persona Cyri in Isaia legimus: Fores eneas conteram, et uectes ferreos confringam , ad montium extrema descendit, et eternis conclusus est uectibus, ut omnes qui clausi fuerant, liberaret.

 Et subleuabis de corruptione uitam meam, Domine Deus meus. LXX: Et ascendat de corruptione uita [b 35Kb] mea, Domine Deus meus. Proprie dixit, subleuabis: uel ascendat de corruptione uita mea, quia ad corruptionem, et ad inferna descenderat. Hoc est, quod Apostoli interpretantur in quinto decimo psalmo ex persona Domini prophetatum: Quoniam non derelinques animam meam in inferno, nec dabis sanctum tuum uidere corruptionem: quod Dauid scilicet mortuus sit et sepultus: Saluatoris autem caro  non uiderit corruptionem. Alii uero interpretantur quod ad comparationem celestis beatitudinis et uerbi Dei, humanum corpus corruptio sit, quod seminatur in corruptione; et in centesimo secundo psalmo ex persona Iusti [c 1Kb] significetur: Qui sanat omnes infirmitates tuas: qui redemit de interitu uitam tuam. Unde et Apostolus dicit: Miser ego homo, quis me liberabit de corpore mortis huius ? Et appellatur corpus mortis, uel corpus humilitatis. Hoc illi ad occasionem sue ducunt hereseos: ut sub persona Christi mentiantur antichristum: Ecclesias teneant, ut uentrem pinguissimum nutriant, et carnaliter uiuentes, contra carnem disputent [Al. disputant]. Nos autem scimus de incorrupta uirgine corpus assumptum, non corruptionem Christi fuisse,  sed templum. Quod si in Apostoli ad Corinthios sententiam trahimur, in qua corpus dicitur spirituale , ne contentiosi 412 uideamur, dicemus idipsum quidem corpus, et eamdem carnem resurgere, que sepulta est, que in humo condita; sed mutare eam gloriam, non mutare naturam: Oportet enim corruptiuum hoc induere incorruptionem, et mortale hoc induere immortalitatem. Quando dicitur, hoc, quodammodo duobus digitulis comprehensum corpus ostenditur: hoc in quo nascimur, hoc in quo morimur, hoc quod timent recipere qui puniendi sunt, hoc quod uirginitas exspectat ad premium, adulterium formidat ad penam. Super Iona autem ita intelligi potest: Quod qui in uentre ceti iuxta naturam corporum corrumpi debuerat, et in cibos bestie  proficere, ac per uenas artusque diffundi, sospes et integer manserit. Porro quod ait: Domine Deus meus, blandientis affectus est, quod communem Deum omnium, beneficii magnitudine suum et quasi proprium senserit Deum.

 Cum angustiaretur [Al. anxiaretur] in me anima mea, Domini recordatus sum. LXX: Cum deficeret ex me anima mea, Domini recordatus sum.  Cum, inquit, nullum aliud sperarem auxilium, recordatio Domini mihi saluti fuit, iuxta illud: Recordatus sum Domini, et letatus sum . Et in alio loco: Recordatus sum dierum antiquorum, et annos eternos in mente habui . Ego cum desperarem salutem, et carnis fragilitas in medio uentre ceti nichil me de uita sperare permitteret, quidquid impossibile uidebatur, Domini recordatione superatum est. uidebam me clausum in utero ceti, et tota spes mea Dominus erat. Ex quibus discimus iuxta Septuaginta eo tempore quo deficit anima nostra, et a corporis compage diuellitur, non nos debere alio cogitationem uertere, nisi ad eum, qui et in corpore et extra corpus noster est Dominus. Super Saluatoris uero persona non est difficilis interpretatio, qui dixit:  Tristis est anima mea usque ad mortem . Et: Pater, si possibile est, transeat a me calix iste. Et: In manus tuas commendo spiritum meum : et cetera his similia.

Ut ueniat ad te oratio mea, ad templum 413 sanctum tuum. [a 1Kb] LXX similiter. Idcirco in tribulatione Domini recordatus sum, ut oratio mea de extremo mari, et scissuris montium conscendat ad celos, et ueniat ad templum sanctum tuum, in quo tu eterna frueris beatitudine. Et considerandum quod nouo genere, oratio fiat pro oratione, et precetur ut oratio illius conscendat ad templum Dei. Petit autem quasi pontifex, ut in corpore suo populus liberetur.

 Qui custodiunt uanitates frustra, misericordiam suam [b 1Kb] derelinquent. LXX: Qui custodiunt  uana et mendacia, misericordiam suam reliquerunt. Deus natura misericors est, et paratus ut saluet clementia, quos non potest saluare iustitia: nos autem uitio nostro paratam misericordiam, et ultro se offerentem perdimus et relinquimus. Et non dixit, qui faciunt uanitates (uanitas quippe uanitatum, et omnia uanitas  ne damnare uideretur uniuersos, et cuncto generi humano misericordiam denegare; sed qui custodiunt uanitates, siue mendacium, qui transierunt in affectum cordis: qui non solum faciunt, sed ita custodiunt uanitates, quasi diligant, et thesaurum inuenire se putent. Simulque cerne magnanimitatem prophete, in profundo maris, in uentre tante bestie eterna nocte coopertus, non cogitat de periculo suo, sed de natura rerum,  generali sententia philosophatur. Misericordiam, inquit, suam derelinquent. Licet offensa sit misericordia, quam nos possumus ipsum intelligere Deum (Misericors enim et miserator Dominus, patiens et multe miserationis , tamen eos qui  custodiunt uanitates, non relinquit, non detestatur, sed exspectat ut redeant: illi uero stantem misericordiam et ultro se offerentem sponte propria derelinquunt. Potest hoc et ex persona Domini de Iudeorum perfidia prophetari, qui dum se estimant precepta hominum et Phariseorum mandata seruare, que uanitas atque mendacium sunt, Deum qui semper eorum misertus fuerat, reliquerunt.

 Ego autem in uoce laudis immolabo tibi: 414 quecumque uoui reddam pro salute Domino. LXX: Ego autem cum uoce laudis et confessionis immolabo tibi, quecumque uoui reddam tibi salutare Domino. Qui custodiunt uanitates, suam misericordiam reliquerunt: ego autem qui pro multorum salute deuoratus sum, in uoce laudis et confessionis  immolabo tibi, meipsum offerens: quia Pascha nostrum immolatus est Christus . Et quasi [c 1Kb] uerus pontifex et ouis seipsum pro nobis obtulit. Et confitebor, inquit, tibi ut ante confessus sum, dicens: Confiteor [Al. Confitebor] tibi, Pater Domine celi et terre ; et reddam uota, que feci pro salute omnium Domino, ut omne quod dedisti mihi non pereat in eternum. Cernimus quid in sua passione Saluator pro nostra salute promiserit: non faciamus mendacem Iesum: ergo mundi simus, et ab uniuersis peccatorum sordibus separati, ut nos Deo Patri offerat uictimas quas uouerat.

 Et dixit Dominus pisci: et euomuit Ionam in aridam. LXX: Et precepit ceto, et eiecit Ionam  super siccum. Hec que supra legimus sub persona Ione Dominus deprecatus est in uentre ceti, de quo et Iob mystice loquitur: Maledicat ei qui maledixit diei, ille qui magnum cetum capturus est . Precipitur ergo huic magno ceto, et abyssis et inferno, ut terris restituant Saluatorem: et qui mortuus fuerat, ut liberaret eos qui mortis uinculis tenebantur, secum plurimos educat ad uitam. Quod autem scribitur euomuit, debemus accipere: quod ex imis uitalibus mortis, uictrix uita processerit.

 Et factum est uerbum Domini ad Ionam secundo, dicens: Surge et uade in Niniuen ciuitatem magnam, et predica in ea [d 1Kb] iuxta predicationem priorem, quam ego loquor ad te. LXX: Et  factus est sermo Domini ad Ionam secundo, dicens: Surge, et uade in Niniuen ciuitatem magnam, et predica in ea iuxta predicationem priorem, quam ego locutus sum ad te. Non dicitur prophete, quare non fecisti quod tibi fuerat imperatum, sed sufficit ei  naufragii et 415 deuorationis sola correptio, ut qui imperantem non senserat Dominum, intelligeret liberantem. Alioquin superfluum est delinquenti seruo post plagas uelle imputare quod fecit, cum huiuscemodi correptio non tam emendatio sit, quam exprobratio. Dominus autem noster post resurrectionem secundo mittitur ad Niniuen, ut qui prius quodammodo fugerat, dicens: Pater, si possibile est, transeat a me calix iste , et noluerat dare panem filiorum canibus ; nunc quia illi dixerant, Crucifige, crucifige talem: Nos non habemus regem nisi Cesarem , sponte pergit ad Niniuen, ut hoc predicet post resurrectionem, quod ut predicaret, et ante passionem ei fuerat imperatum. Totum autem quod iubetur, quod  obedit, quod non uult, quod iterum uelle cogitur, quod Patris secundo exsequitur uoluntatem, refer ad hominem et ad formam serui, cui talia uerba conueniunt.

 Et surrexit Ionas, et abiit in Niniuen iuxta uerbum Domini: et Niniue erat ciuitas magna Dei [uulg. tacet Dei], itinere trium dierum: et cepit Ionas introire in ciuitatem itinere diei unius. LXX: Et surrexit Ionas, et abiit in Niniuen, sicut ei locutus fuerat Dominus. Erat autem Niniue ciuitas magna Deo, quasi itinere uie dierum trium: et cepit Ionas ingredi ciuitatem quasi itinere [a 5Kb] uie unius diei. Statim Ionas quod fuerat sibi imperatum opere perfecit. Niniue autem erat, ad quam pergebat propheta, ciuitas magna, et tanti ambitus, ut uix trium dierum  posset itinere circumiri. At ille precepti et superioris naufragii memor, uiam trium dierum unius diei festinatione compleuit, quamquam sint qui ita simpliciter intelligant, quod in tertia tantum parte urbis predicauerit, et ad reliquos confestim predicationis sermo peruenerit. Dominus autem noster proprie post inferos consurgere dicitur, et uerbum Domini predicare, quando mittit apostolos ut baptizent eos, qui erant in Niniue, in nomine Patris et Filii et Spiritus sancti, hoc est, itinere trium dierum. Et hoc ipsum sacramentum 416 salutis humane unius diei [b 1Kb] uia, id est, unius Dei confessione perficitur, non tam apostolis, quam in apostolis predicante Iona. Ipse enim dicit: Ecce ego uobiscum sum omnibus diebus usque ad consummationem seculi  . Nullique dubium quare Niniue magna sit ciuitas Dei, cum mundus et uniuersa per ipsum facta sint, et sine ipso factum est nichil . Notandum quoque quod non dixerit, tribus  diebus et noctibus, uel, uno die et nocte, sed absolute, diebus et die, ut ostenderet in mysterio Trinitatis, et unius Dei confessione nichil esse tenebrosum.

 Et clamauit et dixit: adhuc quadraginta dies, et Niniue subuertetur. LXX: Et predicauit et dixit: adhuc tres dies, et Niniue subuertetur. Trinus [c 34Kb] numerus qui ponitur a Septuaginta, non conuenit penitentie: et satis miror cur ita translatum sit, cum in Hebreo nec litterarum, nec syllabarum, nec accentuum, nec uerbi sit ulla communitas. Tres enim dicuntur SALOS , et quadraginta ARBAIM . Alioquin et de Iudea tanto itinere missus propheta in Assyrios, dignam sue predicationis penitentiam flagitabat, ut antiqua et putrida uulnera diu  apposito curarentur emplastro. Porro quadragenarius numerus conuenit peccatoribus et ieiunio, et orationi, et sacco, et lacrymis, et perseuerantie deprecandi: ob quod et Moyses quadraginta diebus ieiunauit in monte Sina , et Elias fugiens Iezabel, indicta fame terre Isrel, et Dei desuper ira pendente, quadraginta dies ieiunasse describitur . Ipse quoque Dominus uerus Iona missus ad predicationem mundi, [d 1Kb] ieiunat quadraginta dies: et hereditatem nobis ieiunii derelinquens, ad esum corporis sui sub hoc numero nostras animas preparat. Quod autem clamauit, Euangelicum illud expletur: Stans clamabat in templo, dicens: Qui sitit, ueniat ad me et bibat. Omnis enim sermo Saluatoris, quia de magnis predicabat, clamor appellatur.

  Et crediderunt uiri Niniuite in Deum, 417 et predicauerunt ieiunium, et uestiti sunt saccis a maiore usque ad minorem. [e 1Kb] LXX similiter. Credidit Niniue, et Isrel incredulus perseuerat. Credidit preputium, et circumcisio permanet infidelis. Et primum credunt uiri de Niniue, qui ad etatem Christi peruenerant: predicantque ieiunium, et uestiuntur saccis a maiore usque ad minorem. Dignus et uictus et habitus penitentie, ut qui offenderant Deum luxu et ambitione, eorum damnatione placent, per que prius offenderant. Saccus et ieiunium arma sunt penitentie, auxilia peccatorum: ante ieiunium, et sic saccus; ante quod occultum est, et postea quod palam: hoc semper Deo, illud interdum exhibetur et hominibus. Et si e duobus necessariis unum est subtrahendum,  magis ieiunium absque sacco, quam saccum eligam absque ieiunio. Maior etas incipit, et usque ad minorem peruenit : nullus enim absque peccato, [f 20Kb] et si unius quidem diei fuerit  uita eius, et numerabiles anni uite illius . Si enim stelle non sunt munde in conspectu Dei, quanto magis uermis et putredo, et hi qui peccato offendentis Adam tenentur obnoxii? Sed et ordo pulcherrimus: Precipit Deus prophete. Propheta predicat ciuitati: prius uiri credunt, et illis ieiunium predicantibus, omnis etas sacco induitur. uiri non predicant saccum, sed tantum ieiunium: At uero hi [Al. his] quibus penitentia precipitur, consequenter ad ieiunium saccum copulant, ut inanis uenter, et habitus luctuosus ambitiosius Dominum deprecentur.

 Et peruenit uerbum ad regem Niniue, et surrexit de solio suo, et abiecit uestimentum suum a se, et indutus est sacco, et sedit in cinere, et clamauit  et dixit in Niniue, ex ore regis et principum eius dicens: Homines et iumenta, et boues et pecora non gustent quidquam, nec pascantur, et aquam non bibant, et operiantur saccis homines et iumenta, et clament ad Dominum  in fortitudine: et conuertatur uir a uia sua mala, et ab iniquitate que est in manibus eorum. Quis scit si [a 34Kb] conuertatur 418 et ignoscat Deus, et reuertatur a furore ire sue et non peribimus? LXX: Et appropinquauit sermo ad regem Niniue et surrexit de throno suo, et abstulit stolam suam a se, et coopertus est sacco, et sedit in cinere, et predicatum est Niniue a rege, et ab omnibus  maioribus eius, dicentibus: Homines et iumenta et boues et oues non gustent quidquam, nec pascantur, et aquam non bibant: et cooperti sunt saccis  homines et iumenta, et clamauerunt ad Dominum uehementer, et reuersus est unusquisque de uia sua mala, et ab iniquitate que erat in manibus eorum dicentium: Quis scit si conuertatur Deus et exhortetur, et auertatur ab ira furoris sui, et non pereamus? Scio plerosque regem Niniue  super diabolo interpretari, qui in fine mundi  descendens  de sua superbia, acturus sit penitentiam, et in locum pristinum restituendus. Ad cuius sensus comprobationem etiam illud de Daniele exemplum  proferunt: ubi Nabuchodonosor, acta per septem annos penitentia, in regnum pristinum restituitur . Sed hoc quia sancta Scriptura non dicit, et euertit penitus timorem Dei, dum facile homines labuntur ad uitia, putantes etiam diabolum, qui auctor malorum est, et omnium peccatorum fons, acta penitentia, posse saluari, de nostris mentibus abiiciamus. Et sciamus peccatores in Euangelio mitti in ignem eternum, qui preparatus sit diabolo et angelis eius , et de his dici: uermis eorum non morietur, et ignis eorum non exstinguetur . Scimus quidem clementem esse Deum, nec qui peccatores sumus, crudelitate illius delectamur; sed legimus: Misericors et iustus 419 Dominus, et Deus noster miseretur. Iustitia  Dei uallatur misericordia, et tali ad iudicium ambitione procedit: sic parcit, ut iudicet: sic iudicat, ut misereatur. Misericordia et ueritas obuiauerunt sibi: iustitia et pax osculate sunt se . Alioquin si omnes rationabiles creature equales sunt, et uel ex uirtutibus, uel ex uitiis sponte propria aut sursum eriguntur, aut in ima merguntur, et longo post circuitu atque infinitis seculis, omnium rerum restitutio fiet, et una dignitas militantium, que distantia erit inter uirginem et prostibulum? Que differentia erit inter matrem Domini, et  uictimas libidinum publicarum? Idemne erit Gabriel et diabolus? Idem apostoli et demones? Idem prophete et pseudo-prophete? Idem martyres et persecutores? Finge [b 1Kb] quod libet,  annos et tempora duplica, et infinitas etates congere cruciatibus: si finis omnium similis est, preteritum omne pro nichilo est, quia non querimus quid aliquando fuerimus; sed quid semper futuri simus. Nec ignoro que aduersum hec soleant dicere, et spem sibi ac salutem cum diabolo preparare. uerum non est istius temporis contra dogma peruersum, et diabolicum docentium in [c 17Kb] angulis, et in publico denegantium, latius scribere. Sufficit nobis indicasse, quod de hoc testimonio senserimus, et quasi in commentariis breuiter intimare, quis sit rex Niniue, ad quem extremum Dei sermo perueniat. [Quid ualeat apud homines seculi eloquentia et sapientia secularis, testes sunt Demosthenes, Tullius, Plato, Xenophon, Theophrastus, Aristoteles,  et ceteri oratores ac philosophi, qui uelut reges habentur hominum, et precepta eorum non ut precepta mortalium, sed quasi oracula accipiuntur deorum.  Unde et Plato dicit: Felices fore respublicas, si aut philosophi regnent, aut reges philosophentur. 420 Quam autem difficile istiusmodi homines credant in Deum, ut quotidiana exempla preteream, et sileam de ueteribus historiis ethnicorum, sufficit nobis Apostoli testimonium, qui ad Corinthios scribens, ait: uidete, fratres, uocationem uestram, quia non sunt multi sapientes secundum carnem [a 1Kb] non multi potentes, non multi nobiles: sed stulta mundi elegit Deus, ut confundat sapientes, et infirma mundi elegit Deus, ut confundat fortia, et ignobilia mundi, et ea que erant contemptibilia elegit Deus , et cetera. Unde rursum dicit: Perdam sapientiam sapientium, et intelligentiam prudentium reprobabo . Et: uidete, ne quis uos spoliet per philosophiam et  inanem seductionem . Ex quo perspicuum est, predicationem Christi reges mundi audire nouissimos, et deposito fulgore eloquentie et ornamentis ac decore uerborum, totos se simplicitati et rusticitati tradere, et in plebeium cultum redactos sedere in sordibus, et destruere quod ante predicauerant. Proponamus nobis beatum [b 1Kb] Cyprianum  audisse tandem sermonem Ione, et ad penitentiam conuersum, in tantam uenisse uirtutem, ut Christum publice predicaret, et pro illo ceruicem gladio flecteret. Profecto intelligimus regem Niniue descendisse de solio suo, et purpuram sacco, unguenta luto, munditias sordibus commutasse: non  sordibus sensuum, sed uerborum. Unde et de Babylone in Ieremia dicitur: Calix aureus Babylon inebrians omnem terram . Quem non inebriauit [c 1Kb] eloquentia secularis? cuius non animos compositione uerborum et disertitudinis sue fulgore perstrinxit? Difficile homines potentes et nobiles et diuites, et multo his difficilius eloquentes credunt Deo: obcecatur enim mens eorum diuitiis et opibus atque luxuria, et circumdati 421 uitiis, non possunt uidere uirtutes simplicitatemque Scripture sancte, non ex maiestate sensuum, sed ex uerborum iudicant uilitate. Cum autem ipsi qui prius mala docuerant, uersi ad penitentiam, docere ceperint bona, tunc uidebimus Niniuiticos populos una predicatione conuerti, et fieri illud quod in Isaia legimus:  [d 12Kb] Si nata est gens semel. Homines quoque et iumenta operta saccis, et clamantia ad Dominum, eodem sensu intellige: quod et rationabiles, et irrationabiles,  et prudentes ac simplices ad predicationem Ione agant penitentiam iuxta illud, quod et alibi dicitur: Homines et iumenta saluabis, Domine . Possumus autem iumenta operta saccis et aliter interpretari, de his maxime testimoniis, in quibus legimus: Sol et lunainduentur sacco . Et in alio loco: Induam celum sacco , pro lugubri scilicet habitu, et merore atque mestitia, que saccus nominantur. Illud quoque quod dicitur: Quis scit si conuertatur, et ignoscat Deus? Ideo ambiguum ponitur et incertum: ut dum homines dubii sunt de salute, fortius agant penitentiam, et magis ad misericordiam prouocent Deum.

 Et uidit Deus opera eorum; quia conuersi  sunt de uia sua mala, et misertus est Deus super malitia, quam locutus fuerat, ut faceret eis, et non fecit. LXX: Et uidit Deus opera eorum, quoniam reuersi sunt de uiis suis malis, et egit penitentiam Deus super malitia, quam locutus fuerat, ut faceret eis, et non fecit. Secundum utramque intelligentiam siue tunc urbi Assyrie, siue quotidie mundi Deus populis comminatur ut agant penitentiam: qui si conuersi fuerint, ipse quoque uertet [Al. uertit] sententiam suam, et populi conuersione mutabitur [Al. mutatur]. Quod et Ieremias et Ezechiel manifestius explicant, nec bona uidelicet implere Dominum que promiserit, si boni uertantur ad uitia; nec mala que pessimis comminatur, si illi reuersi fuerint ad salutem. Ita igitur et nunc uidit Deus opera, quia  conuersi sunt a uia sua pessima: non uerba audiuit que solebat Isrel sepe promittere: Omnia quecumque dixerit Dominus, faciemus ; 422 sed opera conspexit: et quia mauult penitentiam peccatoris, quam mortem , libenter mutauit sententiam, quia uidit opera commutata. Quin potius Deus perseuerauit in proposito suo misereri uolens ab initio: [e 1Kb] nemo enim punire desiderans, quod facturus est comminatur. Malitiam autem, ut supra diximus, pro suppliciis et tormentis accipe: non quod Deus mali facere quidquam cogitaret [Al. cogitet].

 Et afflictus est Ionas afflictione magna, et iratus est: et orauit ad Dominum et dixit. LXX: Et contristatus est Ionas tristitia grandi, et confusus  est: orauitque ad Dominum, et ait. uidens subintrare gentium plenitudinem, et illud impleri quod in Deuteronomio dicitur: Ipsi me irritauerunt in his,  qui non sunt dii, et ego eos irritabo super gente, que non est: super natione stulta eis ad iracundiam concitabo , desperat de salute Isrelis, et magno dolore concutitur, qui erumpit in uocem, et causas meroris exponit, et quodammodo loquitur: Ego solus electus sum de tanto numero prophetarum, qui per aliorum salutem ruinam meo populo nuntiarem. Non igitur contristatur, ut quidam putant, quod gentium multitudo saluetur; sed quod pereat Isrel. Unde et Dominus noster fleuit super Ierusalem , et noluit tollere panem filiorum, et dare eum canibus . Et Apostoli primum predicant Isreli . Et Paulus cupit esse anathema pro fratribus suis, qui sunt Isrelite, et quorum adoptio et gloria, et Testamentum, et repromissiones,  et legislatio, ex quibus patres, et ex quibus Christus est secundum carnem . Pulchre autem dolens  affligitur dolore, et tristis est anima eius usque ad mortem; quia ne periret populus Iudeorum, quantum in se fuit, multa perpessus est. Historie quoque magis dolentis conuenit nomen, significans laboriosum prophetam, et peregrinationis atque naufragii miseriis pregrauatum.

 Obsecro, Domine, numquid non hoc est uerbum meum, cum adhuc essem in terra mea? propter hoc preoccupaui ut fugerem 423 in Tharsis. Scio enim quia tu Deus clemens et misericors [uulg. addit es], patiens, et multe miserationis, ignoscens super malitia, et nunc, Domine, tolle queso animam meam a  me, quia melior est mihi mors, quam uita. LXX: O Domine, nonne isti sunt sermones mei, cum adhuc essem in terra mea? propterea preoccupaui fugere in Tharsis. Scio enim quod tu misericors et miserator, patiens et multe miserationis, et agens penitentiam super malitiis, et nunc, dominator Domine, tolle animam meam a me, quia melius est mihi mori, quam uiuere. Hoc quod nos interpretati sumus, obsecro, et Septuaginta transtulerunt , in Hebraico legitur ANNA , que mihi uidetur interiectio deprecantis significare blandientis affectum. Quia igitur oratio eius, dum se dicit iuste fugere uoluisse, quodammodo iniustitie arguit Dominum, querelas suas obsecrationis exordio temperat. Numquid, ait, non hoc est uerbum meum, cum adhuc essem in terra mea?  Sciui te hoc esse facturum: non ignorabam misericordem, propterea seuerum et truculentum nuntiare nolebam: ideo fugere uolui in Tharsis, uacare contemplationi rerum, et in mari istius seculi quiete potius et otio perfrui. Dimisi domum meam, reliqui  hereditatem meam, egressus sum de sinu tuo, et ueni. Si misericordem dicerem atque clementem et ignoscentem malitie, nullus ageret penitentiam: si crudelem, et tantum iudicem [Al. iudicium] nuntiarem, sciebam hoc tue non esse nature. In hoc ergo ambiguo positus, malui fugere potius, quam aut penitentes lenitate decipere, aut de te predicare quod non eras. Tolle igitur, Domine, animam meam: [a 1Kb] quia melior mihi est mors, quam uita. Tolle animam meam, que tristis fuit usque ad mortem. Tolle animam meam: In manus enim tuas commendo spiritum meum , melior quippe mihi est mors, quam uita. uiuens unam Isrel gentem saluare non potui: [b 1Kb] moriar, et mundus saluabitur. Historia manifesta est, et super persona  prophete sic potest intelligi, ut crebro iam diximus, quod propterea 424 contristetur et mori uelit, ne conuersa multitudine gentium, in eternum pereat Isrel.

 Et dixit Dominus: putasne bene irasceris tu? LXX: Et dixit Dominus ad Ionam: [c 18Kb] Si uehementer contristatus es tu? uerbum Hebraicum ARA LAC , et iratus es tu, et contristatus es tu, transferri potest: quod utrumque et prophete, et Domini persone conuenit, quod uel iratus sit, ne uideretur apud Niniuitas fuisse mentitus, uel contristatus, intelligens Isrel esse periturum. Et rationabiliter non ei dicit, male iratus es, uel contristatus es, ne uideretur reprehendere contristatum. Nec rursum, bene iratus es, aut contristatus: [d 1Kb] ne sue sententie contrairet;  sed interrogat ipsum, qui iratus est et contristatus, ut uel causas ire respondeat, uel meroris: aut si ille tacuerit, uerum Dei iudicium ex eius silentio comprobetur.

 Et egressus est Ionas de ciuitate, et sedit contra orientem ciuitatis, et fecit sibimet umbraculum ibi, et sedebat subter illud in umbra, donec uideret quid accideret ciuitati. [e 1Kb] LXX similiter. Primus Cain fratricida, et homicida cruentum mundum germani sanguine dedicans, edificauit ciuitatem, et uocauit eam ex nomine filii sui [f 1Kb] Enoch . Unde et Osee propheta dicit, Deus ego et non homo, in medio tui sanctus: et non ingrediar ciuitatem . Domini enim, Psalmista dicente, sunt exitus mortis . Quamobrem et una fugitiuorum ciuitas  appellatur Ramoth , quod interpretatur uisio mortis. Et recte quicumque fugitiuus est, et propter peccata non meretur habitare Ierusalem, habitat in urbe mortis, et est trans fluentas Iordanis, qui descensus exprimitur. Egreditur ergo columba, uel dolens,  de istiusmodi ciuitate, et habitat contra Orientem, unde sol oritur: et est ibi in tabernaculo suo, ubi labentia queque tempora contemplatus, exspectat quid supradicte eueniat ciuitati: antequam Niniue saluaretur, et aresceret [Al. accresceret] cucurbita: antequam Christi Euangelium coruscaret; et compleretur Zacarie prophetia: Ecce uir 425 Oriens nomen eius , Ionas sub umbraculo erat. Nec dum quippe ueritas uenerat, de qua idem euangelista et apostolus loquitur. Deus ueritas est. Et eleganter additur Et fecit sibimet umbraculum ibi , iuxta Niniuen. Sibimet fecit, nullus enim de Niniuitis tunc temporis habitare poterat cum propheta: et sedebat sub umbra, uel iudicis habitu, uel de sua maiestate contractus, et accinctus  lumbos in fortitudine, ut non tota ad pedes, et ad nos, qui deorsum sumus, uestimenta defluerent, sed in se arctiori [Al. altiori] baltheo contraherentur. Porro quod dicit ut uideret quid accideret ciuitati, solita consuetudine utitur Scripturarum, ut humanos Deo iungat affectus.

 Et preparauit Dominus Deus hederam, et ascendit super caput Ione, ut esset umbra super caput eius, et protegeret eum, laborauerat enim: et letatus est Ionas super hedera letitia magna. LXX: Et precepit Dominus Deus cucurbite, et ascendit super caput Ione, ut esset umbraculum super caput eius, et protegeret eum a suis malis: letatusque est Ionas super cucurbita gaudio magno. In hoc loco quidam [a 2Kb] Cantherius de antiquissimo genere Corneliorum,  siue  de stirpe Asinii Pollionis, dudum Rome dicitur me accusasse sacrilegii, quod pro cucurbita, hederam transtulerim: timuit uidelicet, ne si pro cucurbitis hedere nascerentur, unde occulte et tenebrose biberet, non haberet. Et reuera  in ipsis cucurbitis uasculorum, quas uulgo Saucomarias uocant, [b 1Kb] solent apostolorum imagines adumbrare: e quibus et ille sibi non suum nomen assumpsit. Quod si tam facile uocabula commutantur, ut pro Corneliis seditiosis tribunis, Aemilii consules appellentur, miror cur mihi non liceat hederam transferre pro cucurbita. [c 1Kb] Sed ueniamus ad seria. Pro cucurbita, siue hedera in Hebreo legimus CICEION , que etiam lingua Syra et Punica [d 7Kb] CICEIA dicitur. Est autem genus uirgulti, uel arbuscule, lata habens [Al. habentis] folia in modum pampini, et umbram densissimam, suo trunco se sustinens, que in Palestina creberrime 426 nascitur, et maxime in arenosis locis: mirumque in modum, si sementem in terram ieceris, cito confota  consurgit in arborem, et intra paucos dies quam herbam uideras, arbusculam suspicis. Unde et nos eodem tempore quo interpretabamur prophetas, uoluimus idipsum Hebree lingue nomen exprimere, quia sermo Latinus hanc speciem arboris non habebat; sed timuimus grammaticos, ne inuenirent licentiam commentandi: et uel bestias Indie, uel montes Beotie, aut istius modi quedam portenta confingerent, secutique sumus ueteres translatores, qui et ipsi hederam interpretati sunt, que Grece appellatur , aliud enim quod dicerent, non habebant. Discutiamus ergo historiam, et ante mysticos intellectus, solam litteram uentilemus. Cucurbita et hedera huius nature sunt, ut per terram reptent, et absque furcis uel adminiculis, quibus innituntur,  altiora non appetant. Quomodo igitur, ignorante propheta, cucurbita in una nocte consurgens umbraculum prebuit, que naturam non habet sine pergulis [Al. perculis] et calamis uel hastilibus in sublime consurgere? Ciceion autem cum in ortu subito miraculum  prebuerit, et potentiam ostenderit Dei in protectione uirentis umbraculi, et naturam suam secuta est. Ad personam uero Domini Saluatoris, ne penitus propter , cucurbitam relinquamus, sic referri potest, ut illud commemoremus Isaie: Relinquetur filia Sion sicut tabernaculum in uinea, et uelut casula in cucumerario, quasi ciuitas que expugnatur . Et dicamus quia in alio Scripture loco cucurbitam non inuenimus, quod ubi cucumis nascitur, ibi nasci soleat et cucurbita. Et Isrel huic generi [a 1Kb] comparatum, quod quondam protexerit Ionam sub umbra sua conuersionem gentium prestolantem, et non paruam letitiam tribuerit ei faciens umbraculum et tabernaculum, potius quam domum, habens tectorum imaginem, domorum  non habens fundamenta. Porro CICEION nostra arbuscula modica, cito consurgens, 427 et cito arescens ordine et uita [Al. uia] comparabitur Isreli, radices paruas mittenti in terram, et conanti quidem in excelsa sustolli; sed altitudinem cedrorum Dei et abietum non equanti. Quod mihi uidentur et locuste significare, quibus uescebatur Ioannes, qui dicit sub typo Isrelis: Illum oportet crescere, me autem minui : animal paruum, infirmas habens alas, de terra quidem consurgens, sed altius non ualens auolare, ut plus sit quam reptile, et tamen auibus non equetur.

 Et parauit Dominus uermem ascensione diluculi in crastinum, et percussit hederam, et exaruit: et cum ortus fuisset sol, precepit Dominus  uento calido et urenti; et percussit sol super caput Ione, et estuabat: et petiit anime sue ut moreretur, et dixit: Melius est [b 1Kb] mihi mori, quam uiuere. LXX: Et precepit Deus uermi mane in crastinum, et percussit cucurbitam, et arefacta est: statimque ut ortus est sol, precepit Dominus spiritui ardoris urenti, et percussit sol super caput Ione, et angustiatus est, et teduit eum anime sue, et dixit: Melius est mihi mori, quam uiuere. Antequam oriretur sol iustitie, uirens erat umbraculum, et non arebat Isrel: postquam ille surrexit, et tenebre Niniuitice eius luce discusse sunt, paratus uermis in crastinum ascensione diluculi (de quo uicesimus primus psalmus inscribitur: Pro assumptione matutina; et qui absque ullo semine de terra oritur, et dicit: Ego sum uermis  et non homo  percussit umbraculum, quod desertum auxilio Dei omnem uirorem perdidit. Precepitque Dominus uento calido et urenti, de quo prophetatur in Osee: Adducet urentem uentum Dominus de deserto ascendentem, et siccabit uenas eius, et desolabit fontem eius . Et estuare cepit Ionas, et iterum uelle mori in baptismate cum Isrele, ut in lauacro recipiat humorem, quem in negatione perdiderat. Unde et Petrus arentibus  loquitur Iudeis: Penitentiam agite, et baptizetur unusquisque uestrum in nomine Iesu Christi in remissionem peccatorum uestrorum, et accipietis donum Spiritus sancti . Sunt qui uermem et urentem uentum, Romanos intelligant duces, qui post resurrectionem Christi, Isrel penitus deleuerunt.

428  Et dixit Dominus ad Ionam: Putasne bene irasceris tu super hederam? Et dixit: bene irascor ego usque ad mortem. LXX: Et dixit Dominus Deus ad Ionam, [c 9Kb] ualde contristaris tu super cucurbita? Et ait: ualde contristor ego usque ad mortem. Supra Niniuitis agentibus penitentiam et gentium urbe saluata, interrogatus idipsum propheta: Putasne bene irasceris tu? nichil respondit, sed interrogationem  Dei silentio comprobauit, sciens enim clementem esse Deum, et misericordem, et patientem, et multe miserationis, et ignoscentem malitiis, super salute gentium non dolebat: hic autem postquam siccata [Al. insiccata] cucurbita aruit Isrel, et cum distinctione interrogatus: Bene irasceris tu super hedera? confidenter respondit et dicit: Bene irascor ego, uel contristor usque ad mortem: non enim sic uolui saluare alios, ut perirent alii, non sic alienos lucrifacere, ut meos perderem. Et reuera usque ad presentem diem [d 1Kb] Christus plangit Isrel: et Ierusalem plangit usque ad mortem, non suam, sed Iudeorum, ut moriantur negantes, et resurgant Dei Filium confitentes.

 Et dixit Dominus: Tu doles super  hedera, in qua non laborasti: neque fecisti ut cresceret: que sub una nocte nata est, et sub una nocte periit: et ego non parcam Niniue ciuitati magne, in qua sunt plusquam centum uiginti millia hominum, qui nesciunt quid sit inter dextram et sinistram suam, et iumenta multa? LXX: Et dixit Dominus: Tu pepercisti super cucurbita, pro qua non laborasti, neque nutristi eam, que nata est in nocte, et in nocte periit: ego autem non parcam Niniue ciuitati magne, in qua habitant plusquam duodecim myriades [Al. millia] uirorum qui ignorant dexteram et sinistram suam, et pecora multa? Nimie difficultatis est exponere quomodo iuxta tropologiam dicatur ad Filium: tu doles super hedera, in qua non laborasti, neque fecisti ut cresceret, cum omnia per ipsum facta  sint, et sine ipso factum est nichil . Unde quidam locum istum interpretans, ut imminentem solueret questionem, incurrit blasphemiam. Assumens enim illud de Euangelio: Quid me dicis bonum? Nemo bonus est nisi unus Deus , Patrem interpretatus est bonum. 429 Filium uero ad comparationem eius qui perfecte et uere bonus sit, in minori gradu positum. Et non considerauit hec dicens, quod in Marcionis potius  incurrerit heresim  quam Arii, qui cum maiorem Patrem et minorem Filium predicet: tamen Filium non negat conditorem. Ergo cum uenia audienda sunt, que dicturi sumus, et conatus nostri [a 1Kb] fauore potius et orationibus adiuuandi, quam spernendi aure maleuola, quia carpere et detrahere uel imperiti possunt; doctorum autem est, et qui laborantium nouere sudorem, uel lassis manum porrigere, uel errantibus iter ostendere. Dominus noster atque Saluator non ita laborauit in Isrel, quomodo laborauit in gentium populo. Denique Isrel loquitur confidenter: Ecce tot annis seruio tibi, et numquam mandatum tuum preteriui, et numquam dedisti mihi hedum, ut cum amicis meis epularer: sed  postquam filius tuus hic qui deuorauit substantiam suam cum meretricibus, uenit, occidisti illi uitulum saginatum : nec tamen confutatur a patre, sed clementer ei dicitur: Fili, tu semper mecum es, et omnia mea tua sunt: epulari et gaudere te oportebat, quia hic frater tuus mortuus erat, et reuixit: perierat, et inuentus est. Pro gentium populo immolatus est uitulus saginatus, et pretiosus sanguis effusus, de quo Paulus ad Hebreos plenissime disputat . Et Dauid in psalmo: Frater, inquit, non redimit, redimet homo . 430 Decreuit Christus, ut ille cresceret: iste mortuus est, ut ille uiueret: hic descendit ad inferos, ut  ille celos ascenderet. In Isrel uero nullus tantus labor fuit. Unde et inuidet iuniori fratri, [b 1Kb] quod post substantiam cum meretricibus lenonibusque prodactam, recipiat annulum et stolam, et polleat pristina dignitate. Quod autem ait, que sub una nocte nata est, significat tempus ante aduentum Christi, qui mundi lumen fuit, de quo dicitur: Nox precessit, dies autem appropinquauit . Et una nocte periit, quando occubuit eis sol iustitie, et Dei perdidere sermonem. Ciuitas uero Niniue magna atque pulcherrima, prefigurat Ecclesiam, in qua maior est numerus quam decem  tribuum Isrel: quod et fragmenta in solitudine significant duodecim cophinorum . Ignorant autem quid sit inter dextram et sinistram, uel propter innocentiam et  simplicitatem, ut lactentem monstret etatem, et relinquat intellectui, quantus sit numerus etatis alterius, cum tantus sit paruulorum. uel certe (quia magna erat urbs, et in domo magna non solum uasa sunt aurea et argentea, sed et lignea et fictilia  erat in ea plurima multitudo, que ignorabat ante actam penitentiam quid esset inter bonum et malum, inter dextram et sinistram. Sed et iumenta multa: multus est enim Niniue numerus iumentorum et irrationabilium hominum, qui comparantur iumentis insipientibus, et assimilantur eis .





S. EUSEBII HIERONYMI STRIDONENSIS PRESBYTERI COMMENTARIORUM IN MICHAEAM PROPHETAM LIBRI DUO. 



PROLOGUS [a 14Kb] .

 431-432 Micheas, in quem nunc commentarios dictare cupio, in ordine duodecim prophetarum, secundum Septuaginta interpretes tertius est; secundum Hebraicum , sextus, et sequitur Ionam prophetam, qui succedit Abdie, atque ita fit ut tertius sit Amos, et Iel secundus post Osee, qui apud omnes primus est. Ergo quasi in corde uoluminis positus, debet profunda continere mysteria, et sermo Dei, qui semper descendit ad prophetas, descendit ad Micheam  quoque, qui interpretatur humilitas: ad Micheam de Morasthi, qui usque hodie iuxta Eleutheropolim urbem  Palestine haud grandis est uiculus. Morasthi  autem in lingua nostra heredem sonat. Pulchre igitur humilitas, que inter uirtutes uel precipua est, spe hereditatis Dominice nascitur. Humilitas autem non illa que uenit de conscientia peccatorum; sed que inter uirtutes ponitur, iuxta quam dicitur: Humiliamini sub potenti manu Dei, ut uos exaltet in tempore uisitationis . Et: Qui se humiliat, exaltabitur . Et: Ante contritionem eleuatur cor uiri, et ante gloriam humiliatur . Unde et Dominus: Discite, inquit, a me, quia mitis sum et humilis corde .  Quomodo ergo apud nos uotiua, et quasi ob uirtutis auspicium ponuntur uocabula: uerbi gratia: uictoris, casti, pii, probi: et apud Grecos uocatur, et : et appellatiua nomina uertuntur in propria:  sic apud Hebreos et Micheas, et Abdias et Zacarias ceteraque his similia, ex uirtutum uocabulo liberis a parentibus imponuntur.



LIBER PRIMUS.


  433 uerbum Domini quod factum est ad Micheam Morasthiten, in diebus Ioatham, Achaz, et Ezechie, regum Iuda: Quod uidit super Samariam et Ierusalem, Siue iuxta Septuaginta, de quibus uidit super Samariam et Ierusalem. uerbum igitur Domini factum est ad Micheam, post Osee, Amos, et Isaiam, qui sub Ozia uaticinati sunt. Ex quo intelligimus, Micheam Ozie temporibus non  prophetasse; sed filii eius Ioatham, post quem regnauit Achaz, Ezechia in patris Achaz imperium succedente, sub quo decem tribus ab Assyriis in captiuitatem ducte sunt . Quantum ergo ad historiam pertinet secundum ordinem captiuitatis  prophetie titulus ponitur primum de Samaria, secundo de Ierusalem. Quantum uero ad mysticos intellectus, quia Samaria semper in heresibus accipitur, Ierusalem in Ecclesia, dicimus uerbum Domini fieri ad humilem  et ad coheredem Christi, de peruersis dogmatibus, et de Ecclesia, si qua forte peccata commiserit, et totius [a 1Kb] uoluminis ordinem contexere. Quod autem Samaria et decem tribus, que  scisse sunt sub rege Ieroboam a stirpe Dauid , accipiantur in persona hereticorum, et omnis quidem Scriptura testatur, sed maxime propheta Osee, et hic ipse liber, qui hereticos impios et Ecclesiasticos peccatores uocat. Statim enim sequitur: Que est impietas Iacob? nonne Samaria? et quod est peccatum domus Iuda? nonne Ierusalem? Hoc dumtaxat iuxta Septuaginta translatores. Ceterum in Hebraico quomodo legatur, post paululum subiiciemus. Sed et illud quod heretici semper in dogmatum suorum sibi quasi sublimitate confidant, et Ecclesie simplicitatem despiciant, in alio loco dicitur: ue qui despiciunt Sion, et confidunt in monte Samarie : de Sion enim egredietur lex, et uerbum Domini de Ierusalem . Porro  Samaria fabricata est sibi de proprio sensu uitulos aureos, habentes quidem in superficie pulchritudinem; sed uitalem spiritum non habentes: et fabricata est in domo Dei, quod interpretatur Bethel. Nec enim recipere poterat populus Isrel deos, nisi 434 qui de Scripturis, et in domo Dei fabricati sunt. Quamuis autem conciliabula sua uocent Bethel, tamen post fabricationem idolorum desiit esse Bethel, et uocatur Bethauen, quod dicitur domus idoli, pro quo Septuaginta transtulerunt domus . Hoc de titulo: nunc ueniamus ad exordium prophetie, et  Lernea  bestia seuiente, sancti Spiritus inuocemus aduentum. uos, o Paula et Eustochium, ad Dominum Saluatorem fundite preces, ne mihi noceat inuidia, sed ut mens libera id tantum cogitet quod nititur explanare, nec sentiat conuiciorum alapas, quas Dominus in passione contempsit .

 Audite, populi omnes, et attendat terra et  plenitudo eius, et sit Dominus Deus uobis in testem, [b 1Kb] Dominus de templo sancto suo. LXX: Audite, populi omnes, et auscultet terra, et omnes qui sunt in ea, et sit Dominus Deus uobis in testimonium: Dominus ex domo sancta sua. Quia iuxta historiam manifestus est sensus, lectoris prudentie intelligentiam derelinquo. Iuxta tropologiam autem conuocat ad auditum populos, id est, totius orbis Ecclesias, et ad auscultandum terram, quia terrena in ea hereticorum exstructa sunt dogmata. Quod autem hereses inter carnis opera numerentur, que semper refertur ad terram, et Apostolus ad Galatas non tacet , et Dominus in Euangelio prudenti indicat auditori: Qui de terra est, de terra loquitur. Et ad distinctionem eorum rursus de Ecclesiasticis dicit: Qui autem  de celo uenit, super omnes est . Et: Quod uidit et audiuit, hoc testatur. Si autem hoc quod ait: Audite, populi, propter illud Dominicum: Qui habet aures audiendi, audiat , plus aliquid sonat, quam quod postea infertur: Attendat terra, aptabimus Ecclesie, Audite, populi omnes. Hereticis uero qui terrenam suscepere doctrinam: Attendat terra, et omnes qui in ea sunt: ut et isti si audierint, et illi si attenderint, non patiantur ea que postea sermo Domini comminatur. Et sit eis Dominus in testimonium, siue ut in Hebraico legitur, in testem, uel ut apertius interpretatus est Symmachus, testificans, et testificans non aliunde, nisi de domo sua, que est Ecclesia, aut 435 certe in Filio, id est, in Domino nostro Iesu Christo, qui  uere templum est Patris: et de cuius ore loquitur Pater, uiscera penetrans et medullas eorum, qui attendere uoluerint et audire.

 Quia ecce Dominus egredietur [uulg. egreditur] de loco suo, et descendet et calcabit super excelsa terre, et consumentur montes subtus eum, et ualles scindentur sicut cera a facie ignis, sicut aque que decurrunt in preceps: in scelere Iacob omne istud, et in peccatis domus Isrel. Quod scelus Iacob? nonne Samaria? Et que excelsa Iude? nonne Ierusalem?  LXX: Ecce enim Dominus egredietur de loco suo, et descendet, et ascendet super excelsa terre, et commouebuntur montes subter eum, et ualles tabescent sicut cera a facie ignis, et sicut aqua profluens in descensum: proter impietatem Iacob, omnia hec, et propter peccatum domus Isrel. Que est impietas [a 1Kb] domus Iacob? nonne Samaria? Et quod est peccatum domus Iuda? nonne Ierusalem? O Samaria et Ierusalem, audite, et diligenter attendite Dominum uobis de templo suo testificantem, et predicentem quecumque facturus est. Ecce egredietur Dominus de loco suo. Qui enim mitis est et benignus, et cuius natura clementia est, uestri causa cogitur personam, quam non habet, crudelitatis assumere. Et descendet et calcabit super excelsa terre. Descensio  Dei est, et maiestatis eius ad inferiora decursus, calcare terram, et potentes quosque conterere. Et consumentur, inquit, siue tabescent montes, et ualles sub eo, quos principes intelligamus et populos. Et quomodo uiciniam ignis cera non sustinet, et prono cursu aque feruntur in preceps: ita omnis impiorum superbia, Domino ueniente, soluetur et defluet. Hoc autem totum fiet propter scelera decem tribuum, quas uocat Iacob et Isrel, et propter preuaricationem Iuda; quia in decem tribubus Samaria metropolis fuit, et in regno Iude Ierusalem excelsorum idola fabricata est: hoc iuxta litteram. Tropologice autem egredietur Dominus de loco suo, quem uel Filium, uel omnes sanctos intelligere possumus. Ipse enim Filius ait: Ego in Patre, et Pater in me  . Et de sanctis: Habitabo et inambulabo in eis, et ero eorum Deus, et ipsi erunt mihi populus . 436 De his ergo egredietur, non quod derelinquat eos; nam et de apostolis egrediebatur sermo Domini ad audientes, et tamen non relinquebat eos: et huiuscemodi loca, id est, ea que Deum hospitem habere mereantur, quasi cum Christo resurgentia, et cum eo in celestibus sedentia, sursum posita sunt. Unde et descendere dicitur ad eos qui doctrinam eius in monte audire non possunt. Cumque descenderit, non ascendet in humilibus et in his, qui deorsum positi sunt; sed qui terre uocantur excelsa, et qui intelligentes aduenientis Domini maiestatem, commouebuntur. Et quamuis montes sint, tamen ad talis aurige et ascensoris pauebunt  presentiam. ualles autem, id est, anime [terrenis] inserte corporibus, nec cum celesti homine resurgentes, presentiam eius ferre non poterunt; sed quidquid in eis durum fuerit, resoluetur, et ita fluent, quomodo si aque plana non habeant, feranturque precipites in profundum. ueniet ergo Dominus terribilis ad docendum, id est, ad mouendos montes, et uallium humilia resoluenda, quia impietatem fecit Iacob, et peccatum Isrel. Impietas enim Iacob conciliabula hereticorum sunt, que uocantur Samaria. Et peccatum Iuda, id est,  eius, qui Dominum confitetur, non est aliud nisi Ierusalem, in qua multa crimina reperiuntur. Quod autem domus Iuda referatur ad Christum, cuius Ecclesia est, et sepe diximus, et illud ponamus ad presens: Iuda, te laudabunt fratres tui: manus tue super dorsum inimicorum tuorum . Potest quoque et sic intelligi, quod propter impietates Samarie et scelera Iude, egressus sit Dominus de loco quondam suo, et dixerit ad Iudeos : Ecce relinquetur uobis domus uestra deserta . Et descenderit de celis, et ascenderit super excelsa terre, id est, super eos qui ex gentium humilitate credentes, excelsi esse meruerunt. Et commoti sunt montes, philosophorum dogmata, et regna sublimia, et hi qui humiles permanserunt,  consumpti sunt et contriti Saluatoris aduentu, et crescente Ecclesia, montibusque in sublime surgentibus, idola corruerunt in profundum. Egressus est ergo Dominus de loco suo, et de gentibus constructa Ecclesia est, ut 437 mouerentur montes sub pedibus eius, et profunda uallium soluerentur, quia impie egit Iacob, et peccauit Isrel, et omnes tribus Dominum negauerunt.

: Et ponam Samariam quasi aceruum lapidum in agro, cum plantatur uinea, et detraham in uallem lapides eius, et fundamenta eius reuelabo, et omnia sculptilia eius concidentur, et omnes mercedes [Al. merces] eius comburentur igni, et omnia idola eius ponam in perditionem, quia de mercedibus meretricis congregata sunt, et usque ad mercedem  meretricis reuertentur. Super hoc plangam et ululabo, uadam spoliatus et nudus, faciam planctum uelut draconum, et luctum quasi struthionum, quia desperata est plaga eius, quia uenit usque ad Iudam, tetigit portam populi mei usque ad Ierusalem. LXX: Et ponam Samaria in pomorum custodiam in agro, et in plantationem uinee: et detraham in uoraginem lapides eius, et fundamenta eius reuelabo, et cuncta sculptilia eius concident, et [b 1Kb] uniuerse mercedes eius comburentur igni, et cuncta idola eius ponam in perditionem, quia ex mercedibus fornicationis congregauit, et ex mercedibus fornicationis destruxit. Propter hoc planget atque lugebit, ibit discalciata et nuda, faciet planctum quasi draconum, et luctum quasi filie Sirenarum, quia obtinuit plaga eius, quia uenit usque ad Iudam, et  tetigit usque ad portam populi mei usque [Al. in] Ierusalem. Secundum ordinem peccatorum, fit ordo penarum. Primum peccauit Samaria, et fabricata est idola, et pro Domino uitulos adorauit: prima ergo et pereat. Destruam eam, uenientibus Assyriis, et ponam quasi aceruum lapidum cum plantatur uinea, ut [Al. et] redigatur in tumulos: Et detraham in uallem lapides eius. Erat quippe in montibus sita, ubi nunc Sebaste est, in qua et sancti Ioannis Baptiste ossa sunt condita. Et fundamenta eius reuelabo. Tanta quippe ruina erit, et tanta urbis subuersio:  ut non solum parietes et edificia corruant; sed fundamenta quoque usque ad extremum lapidem reuelentur. Et omnia sculptilia eius, cuncteque diuitie, quas diuersi reges in eam comportauerant, concidentur et comburentur igni, et ad nichilum redigentur. Siquidem opes et multiplex supellex, que ex fornicatione 438  idolorum fuerant congregata, ducentur ad aliam meretricem, id est, ad Niniue: ut quomodo in terra sua fornicati sunt cum idolis que fecerunt, sic uadant ad aliam terram idolorum et fornicationis, id est, ad Assyrios. Hucusque de Samaria. Et quia eadem plaga peruentura sit ad Ierusalem  propterea propheta facit quasi  Dei, et sub persona sua inducit plangentis affectum: et dicit: Super hoc plangam et ululabo: uadam spoliatus et nudus  et faciam planctum uelut draconum, et luctum quasi struthionum. Quomodo enim dracones terribili sibilo personant, iuxta historias eorum, qui de physicis conscripserunt, eo tempore quo uincuntur ab elephantis: et sicut struthiones immemores sunt ouorum suorum, et quasi non pepererint, in arena calcandos pedibus bestiarum  fetus relinquunt, de quo in Iob plenius scribitur: ita et ego sine filiis spoliatus et nudus incedam. Et hoc faciam, quia desperata est plaga eius, id est, Samarie. Et idem peccatum, immo eadem pena peccati, que euertit Samariam, ueniet usque ad Iudam,  et usque ad portam urbis mee Ierusalem. Ut enim Samaria subuersa est ab Assyriis: ita Iuda et Ierusalem subuertentur a Chaldeis. Quia uero Samariam, hereticorum semel intelleximus Ecclesiam, que separata a Deo, populi facta est conciliabulum, ipse Dominus comminatur positurum se eam in pomorum custodiam, in agrum et in plantationem uinee. Multo enim melius est subuerti inutilem ciuitatem, et lapides eius quibus exstructa fuerat, in preceps detrahi, et preparari eam in pomarium plantationemque uinearum, quam in edificatione pessima permanere. Cum enim destructa fuerit, et reuelata fuerint fundamenta eius  tunc 439 in loco edificationis pessime, uaria Ecclesie poma nascentur, et non solum nascentur, uerum etiam custodientur, et plantabitur uinea Sorec, de qua fiat uinum, quod se Dominus in regno Patris bibiturum esse promisit . Non solum autem fundamenta eius, que prius terra premebantur, aperientur et proferentur in medium, et idola que sibi finxerant, concidentur; sed gloria quoque et  diuitie quas de fornicatione uidebatur habere et errore suo, igne meo consumentur, de quo dixi in Euangelio: Ignem ueni mittere super terram, et [a 1Kb] quam uolo ut ardeat : atque comburentur, et redigentur ad nichilum, quia non de ueritate contracta sunt dogmatum; sed de fornicatione anime, et errore hinc inde collecta sunt. Heretici quippe non habent diuitias de paterna hereditate uenientes, sed quotidie quod colant reperiunt, et idola sibi artifici manu, et curiosa mente confingunt. Propter hoc cum conuersus fuerit ager eorum in pomorum custodiam, et preparatus ad uineas, et lapides quibus edificata erat ciuitas, detracti in profundum, et reuelata fuerint fundamenta eorum, et omnia sculptilia concisa et incensa, et mercedes  quas sibi uana spe pollicebantur, et quidquid uelut Deum colere uidebantur, redactum ad nichilum, quia de fornicatione anime, omne sibi pretium compararant: tunc intelligentes errorem pristinum, in semet reuersi plangent, in quibus ante ridebant, et lugebunt, in quibus prius fornicantes quodammodo letabantur. Deponentque de pedibus suis quidquid mortiferum habuerant, et erunt discalciati, quia terra in qua staturi sunt, locus est sanctus, et uestimenta fornicationis sue uniuersa proiicient; eruntque nudi, ut possint Christi indui uestimento, et facient planctum quasi draconum. Plancturi quippe sunt aliquando et dracones, quando uiderint draconem maximum captum, et in hamo pendere piscantis, et mare 440 desolatum. Et lugebunt quasi  filie Sirenarum, dulcia enim sunt hereticorum carmina, et suaui uoce populos decipientia. Nec potest eorum cantica preterire, nisi qui obturauerit aurem suam, et quasi surdus euaserit. Propterea autem hec istiusmodi Samaria planget atque lugebit, quoniam sagitta Domini uulnerata, et plagam sermonis accipiens, suum cognoscet errorem. Non solum autem ipsa peccauit, sed iniquitatem et errorem suum in Iude quoque portas uoluit introducere. Unde dicitur de ea: uenit usque ad Iudam, et tetigit usque ad portas populi mei, usque ad Ierusalem. Portas, inquit, tetigit quas aures intelligimus. Ceterum urbem mediam intrare non potuit: quod si intrasset, fecisset de Ierusalem Samariam. Quoties uiderimus de Ecclesia aliquos ad hereticorum  sermones scandalizari, et querere quomodo eorum respondeant questionibus, nec tamen recedere de Ecclesia, dicamus, uenit Samaria, siue plaga Samarie usque ad populum confitentem, usque ad aures populi Dei, usque ad aures Ierusalem. Hoc enim quod dicitur tetigit usque ad portas populi mei, intelligendum est, ut subaudiatur, tetigit etiam usque ad portas Ierusalem. Hucusque contra Samariam et contra Ierusalem, uideamus et cetera, que sequuntur.

 In Geth nolite annuntiare, lacrymis  ne ploretis, in domo pulueris puluere uos conspergite: transite [a 2Kb] uobis, habitatio Saphir [uulg. pulchra] confusa ignominia, non est egressa que habitat Sennan [uulg. in exitu]. Planctum domus Asel [uulg. uicine] accipiet ex uobis: que stetit sibimet, quia infirmata est in bono que habitat in Maroth [uulg. amaritudinibus]: quia descendit malum a Domino in portam Ierusalem. Tumultus quadrige stuporis [b 1Kb] habitanti Lachis, principium peccati est filie Sion: quia in te inuenta sunt scelera Isrel? Propterea dabit emissarios super hereditatem Geth: domos mendacii in deceptionem regibus Isrel. Adhuc heredem adducam tibi que habitas in Maresa, usque Odollam ueniet gloria Isrel. 441 LXX: Qui in Geth, nolite magnificari, qui in Bachim, nolite [c 1Kb] reedificare ex domo derisum: terra  aspergite derisum uestrum, que habitas bene ciuitates eius: non est egressa habitatrix Sennan. Plangite domum iuxta eam: accipiet ex uobis plagam doloris, quis cepit in bonum, que habitat in doloribus? quia descenderunt mala a Domino super portas Ierusalem. Sonitus curruum et equitum habitatio Lachis: princeps peccati est filie Sion: quia in te inuente sunt iniquitates Isrel. Ideo dabit emissarios usque ad hereditatem Geth: domos uanas: frustra fuerunt regibus Isrel: donec heredes adducam tibi, que habitas Lachis, hereditas usque Odollam ueniet. Multum Hebraicum a LXX interpretatione discordat, et tantis tam mea, quam illorum translatio difficultatibus inuoluta est, ut si quando indiguimus spiritu Dei  nunc uel maxime eum adesse cupiamus, et que in prophetis locutus est, pandere, ut de nobis quoque possit intelligi, quod ipse alibi polliceri dignatur: Aperi os tuum, et implebo illud . Geth, ut Regnorum quoque testatur historia , una est de quinque urbibus Palestine, uicina Iudee confinio, et de Eleutheropoli euntibus Gazam, nunc usque uicus uel maximus, unde fuit Goliath ille Getheus, quem Dauid occidit in prelio. Quia igitur propheta, immo per prophetam Dominus dixerat: Plangam et ululabo, uadam spoliatus et nudus: faciam planctum uelut draconum, et luctum quasi struthionum, quia desperata est et insanabilis plaga Samarie, et uenit usque ad Iudam, tetigitque portam populi mei Ierusalem, propterea  flentis adhuc uoce precipio: Nolite annuntiare in Geth, ne audiant et letentur inimici: lacrymis ne ploretis, id est, ne dolor quidem in singultus erumpat: dissimulate  fletum, ne aduersarii gratulentur [Al. letentur], lacrymas ora non habeant, cum dolorem pectus habeat, nolite exire foras, sed in domo pulueris, et ruente cinere uos conspergite ruinarum. Transite [Al. Transiet e] uobis, habitatio SAPHIR  quod Syro Hebreoque sermone dicitur pulchra. Samaria quippe in pulcherrimo Iudee, et uberrimo sita loco, nunc quoque ostenditur. Dicitur ergo ad eam: O tu 442 que habitas in regione uberrima, [d 1Kb] quia confusa es ignominia, sic transi, sic ad captiuitatem deducere, ut pre malorum magnitudine, ne uicinus quidem Allophylus audiat uocem tuam. Porro quod sequitur: Non est egressa que habitat in Sennam, que interpretatur exitus, siue ut Symmachus uertit, non est egressa habitatio abundans, de eadem Samaria dicitur  que in ipsis Assyrie captiuitatis est foribus, et statim ut mota fuerit de finibus suis, hostilem terram ingreditur. Nam habitatio abundans, iuxta illud accipiendum quod et supra iam diximus, habitatio pulchra. Non est igitur egressa que habitat [Al. habitabat] in exitu uel abundantia propria uoluntate, sed ui ducta est in Assyrios. Unde domus uicina et ex latere, quod interpretatur ASEL , regnum uidelicet Iuda, planctum accipiet ex uobis, que nunc interim, Samaria capta, substitit, et Deum habuit defensorem. Accepit autem planctum, et percussa formidine est, et infirmata bono suo, que habitatin Maroth, [Al. Ramoth] id est, in amaritudinibus, siue ut Symmachus uertit, habitatio ad amaritudinem prouocans, hoc est: ; quod Hebraice  dicitur IOSEBETH MAROTH , propter captiuitatem uicinarum tribuum, quia descendit malum a Domino in portam Ierusalem, Assyrius quippe, uastata Samaria, uenit etiam ad Ierusalem, eo tempore quo Rabsaces est missus insultans, de quo et Regnorum quartus liber  et Isaias  plenius scribunt. Ubi dicitur quod rex Assyrius de Lachis miserit Ierusalem, et postea, capta Lachis, ad oppugnandam transierit Lobnam. ueniet igitur, o Lachis urbs idolis dedita, et ad te quadriga et equites Assyriorum, quia et in te inuenta sunt scelera Isrel, et tu fuisti principium idololatrie in Iuda: per te enim quasi per portam impietas decem tribuum migrauit in Ierusalem. Non solum autem super Lachis tumultus ueniet et quadrige,  sed et super Geth metropolim Palestine, de qua supra dixeram: In Geth nolite annuntiare: mittet enim Assyrius latrunculos suos, quos uocat emissarios, et  possidebit domum idololatrie urbemque mendacii, que in supplantatione fuit regibus Isrel. Quod autem 443 sequitur: Adhuc heredem adducam tibi, que habitas in Maresa, pulchre allusit ad nomen: quia enim MARESA, hereditas dicitur, aduentum in eam hostium pro heredibus appellauit, et usque Odollam urbem Iude ueniet MARESA , id est, hereditas: que Odolla gloriosa est in urbibus [a 24Kb] suis Isrel. Denique et Symmachus ita transtulit: , , hoc est, adhuc heredem adducam et tibi habitatio Maresa, usque Odollam ueniet glorie Isrel, hoc est, que gloriosa es in urbibus Isrel. Et ubi dicitur glorie, genitiuus casus sit numeri singularis, huius glorie, et non nominatiuus pluralis, he glorie.  uel certe ita intelligamus: Captiuitas Isrel que uenit in Lachis, et Geth, et Maresa, usque Odollam quoque ueniet. Et pressius legendum glorie Isrel, ut ignominia uel uastitas sentiatur. Porro quod supra urbem prophete Morasthi hereditatem interpretati sumus, sciat lector in eodem uersiculo quem posuimus: Propterea dabit emissarios super hereditatem Geth, in Hebreo pro hereditate Geth, MARASETH GETH [Figure: [Hebrew Text] 1Kb] [Al. MORASSETH] positum. Huc usque secundum Hebraicum ut potuimus, et ut nobis uisum est, certe ut ab Hebreis audiuimus, quasi inter saxa et acutissimos scopulos nauiculam nostram reximus, que utrum intrauerit portum, an adhuc in salo fluctuet, lectoris erit prudentie iudicare. Nunc orationibus uestris pergamus ad alios fluctus, et imminente  expositionis hinc inde naufragio, si possumus, euadamus. GETH  interpretatur torcular, qui ergo in Geth, id est, in torculari sunt, putantes se uindemiasse fructum uite, et calcasse botrum de uinea Sorec, extolluntur in superbiam, ignorantes quod botrus terre Iudee in Allophylorum finibus non reperiatur. Nolite, inquit, extolli qui estis in torcularibus: Quia de uinea Sodomorum uinea uestra est, et propago uestra de Gomorrhis: et uua uestra amaritudinis, et botrus fellis uobis, et furor draconum uinum uestrum, furor aspidum insanabilis. Nam si etiam feceritis fructum  dabit Dominus erugini fructum uestrum, et labores  uestros locuste, et occidet in grandine uineas uestras, et moros uestros in pruina. Non uos decipiat similitudo uini, nec dicatis amarum dulce: gustate diligenter uinum uestrum, et inuenietis pro uino Sorec, furorem draconum et uenenum aspidum. Unde nolite superbire, sed magis humiliamini sub potenti manu Domini, et ad illud transite torcular de quo ascendens ex Edom, et rubicundus ex Bosra [Al. Bosor], loquitur in Isaia propheta: Torcular calcaui solus, et de gentibus non est uir mecum. Rursum quia  sunt de alienigenis et alii  qui per mala opera et sensus contrarios Deo loquuntur: Destructi sumus, sed reuertentes edificemus que destructa sunt. Unde et uocantur termini impietatis, et populus cui iratus est Dominus. Dicitur ad eos: Qui in Bachim nolite edificare de domo derisum. Bachim  [b 1Kb] in nostra lingua planctum et fletum sonat. Denique exceptis Septuaginta, omnes , id est fletum transtulerunt. Qui estis igitur in huiuscemodi operibus atque sententiis, que fletu digna sunt, nolite edificationem pessimam instaurare, nec sensum uestrum exstructionem Dei arbitremini, neque edificetis super arenam , ne cum tempestas uenerit, domusque uestra conciderit, cassus  labor risum uidentibus prebeat. Quin potius intelligentes edificationem uestram dignam esse derisu, ruinis eius et puluere conspergite capita uestra, et agite penitentiam, quod absque consilio casuram domum edificare uoluistis. Sequitur: Que habitat bene in ciuitatibus suis, non est egressa habitans in Sennam. Quod mihi uidetur hanc habere sententiam: uos, qui superbitis in Geth, et in Bachim, frustra domum risu dignam edificare conamini: aspergite uos puluere, et agite penitentiam, quia uinum detestabile premere, et edificationem Deo contrariam construere uoluistis. Ecclesiam autem Christi, que habitat bene, et in toto orbe Ecclesias [c 1Kb] possidet, spiritus unitate coniuncta est, et habet 445 urbes Legis, prophetarum, Euangelii, et apostolorum,  non est egressa de finibus suis, id est, de Scripturis sanctis; sed ceptam retinet possessionem; quia habitat in Sennan, quod interpretatus est, ut supra diximus, Symmachus abundantiam; habet enim Patrem, et Filium, et Spiritum sanctum, cum quibus omnes spirituales gratie copieque uirtutum sunt. Unde dicitur ad eam: Fiat pax in uirtute tua, et abundantia in turribus tuis . uos uero, qui habitatis iuxta Sennan, id est, iuxta abundantem Ecclesiam, o heretici, o contraria dogmata, plangite uos, quia edificastis uobis domum in derisum, et pressistis torcular in superbiam, nec in Scripturis, sed in uicinia Scripturarum domum uestram, iam non risu, sed planctu dignam, et lacrymis construxistis. Unde subiungitur, plangite  domum que est iuxta eam, id est, iuxta Sennan. Sed et hoc quod additur, accipiet ex uobis plagam doloris, ad eosdem hereticos dicitur, quibus imperatur ut plangant domum uicinam Ecclesie, quod inimicus et ultor diabolus, cui tradendi sunt in supplicium, ipse eis inferat plagas, et extorqueat pro edificatione pessima plagarum dolorem. Que propterea inferuntur, ut sentientes peccata que fecerant, agant penitentiam, et dolorum habitatio sit eis bonorum occasio. Siue Ecclesie indicatur dolor,  quod plangat quondam filios suos, et ipsa sit causa salutis hereticorum, si ad lugentem matrem reuerti uoluerint. Porro quod infertur: Quia descenderunt mala a Domino super portas Ierusalem: et Marcionite ac Manichei utuntur hoc scripto, eo quod Legis Deus malorum sit conditor. Sic dicamus mala a Domino descendisse, quomodo et Saluator loquitur in Euangelio: uidebam Satanam quasi fulgur de celo cadentem . Quomodo enim ibi cecidit, de celo lucifer, qui mane oriebatur , et contritus est super terram, qui mittebat [Al. mittebatur] ad gentes: sic et hec mala que a Domino ceciderunt, et uenerunt ad portas Ierusalem, antequam caderent non erant mala; sed quia a Domino corruerunt, idcirco facta sunt mala. Et ut sciamus  malorum insidias: uenerunt, inquit, ad portas Ierusalem, que quia firme sunt, et adamantine, clauduntur ab apostolis, quibus Ierusalem claues commisse sunt: ante eas uersantur inimici, 446 et quos exire conspexerint, interficiunt. Si quis igitur est de Ierusalem, que habitat bene in ciuitatibus suis, non egreditur cum habitet in abundantia; sed semper intrinsecus manet, nec egreditur portas eius, quas qui egressus fuerit occiditur: occiditur autem ab his qui se eleuant in Geth, et habitant in Bachim, et edificant domum in derisum. Denique mala que descenderunt a Domino ad portas Ierusalem, strepitum tantum habent curruum et equorum tumultum, confusumque sonitum pro foribus Ierusalem, ut oris sui lancea quoscumque uagari uiderint, interficient.  Post hec scriptum est: Que habitas Lachis: princeps peccati est filie Sion. Lachis interpretatur , id est, ambulatio. Et hi igitur qui ascenderunt in curribus suis, et habuerunt equites, et strepitum tantum inanemque sonitum, quibus locuta est, que habitat bene in ciuitatibus suis: isti in curribus et isti in equis: nos autem in nomine Domini Dei nostri inuocabimus ; quia mouerunt pedes suos, et circumlati sunt omni uento doctrine false , et de Ecclesia exire uoluerunt, que interpretatur specula, id est, Sion, principes peccati fuere filie Sion. Et in ipsa, hoc est, in Latinis, inuente sunt impietates Isrel, que a regno pristino Dei populum separauerunt. Princeps ergo peccati est filie Sion, que habitat in Lachis,  id est, ambulatio pessima, gradu iugiter fluctuante, et impietas Isrel in his est qui semper mouent pedes suos, et habitare dicuntur in Lachis. Dabuntur quoque emissarii usque ad hereditatem Geth: Geth pessimam, et torcular uenenorum, quod edificatur contra domum Dei, ubi sunt uane domus, que edificate sunt in derisum. Et iste uane  domus, in uanum facte sunt in regibus Isrel. Quantum ad historiam pertinet, his regibus quorum peccata in Regnorum et Paralipomenon libris scripta sunt: quantum autem ad anagogen, principibus hereticorum, ducibusque peruersorum dogmatum; his enim domus uane sunt et frustra exstructe. Et tamdiu perseuerantes, donec teneant eas heredes qui a Domino adducendi sunt. Post hec sequitur: Que habitas Lachis, hereditas usque Odollam ueniet. Odolla interpretatur testimonium haustus, uel hauritionis eorum, quod in Greco significantius 447 dicitur . Legimus in Prouerbiis: Si malus fueris, solus hauries mala . Que igitur habitat in Lachis, id est, in itinere pessimo, ueniet usque ad testimonium exhaustionis  sue, quod exhauriet atque ebibet iuxta operum suorum mensuram. uel certe ita distinguendum, ut hoc quod dicitur, que habitas Lachis, ad superiora referatur, et sit ordo ac sensus: Adducam heredes tibi de Ecclesia, que habitas Lachis, quia de hereditate Domini et tu eris, cum hauseris, et receperis que mereris. Obsecro in capituli fine lectorem, ne necessitatem, uoluntatem putet, et expositionem prolixam, uerbositatem existimet, magisque miretur in locis tam asperis me aliquid inuenire, quam quidquam eorum, que dicenda sunt, non pretermittere.

 Decaluare et detondere super filios deliciarum tuarum, dilata caluitium tuum sicut aquila, quoniam captiui ducti sunt ex te. LXX: Gloria ÷  filie ** Isrel, decaluare et detondere super filios delicatos tuos: dilata caluitium tuum sicut aquila, quoniam captiui ducti sunt ex te. Hoc quod dictum est a Septuaginta, gloria filie Isrel, addentibus filie, Hebrei in fine superioris capituli legunt. Nobis autem que sic uoluistis, et semel suscepimus, incumbit necessitas ita interpretari Scripturas, quomodo leguntur in Ecclesia, et nichilominus Hebraicam non omittere ueritatem. Dicitur ergo ad Isrel interim secundum litteram, ut uel decem tribus accipiamus in Samaria, uel in commune omnem Isrel; quia captiuus ductus est populus, et omnis Iudea ab Assyriis Babyloniisque uastata est, assumant planctum et plorent filios suos. Et quomodo aquila que regina est auium certo tempore amittit pilos, et remanet  implumis: sic etiam Isrel deponat omnem gloriam suam, qua ante fuerat circumdatus, et plangat filios, hostium subditos potestati. Quod autem aquila certo tempore soleat amittere plumas, et in Psalterio scriptum est: Innouabitur ut aquile [a 1Kb] senectus tua . [b 1Kb] Et Comicus in Heautontimorumeno: uisa est, inquit uere quod dici solet  aquile senectus . Si autem uoluerimus hoc ipsum et de presenti tempore Iudaice 448 euersionis accipere, uidebimus omnem gratiam, qua quondam apud Deum floruit, ab eis penitus recessisse. Ubi est enim propheta? ubi doctor Legis? ubi Angelorum presidia? ubi contra plures a paucis insperata [Al. sperata] uictoria? Decaluata est Ierusalem que omnem comam pristine glorie perdidit , et filii eius qui clamauerunt contra Dominum, crucifige, crucifige eum , in captiuitatem ducti sunt. Legi in cuiusdam Commentariis hoc quod dicitur, decaluare et detondere super filios deliciarum tuarum, de conditione humana posse accipi: ut Dei ad Adam, siue ad Ierusalem celestem dirigatur  eloquium. O anima humana! o urbs quondam sanctorum mater, que prius eras in paradiso, et fruebaris deliciis arborum diuersarum, et habebas speciosissimam comam: nunc quia proiecta es de sublimibus et deducta in Babylonem, et uenisti in locum captiuitatis, et perdidisti comam tuam, radere et assume habitum penitentis, et que prius quasi aquila uolabas in excelsis, plange filios, plange sobolem tuam, que ex te ducta est captiua.

 ue qui cogitatis inutile, et operamini malum in cubilibus uestris: in luce matutina faciunt illud, quoniam contra Deum est manus eorum, et [a 1Kb] concupierunt agros, et uiolenter tulerunt, et domos rapuerunt, et calumniabantur uirum, et domum eius, uirum et hereditatem eius. Idcirco hec dicit Dominus: Ecce  ego cogito super familiam istam malum, unde non auferetis colla uestra, et non ambulabitis superbi: quoniam tempus pessimum est. In die illa super uos sumetur parabola, et cantabitur canticum cum suauitate dicentium: Depopulatione uastati sumus: pars populi mei commutata est. Quomodo recedet a me, cum reuertatur qui regiones nostras diuidat? Propter hoc non erit tibi mittens funiculum sortis in cetu Domini. LXX: Facti sunt cogitantes labores et operantes mala in cubilibus suis, et simul in die consummabunt ea: quia non leuauerunt ad Deum manus suas, et desiderabant agros, et diripiebant pupillos, et domos opprimebant, et rapiebant uirum et domum eius, uirum et hereditatem eius. 449 Propterea hec dicit Dominus: Ecce ego cogito super tribum istam mala, de quibus non auferetis  colla uestra, ut non ambuletis recti ÷ subito ** quia tempus pessimum est. In die illa sumetur super uos parabola, et plangetur planctus in cantico dicentium: Miseria [b 1Kb] miseri facti sumus, pars populi mei dimensa est in funiculo, et non erat qui prohiberet eum, ut auerteretur. Agri nostri diuisi sunt: propter hoc non erit tibi mittens funiculum in hereditate. Quod in fine capituli iuxta Hebraicum posuimus, in cetu Domini,  pro quo Septuaginta transtulerunt, in Ecclesia Domini; iuxta editionem uulgatam sequentis capituli principium est. Et ideo in illo si Dominus iusserit, disseremus. ue igitur uobis, Iudeorum cetus, qui et cogitatis malum, et opere consummatis. Et cubilia ad quiescendum data stupris polluitis: et quidquid iniquitatis nocte tractatis, quasi differre non liceat, statim ut dies claruerit, festinatis implere: non considerantes quod aduersum Dominum fortis est manus uestra. Et ut doceret Scriptura quid esset quod in nocte cogitarent, et in die facerent, exponit in partibus. Concupierunt, inquit, agros, et uiolenter tulerunt: et domos, subauditur, concupierunt, et quas concupierant, diripuerunt: et non solum calumniabantur homines, et domos eorum,  sed posteros quoque qui misericordiam propter etatem paruulam merebantur, rabido ore uastabant. Quia igitur ista fecistis, et cogitastis inutile, et ego Dominus cogitabo super familiam istam malum: non quod malum sit quod ego cogito; sed quod patientibus malum uideatur [c 1Kb] quod irrogo: quod ita uos premet, ut colla uestra non possitis leuare, nec ambuletis superbi, scilicet quos tempus captiuitatis oppresserat.

Tunc [Al. tum] dicetur super uos parabola, et miserie uestre uertentur in canticum: Depopulatione uastati sumus, pars populi mei: Templum, inquit, meum quod solum inter gentes ceteras plus habebam, mutabitur in ruinam. Quomodo a me recedet Assyrius, cum reuertatur ut agros meos sibi sorte distribuat? Propterea, o familia Isrel, super  quam ego malum cogito, non 450 habebis partem in hereditate iustorum. Sed et de extrema captiuitate hoc ipsum accipi potest, quod omnia eis euenerint quia Dominum crucifixerunt: ita tamen ut Septuaginta interpretum editio disseratur. Gloria namque filie Isrel decaluata est, et attonsa super filiis quondam delicatissimis, et si quid deinceps renatum pilorum fuit, alia deinceps rasura et attonsione truncatum est. Tunc omnia consilia eorum uersa sunt in laborem, et que cogitauerunt, mente et anima dormiente, attulerunt eis labores: queque operati sunt, statim ut lux Christi et ultio apparuit, conturbata sunt. Cum enim legissent uicisse Isrel, quando Moyses manus leuauit ad Dominum, superatum esse ab Amalec, quando  Moyses lassa brachia deponebat , non leuauerunt ad Dominum manus suas, sed omnia in pauperes et plebem Domini scelera perpetrantes, desiderauerunt agros, et pupillorum domos diripiebant, ac uirum pariter et uxorem liberosque eius et substantiam depopulabantur. Propterea cogitauit [Al. cogitabat] Dominus mala super tribum illam: nequaquam [d 1Kb] duodecim tribus, sed tribum malitia  et scelere fedatam, de quibus non potuerunt eleuare ceruicem, nec recte incedere. Denique usque ad presentem diem subditi sunt Romano imperio, et premuntur captiuitatis iugo, et colla non eleuant. Quod autem sequitur: , id est, subito, in Hebraicis uoluminibus non habetur, et tamen potest cum presenti loco ita congruere, ut dicamus: Propterea hec dicit Dominus: Ecce ego cogito super tribum istam mala subito, de quibus non possint [Al. possunt] eleuare ceruices suas, et ob id eleuare non poterunt, quia tempus malum est. Sicut enim mala operati sunt contra Dominum Iesum, sic mala captiuitatis perpetue sustinebunt, et in tantam uenient angustiam, ut omnia eorum cantica, et psalmi uertantur in luctum. Nihilque aliud nouerit  populus loqui, nisi hoc: miseria miseri facti sumus. Terra quippe repromissionis que prius duabus et semis tribubus sorte diuisa fuerat trans Iordanem, Moyse mittente funiculum, et postea ab Iesu Naue tribubus reliquis 451 dispertita, hec gentibus Romano mensore diuisa est: et nemo fuit qui prohiberet, quin potius cum uniuersas obtineat nationes, nullus est ex Iudeis qui antiquum pristina libertate possideat solum. Quod si tertiam expositionem sequi uoluerimus, omnem, de qua supra dixeram, ad animam humanam sermonem dirigi, que de paradiso corruens in captiuitatem huius mundi uenerit: uidebimus quod omnis cogitatio nostra labor et dolor sit, et cubilia nostra plena sint malis, et lux ipsa que uidetur, mixta sit tenebris:  queque nocte tractemus, in caligine compleamus. Quis enim nostrum ad Deum sanctas eleuat manus sine ira et cogitatione? Quis non desiderat uillas istius seculi, oblitus possessionum paradisi? uideas alios agros agris, et terminos iungere terminis, et paruo hominis corpusculo rura urbium non sufficere. Propterea cogitat Dominus super nos mala, de quibus nostras eleuare nequeamus ceruices, nec ambulare recti, quia tempus pessimum est, iuxta Ioannis uerba, dicentis: Mundus in maligno positus est . Idipsum significat et illa in Euangelio filia Abraham nobilis anima, quam Satanas uinxerat et incuruauerat, et nisi ad aduentum Domini in sublime erigi ante non potuit, nec suum suspicere [Al. suscipere] Creatorem.  Unde Saluator ait: Hanc, inquit, filiam Abrahe quam alligauerat Sanatas, non oportuit solui de uinculo isto die sabbati ? Quia ergo gloria nostra omnis attonsa est, et dilatauimus rasuram, uel [a 9Kb] nuditatem nostram  missi sunt qui nos plangerent cum Ieremia, et sumerent super nos parabolam, et dicerent cum Apostolo: Lugebo multos qui peccauerunt, et non egerunt penitentiam . Quis enim non plangat uidens humanas animas quasi uariam suppellectilem a demonibus et diuersis  uitiis esse possessas? Alius demonum mittit fornicationis funiculum, alius auaritie: ille homicidii, hic periurii lineas tendit: pars populi Dei diuisa est in funiculo: et agri quondam sanctitatis et paradisi, quorum odore delectabatur Isaac in Iacob filio suo , traditi sunt Assyriis, regique Babylonio. Et habentibus uulpibus foueas, 452 et uolucribus celi nidos, Filius hominis non habet ubi caput suum reclinet . Exposui iuxta quod mei ingenioli patiebantur angustie, et primam ab Assyriis, Babyloniisque populi captiuitatem, et secundam a Romanis, quia Dominum crucifixerunt, et tertiam spiritualem, qua unusquisque nostrum cum Adam de paradiso cecidit, et in huius mundi captiuitate uersatur, de qua cum uenerit Dominus,  eriget elisos, et soluet compeditos : et captiuos quondam diaboli, reducet in possessionem suam, et complebitur sermo Psalmiste dicentis: Ascendens in altum, captiuam duxit captiuitatem . Iuxta quam expositionem potest et de Ecclesia quarta captiuitas accipi, de qua unusquisque egreditur per peccatum, et postea ab Ezra, qui interpretatur adiutor, id est, sermone Dei reducitur in Ierusalem . Si quis autem in Lege Domini die ac nocte meditatus, maius habuit studium, maius ingenium, otium, gratiamque, et potest de presenti capitulo probabilius aliquid dicere, non inuideo, non aspernor, quin potius cupio ab eo discere quod ignoro, et libenter me discipulum profitebor, dummodo doceat, et non  detrahat. Nihil enim tam facile, quam otiosum et dormientem de aliorum labore et uigiliis disputare.

 Ne loquamini loquentes, non stillabit super istos, non comprehendet confusio, dicit domus Iacob. Numquid abbreuiatus est spiritus Domini, aut tales sunt cogitationes eius? Nonne uerba mea bona sunt cum eo qui recte graditur? Et econtrario populus meus in aduersarium consurrexit, desuper tunicam pallium sustulistis, et eos qui transibant simpliciter, conuertistis in bellum. LXX: In Ecclesia Domini nolite flere lacrymis, neque plorent super his? non enim abiiciet opprobria, que dicit: Domus Iacob prouocauit spiritum Domini, si he sunt adinuentiones eius: nonne sermones eius boni sunt cum eo, et recti [b 10Kb] ambulauerunt?  Et prius populus meus inimicitiis restitit contra pacem suam: pellem eius excoriauerunt, ut auferrent spem contritionem belli. Ne loquamini, inquit, loquentes; pro quo interpretatus est Aquila: ne stilletis stillantes, quondam idiomate Hebraico, eloquium ab eo quod fluat et ad aures perueniat audientium, in similitudinem pluuie 453 descendentis, stillationem uocans. Nolite uos decipere, o domus Iacob, et in consolationem mutuam dicere, Deus bonus est: non ueniet captiuitas quam timemus. Num larga eius misericordia, et  clementissimus spiritus, qui late et abundanter ortus est omnibus, tantum in nobis abbreuiabitur et seuerus erit? aut huiuscemodi sunt cogitationes eius, quales in hominibus cernimus, ut antiquam teneat iracundiam, et ad uindictam furore subito concitetur? Ad que respondit Dominus: Bonus quidem sum, et uerba mea sonant clementiam: sed ad eos, qui recto itinere gradiuntur. Qui autem, non dico olim, sed hesterno die in contumeliam meam ueneratus est idola, et quantum in ipso fuit, tyrannica aduersum me arma corripuit, qui infelicem populum exspoliauit auxilio Dei, et quasi desuper tunicam, [a 1Kb] pallium tulit, qui simplices quosque credentium et acquiescentes auctoritati maiorum contra me uertit in bellum, numquid non stillabit super  eum Dominus, et apprehendet eum confusio? Hoc autem quod nos uertimus: Et econtrario populus meus in aduersarium consurrexit; quia uerbum MUL , et contrarium, et diem hesternum sonat, Symmachus apertius transtulit ut diceret: ante unam diem populus meus quasi inimicus restitit, ut solueret questionem, quod Deus non preterita uitia imputaret populo, sed recentia, et que quasi die commissa uiderentur hesterno. Hec iuxta Hebraicam intelligentiam, ceterum Septuaginta interpretes in hoc loco penitus sibi non coherent. Ad id enim quod premissum est, in Ecclesia Domini nolite flere, que consequentia est, ut inferatur, non enim abiiciet opprobria que dicit, domus Iacob prouocauit spiritum Domini? Sed et illud quod sequitur: Si he adinuentiones  eius sunt: nonne [Al. non] sermones eius sunt boni cum eo, et recti ambulauerunt [Al. ambulabunt]? ad posteriora quid pertinent, que dicuntur: Et prius populus meus in aduersarium restitit, contra pacem suam, pellem eius excoriauerunt, ut auferrent contritionem belli? uidetur autem mihi, [b 1Kb] in loco uel difficillimo, sic posse sensus reddi uel exprimi, si tamen prudens lector nostre 454 rationi acquieuerit. Precipitur itaque Ecclesie, ut non habeat tristitiam et sollicitudinem super rebus seculi, et damnis que in hoc mundo euenire consueuerunt, et dicitur habitatoribus eius, o uos, qui estis in Ecclesia Domini, semper gaudete, et quidquid uobis de iudiciis acciderit, gratulamini. Nec hoc dico quod flere non debeatis: Beati quippe flentes, quoniam  ipsi ridebunt ; sed illud admoneo, ne in his que sunt seculi, lugeatis. Si quis mortuus fuerit propinquorum, si substantiam fiscus inuaserit, si corpus uel podagra, uel alius quilibet morbus oppresserit, nolite flere, nolite lacrymas fundere, nec consideretis presentia, sed futura, et [c 1Kb] aggrauamini magis quod diutius in hoc tabernaculo mortis habitetis. Quin potius illud cauete, ne insultetis cadentibus, et alienam ruinam uestram edificationem  putetis: unusquisque se ex suis uiribus, non ex imbecillitate alterius metiatur. Alioqui que est ista iustitia, ramos oleastri insultare ramis oliue, qui propter infidelitatem suam fracti fuerunt , et dicere, domus Iacob ad iracundiam spiritum Domini prouocauit, interficiens prophetas, idola colens, Dei filium crucifigens? Qui hoc facit, non erit ab opprobrio alienus, et ea mensura qua iudicauit, iudicabitur de eo: et quomodo ipse de peccatis loquitur corruentis; ita alius ruine illius insultabit. Sequitur: Si he adinuentiones eius sunt: nonne uerba eius bona sunt cum eo, et recti ambulauerunt? Quod offendit, ait, Iudaicus populus, ut plenitudo gentium subintraret, dispensationis Dei est, ut postea, credente Isrel, omnes salui fierent, et uniuersi Dei  misericordia indigerent. Unde et Apostolus ad huius loci ueniens questionem , profundum sapientie et scientie et iudiciorum Dei abyssum inuestigabilem esse proclamat. Si ergo adinuentiones et cogitationes Dei sunt, frangi priores ramos oliue, et inseri alios de oleastro, non debes insultare, sed timere ne corruas, nec estimes in eo te placere Deo, si sermones, id est, Scripturas illius legas. Tunc Scripture prosunt legenti, si quod legitur, opere compleatur. Si loquens de Scripturis possis dicere: An experimentum queritis 455 eius qui in me loquitur, Christus ? Dominus quippe dabit uerbum euangelizantibus uirtute multa : et super montem excelsum ascende tu, qui euangelizas Sion, et leua uocem in fortitudine  qui euangelizas Ierusalem . Atque hoc modo sermones Dei boni sunt, si secum sint, hoc est, si Deus non deserat predicantem, cuius cor labiaque consentiunt. Ceterum qui confitetur labiis, et cor eius longe est a Deo, et narrat iustitias eius, et assumit testamentum per os suum, et peccatorum sordibus inquinatur, cum hoc non sunt boni sermones Dei. Nec solum de peccatore, sed de eo quoque, qui gratiam non habet spiritualem, id est, prophetie ac doctrine, et interpretationis, maiorumque carismatum, hoc dicendum est, quod huiuscemodi homo si uoluerit elementorum causas, fideique sue reddere rationem, et quare Deus, qui bonus et Creator est omnium, ad solos tantum Iudeos uenerit, et in ultimo iam seculo uocauerit nationes,  non habeat secum bonos Dei sermones; sed de propria imperitia etiam ea, que bona sunt, Dei uerba contaminet, que uerba recte ambulant et rectas aures requirunt. Et hec quidem Dominus precipit populo successori, et Ecclesie de gentibus congregate, ne insultet generationi pristine, et aliena [d 1Kb] non sit ab opprobriis insultando. Refert autem ipse qui uerus est iudex et sine perturbatione loquitur, quomodo in passione sua Isrel ei contrarius  fuerit, et hoc fecerit non quod suo nocere potuerit Creatori, sed quod contra pacem suam omnia perpetrarit. Unde et ad Ierusalem sermo est: Si scires ea que ad pacem sunt tibi . Pace autem perdita, pellem suam excoriauerunt, id est, tulerunt a se Dei quo protegebantur, auxilium, et quasi nudas carnes absque cute et tegmine reliquerunt, ut quidquid uidebatur esse pulchrum, operiente desuper misericordia Dei, hoc, illa recedente, preberet uidentibus turpitudinem. Recedente autem pace et auxilio Dei, quia restiterant Domino, de quo dicitur: Dominus conterens bella, Dominus nomen ei , aduersariis suis resistere non potuerunt, sed in omni certamine uicti sunt, nec fuit qui contereret aduersum eos bella 456 nascentia,  iuxta utramque personam hostium, uel hominum qui eos duxere captiuos, uel aduersariorum [a 1Kb] fortitudinem, qui animas eorum quotidie iugulabant blasphemando.

 Mulieres populi mei eiecistis de domo deliciarum suarum: a paruulis earum tulistis laudem meam in perpetuum. Surgite et ite, quia non habetis hic requiem, propter immunditiam suam [uulg. eius] corrumpetur putredine pessima. Interpretatio Septuaginta  tantum discordat in presenti loco ab Hebraica ueritate, ut nec capita possimus ex equo ponere, nec eorum simul sententias explicare.  Quamobrem nostra primum translatio disseratur, et postea ad eosdem ueniemus. Adhuc contra populum Dei sermo est, cui supra iam dixerat: Econtrario populus meus in aduersarium consurrexit: desuper tunicam pallium sustulistis, quod non solum hoc egerint, sed mulieres quoque, id est, matronas quondam delicatas fecerint captiuas ire, siue sub metaphora urbes Iudee, quas et in Isaia filias Sion uocat , eo quod Sion metropolis fuerit. A paruulis quoque earum tulistis, inquit, laudem meam in perpetuum, nullus remansit in populo, cunctis uel interfectis uel captis, qui meos psalmos caneret; sed et pauci qui in Babylone supererant, canere se non posse testantur. Quomodo, inquiunt, cantabimus canticum Domini in terra aliena ? Surgite  itaque et ite in captiuitatem, quia in hac terra requiem non habetis, que propter scelera uestra polluta est, et mundari non poterit, nisi longum sabbatum antea celebrarit. Propterea autem dico uobis, non habetis hic requiem, quia polluta est terra uestra, et corrumpetur putredine pessima, captiuitate uidelicet, uel Babylonica, uel Romana, eo quod Domini sanguinem hauserit: iuxta utramque enim historie ueritatem intelligi potest.

LXX: Duces populi mei proiicientur de domibus deliciarum suarum: propter malas adinuentiones suas  [b 1Kb] eiecti sunt. Potest hoc et generaliter de Iudaici populi principibus, sacerdotibus ac Phariseis 457 accipi, qui post passionem Domini proiecti sunt de urbe deliciarum suarum, in qua prius lasciuierant propter malas adinuentiones suas, et specialiter de stirpe Dauid, quia statim ut natus est Dominus, defecit princeps ex Iuda, et dux de femoribus eius , ueniente cui repositum erat, et exspectatione gentium apparente. Sed et Ecclesie quoque principes qui deliciis affluunt, et inter epulas atque lasciuias pudicitiam seruare se credunt, propheticus sermo describit quod eiiciendi sint de spatiosis domibus, lautisque conuiuiis, et multo labore epulis conquisitis, et eiiciendi propter malas cogitationes et opera sua. Et si uis scire quo  eiiciendi sint, Euangelium lege: In tenebras scilicet exteriores, ubi erit fletus et stridor dentium : [An non confusio et ignominia est, Iesum crucifixum, magistrum, pauperem atque esurientem fartis predicare corporibus, ieiuniorumque doctrinam, rubentes buccas, tumentiaque ora proferre? Si in Apostolorum loco sumus, non solum sermonem eorum imitemur, sed conuersationem quoque et abstinentiam amplectamur.] Sanctum utique est et Apostolorum ministerium, uiduis et pauperibus ministrare . Non oportet, inquiunt, dimisso uerbo Dei, ministrare nos mensis. At nunc non dico pauperes, non dico fratres, et qui rursum inuitare non possint  sed  militantes et accinctos gladio, et iudices, excubantibus ante fores suas centurionibus et turmis militum, Christi sacerdos inuitat ad prandium. Tota clerici urbe discursant: querunt exhibere iudicibus, que illi in pretoriis suis aut inuenire non possunt, aut certe inuenta non cemunt. Nec uero arbitrandum quod generaliter ad omnes hec dirigatur inuectio; sed quod eos qui tales sunt, pulset sermo propheticus; et comminetur eis supplicia, et tenebras sempiternas: ut qui pudore et uerecundia non tenentur, agant penitentiam saltem comminatione penarum.

LXX: Propinquate montibus eternis. Aeternos montes, uel Angelos intelligere possumus, uel prophetas, de quibus et in psalmo scriptum est: Fundamenta  eius in montibus sanctis . Et in alio loco: Leuaui oculos meos in montes unde ueniet auxilium mihi . Appropinquat autem 458 eternis montibus qui non in peccatis suis a beatorum contubernio separatur: quomodo Moyses appropinquabat Deo, non loco, sed merito. Et ad eos qui appropinquabant eternis montibus, ipse Dominus loquebatur. Deus appropinquans ego: et non Deus de longe . Montes autem eterni, ad distinctionem eorum uocantur qui non sunt eterni, principium scilicet huius seculi montium  tenebrosorum: qui cum erecti fuerint uelut cedrus Libani transeuntes cum mundo, locus eorum non poterit inueniri.

LXX: Surge et ambula, quia non est tibi hic requies. Iubemur in nullis mundi rebus putare nobis requiem; sed quasi a mortuis resurgentes, ad sublime tendere, et ambulare post Dominum Deum nostrum, et dicere. Adhesit anima mea post te . Quod si neglexerimus, et noluerimus audire dicentem: Exsurge qui dormis, et eleuare, et illuminabit te Christus , dormitabimus quidem, sed decipiemur, et non inueniemus requiem quia ubi Christus non illuminat resurgentem, que uidetur esse requies, tribulatio est.

LXX: Propter immunditiam consumpti estis corruptione.  Pro eo quod nos diximus, consumpti estis, potest iuxta Grecam intelligentiam in Latino sonare sermone, corrupti estis: ut sit ordo, propter immunditiam corrupti estis corruptione. Hoc autem ad eos dicitur, qui uoluptati corporis et libidinis seruientes, non solum animam, sed corpus quoque suum corrumpunt, uoluptatum amatores magis quam amatores Dei. Poterat quoque dicere, propter immunditiam corrupti estis, et sensus etiam absque corruptione fuisset expletus. Nunc autem quia ait, corrupti estis corruptione, ad distinctionem mihi uidetur corruptionis salutaris dixisse: iuxta quam et Apostolus loquitur: Et si is qui foris homo noster est, corrumpitur; sed qui intus est renouatur de die in diem . Qui semper mortificationem Iesu  portat in corpore suo, et exteriorem corrumpit hominem, et carnem imperio anime subiicit, iste corrumpitur quidem, sed non corruptione, quia corruptio illius salutaris est.

Fugistis, nemine persequente. Ad eos dicitur, qui propter immunditiam corruptione corrupti sunt, quod conscientia peccatorum etiam absque suppliciis resistere hostibus et dimicare non audeant.

459 Unde et formidolosi in [a 1Kb] sanctorum prelio, ne terreant mentes fratrum suorum, eiiciuntur e castris, et ex acie repelluntur , et in maledictis Leuitici ad huiuscemodi homines sermo dirigitur: Persequetur uos folii uox uolantis, et fugietis, nullo persequente . Scio me in cuiusdam commentariis legisse, exponentis Ioannis  euangeliste principium: Omnia per ipsum facta sunt, et sine ipso factum est nichil, hoc quod dicitur, nichil, ad malitiam retulisse: rursumque ipsam malitiam interpretatum esse diabolum, et isto quasi gradu, ipsum quod factum est sine Christo, nichil diabolum intellexisse. Si igitur malitia, uel diabolus nichil est, et fugerunt qui corruptione corrupti sunt, nullo, id est, nichil persequente, diabolus eos est  persecutus in nichili. Quod si cui uidetur nimis coactum, et contra Scripture simplicitatem artificio potius eloquii, quam uera interpretatione dissertum, uel priorem, uel quam ipse repererit expositionem sequatur.

 Utinam non essem uir habens spiritum, et mendacium potius loquerer. Stillabo tibi in uinum et in ebrietatem, et erit super [b 1Kb] quem stillatur populus iste. Congregatione [Al. Congregans] congregabo Iacob, totum te: in unum conducam reliquias Isrel pariter [c 1Kb] .

Et in hoc capite multum Septuaginta interpretes ab Hebraico discrepant. Unde primum iuxta id quod nobis ab Hebreis est traditum exponamus, et postea, si Dominus uoluerit, de eorum translatione  tractabimus. O popule Iudaice, ad quos repromissiones, quorum testamenta et lex, et ex quibus Christus secundum carnem , cui, imminentibus Babyloniis, uel Romanis, dixi: Surgite et ite in captiuitatem, quoniam non est uobis in terra ista requies, que propter immunditiam suam corrumpetur populatione nouissima, non me putetis uolentem loqui, et predicare gaudentem, quod uenturum uideo: optarem et ipse anathema esse pro fratribus meis, qui sunt Isrelite . Utinam de meo sensu loquerer, et sanctum Spiritum non haberem; et inter pseudoprophetas potius computatus, solus perirem, et non essent 460 uera que dico: et tanta multitudo crederet in Filium Dei, et non traderetur eterne captiuitati. uerum quia propheta  sum, et Dei spiritu loquor, et a diuinitate [Al. ueritate] missus, predico ueritatem: propterea stillabo tibi sermonem meum in meracum uinum quod te inebriet, et corruere faciat. Me autem stillante, et future captiuitatis malum canente, populus iste meas suscipiet pluuias, hoc est, uult, non uult, sustinere habet que dico. Et ne arbitremini, malorum me esse tantum [Al. tantorum] uatem, nunc quidem ueniet predicta captiuitas; sed ecce in [Al. ut agnoscatur quia in, etc.] me sermo loquitur, qui ad omnes prophetas fit. Quo reticente propheta, non loquitur, et nunc dicit: ueniam, et humanum corpus assumam, nascar de uirgine. Siue ita: Quia in carnis humilitate ueni, et non credistis mihi, ueniam in consummatione mundi in maiestate mea cum  Angelis ceterisque uirtutibus, et tunc te totum congregabo, Iacob: tunc in unum conducam reliquias Isrel, et cum gentium populo in ouili meo pariter copulabo: tunc te muro firmissimo sepiam, et tanta erit credentium multitudo, et inter caulas positi gregis tumultuatio, ut uincatur numerus pecorum largitate. Ac ne forsitan putes, quia dixi: Ponam illum quasi gregem in ouili, et quasi pecus in medio  caularum, de ouibus me loqui, intellige quod oues iste homines sint. Sequitur enim: Tumultuabuntur a multitudine hominum. Tumultus, uox plurimorum est, et nimie multitudinis clamor pariter emissus: ne estimemus unius uocem esse: sed omnium communem, laudantium bonum pastorem, qui ardua queque complanauerit, et suo equauerit pede, dux itineris eorum ipse sit paradisi ianua, et dicat: Ego sum porta: quo iter diuidente et precedente, et [a 1Kb] uie porta, transibit per eum credulum pecus. Pastor autem iste rex est et Dominus. Unde sequitur. Et transibit rex eorum coram eis, et Dominus in capite eorum. Quod si uoluerimus hec omnia de primo aduentu eius accipere, et totum Iacob et reliquias Isrel 461 ad Apostolos, et eam referre multitudinem,  que in Actibus apostolorum saluata est ex Iudeis, non abhorrebit a ueritate expositio tractatoris. Hos enim uere congregauit Dominus in ouile suum, et posuit in medio caularum, et fecit iter ante eos, et induxit eos in Ecclesiam, et fuit rex eorum coram eis, et est Dominus in capite eorum in perpetuum.

LXX: Spiritus statuit mendacium. Stillauit tibi in uinum et ebrietatem, et erit de stilla populi huius, congregandus congregabitur Iacob. [b 1Kb] Non, ut plerique estimant, spiritus stetit mendax; sed spiritus statuit mendacium, legendum est, quod Grece dicitur , hoc est, . Quomodo enim in uulneribus putridis, ne cancer serpat et emortuum corpus uiuas carnes depascatur, medici statuunt  [Al. secant] uulnus et urunt cauterio, uel puluere : ita spiritus Dei finem posuit mendacio, ne ultra populus Dei pseudoprophetarum uocibus subuertatur. Quod autem spiritus tam in nouo quam in ueteri Testamento, ubicumque sine additamento ponitur, in bonam partem intelligatur, et sepe diximus, et nunc ex parte ponemus, ne cui dubium sit. Fructus autem spiritus, caritas, gaudium, pax . Et: Si spiritu uiuimus, spiritu et ambulemus . Et alibi: Si autem spiritu opera carnis mortificaueritis, uiuetis . Et in ueteri Testamento: Dans flatum populo, qui est in ea, et spiritum his, qui calcant eam : haud dubium ex precedentibus quin terram significet. Qui enim calcant terrena opera, et pedibus suis subiiciunt  ea, utique non malum, sed bonum spiritum merentur accipere. Econtrario malus spiritus semper cum additamento legitur, ut ibi: Cum autem spiritus immundus exierit ab homine . Et in alio loco: Increpauit spiritum immundum . Et: Spiritus malus inuasit Saul , et cetera his similia. Spiritus ergo Dei, qui finem mendacio posuit in pseudoprophetis, ipse tibi stillabit  in uinum et ebrietatem. uinum quod letificat cor hominis ; et ebrietatem qua inebriatus est Ne, et de qua dicitur: Comedite, amici mei, et inebriamini . 462 Hec autem omnis letitia et ebrietas ad comparationem sapientie Dei, que ut fluuius celestem irrigat Ierusalem, stilla est, et gutta permodica. Nec dubitabunt sapientie Dei stillam in hominibus dicere, qui lapidem abscissum de monte sine manibus legerint , et fatuum Dei sapientius hominibus, et Apostolos quoque ipsos ex parte cognouisse, et ex parte prophetasse . De hac igitur sapientia, id est, de stilla Iudaici populi  congregatus est Iacob: omnis qui supplantat Esau, et eripit primitiua eius ac benedictionem,  et antequam nascatur adhuc in utero positus, plantam pilosi fratris inuadit.

LXX: Cum omnibus suscipiens suscipiam reliquias de Isrel. Cum inquit crediderit gentium populus, et omnis orbis ad meam fuerit fidem adductus, et intrauerit gentium plenitudo, tunc etiam reliquie Isrel saluabuntur, non ille reliquie, de quibus est scriptum in Regnorum libro: Dereliqui mihi septem millia uirorum, qui non curuauerunt genua Baal . Et de quibus Paulus: Ergo et in isto tempore reliquie secundum electionem gratie salue facte sunt ; de quibus supra hic propheta testatur: Et erit de stilla populi huius, congregandus congregabitur Iacob. Sed ille reliquie, que postquam omnes suscepti [Al. suscepte] fuerint, in  fine suscipientur a Deo. Et de quibus nunc dicitur: Cum omnibus suscipiens suscipiam reliquias Isrel, ut iuxta id quod [c 1Kb] scriptum est: Concludens Deus omnes sub peccato, omnibus misereatur .

LXX: Ponam auersionem eorum sicut oues in tribulatione. Reliquias de Isrel quas postquam omnes suscepero, suscepturus sum: nunc interim quia auersi sunt a me, ponam in tribulatione, et coangustabo, et faciam sedere, sine sacerdote, sine altari, et sine propheta: ut quem per beneficia non senserunt, intelligant per supplicia.

LXX: Quasi gregem in medio cubilis eorum: [d 1Kb] subauditur, ponam. Non solum, inquit, auersio eorum, qua a me auersi sunt, ponetur quasi grex in tribulatione; sed postquam tribulati fuerint, 463 et  angustie tempus expleuerint, ponentur in requie, hoc est, in cubili suo. Et tunc [Al. nunc] de hominibus commigrabunt et transcendent humane conditionis statum, et implebunt quod sequitur: Exsilient ex hominibus. Non solum autem illi exsilient et abibunt; sed omnes ad quos fit Dei sermo, et qui humana uitia relinquentes, conuersationem diuinitatis imitantur, et audiunt: Ego dixi, dii estis, et filii excelsi  omnes, exsilient ex hominibus, et quasi ferentur [Al. feruntur] ad celum.

LXX: Ascende per diuisionem. Presens locus quasi proprium habet exordium et apostrophen eloquii prophetalis, ad eum qui saluari cupit, cui imperatur ut ascendat per diuisionem. Quod quidem manifestius fiet, si de Genesi sumpserimus exemplum, ubi nascuntur gemini de Thamar, cum qua Iudas patriarcha concubuit: Factum est, inquit, cum pareret, et haberet geminos in utero: in ipso partu unus protulit manus, et tulit obstetrix et ligauit in manu eius coccinum, dicens: Hic egredietur prior. Cum autem contraxisset manum, statim egressus est frater eius, et illa ait: Quare diuisa est propter te maceria? et uocauit nomen eius Phares, quod interpretatur diuisio. Et  post hec egressus est frater eius, in cuius manu erat coccinum, et uocauit nomen eius Zara, qui in lingua nostra dicitur semen, uel oriens . Ostendit ergo senior populus, in quo erat ortus et semen antequam de gentibus Ecclesia nasceretur, manum suam in operibus, et postea contraxit eam audiens per Isaiam: Manus enim uestre sanguine plene sunt . Cumque ille contraxisset [Al. contraxit] manum, et a iustitie cessaret operibus, frater eius egressus est gentium populus. Et propter ipsum diuisa est sepes, et destruxit Dominus atque Saluator, ut ille posset incedere, parietem, qui erat in medio, et maceriam duos populos separantem: et fecit unum gregem, et duos creauit in semetipso in uno nouo homine faciens  pacem. Unde et obstetrix prophetice loquens dicit ad Phares populum iuniorem: Ut quid diuisa est propter te maceria? Si intellexistis exemplum de Genesi, ascende qui saluari cupis, nequaquam per ueterem populum qui manum contractam habet, sed per nouum, in quo uia Christus est, in quo porta iehsu, per quem ad Patrem incedimus, ipse enim soluit 464 medium parietem et maceriam, id est, obscuritatem ueterum prophetarum, et omnia antique Legis aperuit sacramenta, et dissipata incedendi difficultate, uiam oculis omnium reuelauit: ut qui uult pergere, nullo irretiatur [Al. impediatur] obice, nec obscuritatis caligine terreatur.

LXX: Ante faciem eorum diuiserunt et transierunt portam, et egressi sunt per eam. Exiuit rex eorum ante  faciem eorum: Dominus autem princeps eorum [Al. erit]. Propterea dixi tibi: Ascende per diuisionem, qui surrexisti cum Christo, et ea queris que sursum sunt: quia Angeli, siue Pater et Filius, et Spiritus sanctus diuiserunt quod uidebatur obstare, et fecerunt uiam uolentibus ingredi, et quia aperto itinere inuaserunt iter, non solum ingressi sunt portam, sed et transierunt per eam. Ingressi sunt autem, quia et rex eorum eamdem ingressus est portam, et aperuit eis iter, ut absque ulla difficultate graderentur. Ipse enim Dominus, et rex et pastor, et uia est et porta, dicitque: Ego sum porta: per me qui fuerit ingressus,  saluabitur: ingredietur, et egredietur, et pascua inueniet . De qua porta et alibi prophetatur: Hec est porta Domini, iusti intrabunt per eam . Quicumque autem ingressus fuerit, non debet in eo statu in quo intrauerat, permanere; sed egrediatur ad pascua, ut in intrando exordium sit, in exeundo et in pascua reperiendo, uirtutum perfectio. Qui ingreditur, adhuc in seculo est, et ex creaturis intelligit [Al. intelliget] Creatorem. Qui autem egreditur, transcendit uniuersam creaturam, et omnibus que uideri possunt pro nichilo computatis, inueniet pascua super celos, et sermone Dei uescetur, et dicet: Dominus pascit me, et nichil mihi deerit . Hoc ideo, ut intelligeremus Euangelicum testimonium: Ingredietur et egredietur, et  pascua inueniet; et quod nunc dicitur per Prophetam: Et transierunt portam, et egressi sunt per eam: qui tamen transitus et egressio absque Christo rege nostro tribui non potest, qui rex et Dominus est. Statim quippe connectitur: Dominus autem princeps erit.

 Et dixi: Audite, principes Iacob, et duces domus Isrel. Numquid non uestrum est scire iudicium, qui odio habetis bonum et diligitis malum, qui uiolenter tollitis pelles eorum desuper eis, et carnem [uulg. carnes] eorum desuper ossibus eorum, qui comederunt 465 carnem populi mei, et pellem eorum desuper excoriauerunt, et ossa eorum confregerunt, et conciderunt sicut in lebete, et quasi carnem in medio olle. Tunc clamabunt ad Dominum, et non exaudiet eos, et  abscondet faciem suam ab eis in tempore illo, sicut nequiter egerunt in adinuentionibus suis. Manifeste aduersum principes Isrel sermo est, et sub metaphora leonum siue latronum crudelitas eorum describitur: quod spoliauerint pauperes, et interfecerint eos, et carnes eorum ossaque contriuerint, et quasi in medio olle, sic in urbe Ierusalem miserabilem plebem afflixerint, et propter hec inferatur eis postea supplicium in die captiuitatis, uel a Nabuchodonosor, uel a uespasiano et Tito. Et clament ad Dominum, et non exaudiat eos, et abscondat faciem suam ab eis, quia nequiter egerint in sceleribus suis.

LXX: Et dicet: Audite hec, principes domus Iacob, et reliqui domus Isrel. Cum superioribus heret sententia. Supra enim dixerat: Dominus autem princeps  erit, et dicet: Audite, principes domus Iacob, et reliqui domus Isrel. Pro reliquis domus Isrel, exceptis Septuaginta, omnes, duces domus Isrel, transtulerunt. Dominus ergo qui uiam fecit populo suo, et egressus est ante faciem eorum, et ipse est princeps itineris simplicioris populi, quem gregem uocat: his qui [a 1Kb] nolunt se preuium sequi, sed superbiunt, et quasi iudices populi uestigia illius non sequuntur, comminatur et dicit: Audite, principes domus Iacob, et duces domus Isrel. Quid est autem quod eos cogit audire? Non uestrum est, inquit, scire iudicium, qui odio habetis bonum, et queritis mala: id est, non meremini Dei  scire iudicium quod est abyssus multa: et profundum iustitie eius mens praua non inuenit. Aut quomodo potestis scire iudicium Dei, qui odistis bonum, modo potestis scire iudicium Dei, qui odistis bonum, et queritis malum, qui detestamini sanctos pauperes, et honoratis diuites peccatores. Simulque consideremus uerborum significantiam: bona non amare, peccati est: quanti sceleris etiam odisse? et econtrario, si mala non fugere, uitii est: quante impietatis est etiam diligenter inquirere? Post hec describitur seuitia iudicum, et in subiectos crudelitas.

466 LXX: Diripientes pelles eorum ab eis, et carnes eorum ab ossibus eorum. Sicut deuorauerunt carnes populi mei, et pelles ab eis excoriauerunt, et ossa eorum confregerunt, et conciderunt sicut carnes in lebete, et sicut carnes in olla: sic clamabunt ad Dominum,  et non exaudiet eos, et auertet faciem suam ab eis in tempore illo, eo quod pessime egerunt in adinuentionibus suis. Non suffecerat spoliasse subiectum gregem; sed corpora quoque eorum afflixerunt duro imperio, et ossa eorum contriuerunt, ut quidquid in eis forte fuerat, frangerent atque contererent. Quomodo ergo illi spoliauerunt populum meum, et nudauerunt omni pulchritudine et decore cutis, et carnes et ossa miserunt in ollam feruentem, quam rex accendit Assyrius, tradentes gregem meum diabolo, et angelis eius: sic et ipsi cum uenerit dies ultionis, clamabunt ad Dominum, et non exaudientur, quia nec ipsi rogantes audierunt: et extendent manus suas ad Dominum, et Deus auertet faciem suam ab eis, quia et illi auerterunt  a precantibus uultum. Et hec uniuersa patientur, quia pessime egerunt in studiis et uoluptatibus suis: et non reges fuere, sed tyranni: nec prepositi, sed leones: neque magistri discipulorum, sed lupi ouium, et satiauerunt se carnibus, et incrassati sunt, et sicut pinguissima hostia interfectionis, [a 1Kb] et suppliciis Domini preparati. Hucusque contra principes malos: sequens uero sermo aduersus pseudoprophetas est et doctores pessimos, qui populum Dei adulatione supplantant, pollicentes scientiam Scripturarum.

 Hec dicit Dominus super prophetas, qui seducunt populum meum: qui mordent dentibus suis, et predicant pacem: et si quis non dederit in ore eorum quippiam, sanctificant super eum prelium:  propterea nox uobis pro uisione [Al. diuisione] erit, et tenebre uobis pro diuinatione, et occumbet sol super prophetas, et obtenebrabitur super eos dies, et confundentur qui uident uisiones: et confundentur diuini, et operient uultus suos omnes, quia non est responsum Dei. uerumtamen ego repletus sum fortitudine spiritus Domini, iudicio et uirtute [Al. ueritate], ut annuntiem Iacob scelus suum, et Isrel peccatum suum. LXX: Hec dicit Dominus super prophetas, qui seducunt populum 467 meum, et mordent dentibus suis, et predicant super eum pacem, et non est data in ore eorum, sanctificauerunt super eum prelium:  propterea nox uobis erit pro uisione [Al. indiuisione], et tenebre erunt uobis ex diuinatione, et occumbet sol super prophetas, et contenebrescet super eos dies, et confundentur qui uident somnia, et irridebuntur harioli, et loquentur aduersum eos omnes isti, quia non est qui exaudiat eos, nisi ego impleuero fortitudinem in spiritum Domini, et iudicium et potentiam, ut annuntiem Iacob impietates eius, et Isrel peccata sua. Legimus fuisse pseudoprophetas in Isrel, qui propter dona pacem, que eis data non erat, predicabant, et si quis munera non dedisset, quamuis sanctus esset, iram Dei nuntiarent illi esse uenturam. Unde nunc dicitur ad eos quod loquantur mendacia, et sermo eorum non prophetia, sed diuinatio sit falsa: neque habeant lumen, sed tenebras  et errorem. Cumque in contrarium uersa fuerint que promiserant, tunc operientur confusione, quia non erat, inquit, responsum Dei.

Iam [Al. nam] nec demones accipient potestatem, ut eos sua fraude decipiant. Muta erunt oracula, tacebit immundus spiritus, et illudere non audebit. Hoc de pseudoprophetis. Rursum oratio de seipso prophete loquentis inducitur, illis falsa uaticinantibus, et opertis confusione et ignominia, ego que loquor, a sancto Spiritu institutus loquor, et loquor iudicium Domini et uirtutem [Al. ueritatem]. Cumque pseudoprophete mordeant dentibus, et predicent pacem, ego absque ulla formidine annuntio Iacob scelus suum, et Isrel peccatum suum; quia pro Deo, uel idola uenerati sunt, uel Dei Filium crucifixerunt.  Si autem iuxta Septuaginta quod dicitur, de hereticis uoluerimus accipere, qui uere pseudoprophete sunt, et dicunt, hec dicit Dominus, et Dominus non misit eos, non errabimus. Illi enim populum quondam Dei errore decipiunt, et hoc faciunt, ut comedant eos, uel simpliciter in accipiendis muneribus, uel mystice in occisione animarum eorum, et promittunt eis pacem et regna celestia, et dicunt, non necesse est ut uiuas continenter et sancte, habeto fidem quam docemus, et omnia promissa Domini consequeris: 468 que loquentes, magis aduersum eos iram Domini concitant, et prelium in illos sanctificant. Quamobrem, o heretici, qui putatis habere uos prophetiam, et imitamini Ecclesiam Dei, ubi estimatis esse uisionem, ibi nox  erit: et ubi iactatis uaticinium prophetale, ibi spiritus loquetur immundus. Occidet enim sol iustitie super huiuscemodi prophetas, et uidebunt tenebras suas et confundentur. Cumque diuini magis quam Prophete fuerint comprobati, ridebuntur super somniis suis, et populi qui ab eis prius decepti fuerant, contra eos loquentur. Tunc etiam ipsi magistri penitentiam agent, et nemo eos exaudiet, nisi ego quem offenderant. Et quia clemens sum, et nolo mortem peccatoris , sed cupio ut reuertatur et uiuat, cum exaudiero eos, dabo eis uirtutem spiritus mei, et implebo eos iudicio meo et  fortitudine, ut qui prius populum blandimentis decipiebant, postea uera annuntiando deterreant, et ad rectam reuocent uiam, et qui causa erroris fuerant, incipiant mederi uulneribus que intulerant, et esse occasio sanitatis. Animaduerte in presenti loco, posse aliquem docere post peccatum, si tamen uitia pristina digna penitentia eluerit. Unde et Dauid post adulterium et homicidium loquitur in psalmo: Asperges me hyssopo et mundabor: lauabis me, et super niuem dealbabor. Nec sua tantum puritate contentus est, sed infert: Redde mihi letitiam salutaris tui, et spiritu principali confirma me. Cumque hoc feceris. Docebo, ait, iniquos uias tuas, et impii ad te conuertentur .

 Audite hec, principes domus Iacob,  et [a 1Kb] iudices domus Isrel: qui abominamini iudicium, et omnia recta peruertitis, qui edificatis Sion in sanguinibus, et Ierusalem in iniquitate. Principes eius in muneribus iudicabant, et sacerdotes eius in mercede docebant, et prophete eius in pecunia diuinabant, et super Dominum requiescebant dicentes: Numquid non Dominus in medio nostrum? non uenient super nos mala: propter hoc causa uestri Sion ut ager arabitur, et Ierusalem quasi aceruus lapidum erit, et monstempli in excelsa siluarum. LXX: Audite hec, duces [Al. iudices] domus Iacob et reliqui domus Isrel, qui abominamini 469 iudicium, et omnia recta peruertitis: qui edificatis Sion in sanguinibus, et Ierusalem in iniquitatibus. Duces eius in muneribus iudicabant, et sacerdotes eius in mercede respondebant, et prophete eius  in pecunia diuinabant, et super Dominum requiescebant, dicentes: Nonne Dominus in nobis est? non uenient super nos mala. Idcirco propter uos Sion quasi ager arabitur, et Ierusalem ut custodia pomarii erit, et mons Domini in lucum saltus. Nemo ambigit, Ierusalem propter scelera que in hoc capitulo describuntur, fuisse subuersam, et quia supra uel ad iudices, uel ad pseudoprophetas precesserat comminatio: Audite, principes domus Iacob, et duces domus Isrel. Et post paucos uersiculos: Hec dicit Dominus super Prophetas, qui seducunt populum meum, et reliqua: nunc generaliter et aduersum iudices, et aduersum pseudoprophetas, et contra sacerdotes, et contra eos, qui sibi Dei pollicebantur notitiam, prophetalis sermo texitur, et arguit eos quod propter  scelera eorum Sion quasi ager aranda sit, et Ierusalem uelut aceruus lapidum corruitura, et mons templi futurus in excelsa siluarum. uidemus completa que dicta sunt: oris eloquium oculi probant: prophetie testis aspectus est. Hoc ipsum testimonium et in Ieremie uolumine scribitur , ubi et Michee prophete fit mentio, et Ierusalem uastitas predicatur. Iudices et principes domus Iacob, et domus Isrel, id est, et duarum et decem tribuum,  non solum iudicium non faciebant; sed abominabantur illud, et omnia recta peruertebant, ne saltem parua iustitia remaneret in ciuitate. Qui edificauerunt Sion in sanguinibus, et Ierusalem in iniquitate, rapinis pauperum, cede insontium, occisione sanctorum. Quod si quis de principibus uidebatur iudicare quod erat rectum, uendebat magis sententiam, et in muneribus iudicabat. Sacerdotes quoque non docebant populum, nisi accepto pretio; et cum dicatur ad sanctos: Gratis accepistis, gratis date , illi Dei responsum, accepta pecunia proferentes, gratiam Domini auara mercede uendebant. Et post hec mala non intelligentes peccatum suum, quasi sceleribus redimerent caritatem Dei, iudices ac sacerdotes et prophetas 470 Dei esse se memorabant,  et secundum impenitens cor suum dicebant: Dominus in medio nostrum est, et non uenient super nos mala. Quia igitur non egerunt penitentiam, et omnis populus secutus est principum et sacerdotum prophetarumque uitia, Sion quasi ager arabitur, et Ierusalem sicut aceruus lapidum erit, et templum quod prius auro argentoque fulgebat, in ruinas ultimas collabetur. Hec contra populum Iudeorum, cuius uera captiuitas et extreme ruine, et propter superiora quidem scelera, sed maxime propter effusionem Dominici sanguinis irrogata sunt. Unde et Sion quasi ager arata est, et Ierusalem in tumulos uersa saxorum, et templum illud quondam nobile atque sublime, in extremos cineres comminutum est. Si quis autem hec que de Ierusalem dicuntur, et  de Sion ad Ecclesiam transferat (ipsa est enim domus Iacob, et domus Isrel, secundum illud quod in Isaia scribitur: Iacob puer meus, suscipiam eum . Et illud ad Timotheum: Ut scias quomodo te oporteat in domo Dei conuersari, que est Ecclesia  iste liquido peruidebit, quod principes domus Iacob, et reliqui de domo Isrel  Iudices domus Isrel, non sint alii nisi episcopi, presbyteri et diaconi, qui nisi omni custodia seruauerint cor suum, abominantur iudicium et uniuersa recta peruertunt: quando enim iuxta personam iudicant, et in disceptatione negotii non ualet cause meritum, sed reorum potentia, nonne abominantur iudicium, et omnia recta peruertunt? Potest autem et aliter accipi, quod principes  domus Iacob, et iudices domus Isrel abominentur detestenturque iudicium, Dei iudicis sententiam declinantes, et omnem regulam Scripturarum malis interpretationibus deprauantes, isti edificant Sion in sanguinibus: et Ierusalem in iniquitate. Cum enim Scriptura iubeat: Ne [b 26Kb] inducas impium in tabernaculum iustorum , et uirum sanguinum et dolosum abominetur Dominus: hi quoscumque de asseclis suis ordinant clericos, et uitam eorum in  scandalum populis exponentes, rei sunt infidelitatis eorum qui scandalizantur . Unde dicitur expedire homini, 471 ut mola asinaria ligetur in collo eius, et precipitetur in profundum, quam ut scandalizet unum de minimis Ecclesie. Cumque sacerdotes Malachias propheta angelos uocet , et os eorum oraculum Domini sit , sine munerum acceptione non iudicant, legentes: Munera excecant oculos etiam sapientium, et quasi frenum in ore auertunt [a 9Kb] increpationem ; et cum dicatur ad apostolos: Nolite possidere aurum, et argentum, neque es in zonis uestris sit : et excutiatur de sancti uiri manibus etiam labore parta pecunia, uoces Domini uenditant, et de columbis mercantur in templo. Sed et prophete Ierusalem  in pecunia diuinabant, nescientes aliud esse prophetiam, aliud diuinationem: numquam enim diuinatio in Scripturis in bonam partem accipitur. Non [b 1Kb] erit, ait augurium in Iacob, neque diuinatio in Isrel . uidebantur sibi quidem esse prophete, sed quia pecuniam accipiebant, prophetia ipsorum facta est diuinatio. Petrus apostolus: Argentum, inquit, et aurum non habeo : poterat utique Simoni mago uendere, quod petebat; immo poterat simulare uendentem , sed oblatam pecuniam cum offerente damnauit . Nunc uideas, prophetas Ierusalem non habere in ore prophetiam; et in Domino requiescere, et dicere: Non uenient super nos mala: quorum causa  speculatorium Dei hostili aratro diuiditur; et locus quondam pacis, ruinis plenus fit, et templum Domini in uepres spinasque conuertitur, et est habitaculum bestiarum. Nec quemquam moueat illud quod in primo Regum libro legimus, Saul uolentem ire ad Samuelem dixisse puero suo, ad eum se ire non posse, quia pretium quod offerret pro uaticinio, non haberet, et puerum respondisse: Ecce inuenta est in manu mea quarta pars sicli pecunie, et dabo uiro Dei, et annuntiabit nobis uiam nostram : non enim scriptum est, quod Samuel acceperit, aut quod illi obtulerint: quin potius a propheta pascuntur, et inuitantur ad prandium. Sed fac eum accepisse, stipes magis estimande sunt tabernaculi, quam munera prophetie. Siclus enim uiginti obolos  habet, et quarta pars sicli quinque 472 oboli sunt. Et nostri igitur sacerdotes, si uolunt uendere prophetiam, et columbas [c 1Kb] in cathedris suis proponere, quas Dominus flagello subuertit , quinque obolos accipiant, non pretia uillarum. Hoc ipsum sonat et in tertio Regnorum libro, quod uxor Ieroboam, infirmante filio, pergit ad Achiam hominem Dei, defert ei panes et uuas passas, et uasculum  mellis . Dicitur enim quid secum illa portauerit, et tamen propheta non scribitur accepisse: quippe cum et corripuerit eam, et uenturum luctum predixerit: licet potuerint hi qui ad hariolos ire consueuerant  mala consuetudine estimasse idipsum etiam de prophetis, et uoluisse sanctis uiris offerre, quod diuinis offerre consueuerant, et tantummodo Scripturam narrasse quid illi uoluerint, nec tamen intulisse quod ipsi aut offerre ausi fuerint, aut prophete acceperint. Apostolus Paulus: Qui altari, inquit, seruiunt, et de altari participant, et uiuunt . Permittitur tibi, o sacerdos, ut uiuas de altari, non ut luxurieris. Boui trituranti os non clauditur . Scimus ista, et  tamen licentia hac Apostolus non abutitur: et habens uictum uestimentumque, contentus est: nocte et die laborat manibus suis, ne cui grauis sit. Et iurat in Epistolis, se sancte, et sine auaritia in Christi Euangelio conuersatum, et non solum de se, sed de discipulis quoque suis hoc ipsum asserit: quod nullum miserit, qui ab Ecclesiis aut posceret [Al. possit] aliquid, aut uellet accipere . Si autem gratulatur in quibusdam Epistolis, et mittentium munera beneuolentiam Dei appellat, non tam sibi congregat quam pauperibus sanctorum, qui erant in Ierusalem. Sancti autem pauperes, hi erant in Ierusalem, qui primum in Christo crediderant de Iudeis, et proiecti a parentibus et cognatis, atque affinibus suis, tam possessiones, quam uniuersam  supellectilem sacerdotibus templi, ac populo uastantes, perdiderant. Si tales pauperes sunt, accipiant. Si autem sub occasione pauperum pauce ditantur domus, et in uitro ac uase fictili aurum comedimus, aut cum thesauris mutemus et uestes, aut pauper habitus non querat diuitias senatorum. 473 Quid prodest circa collum ad abstergendos sudores linteolum non habere. Quid iuuat esse , et preferre habitu paupertatem, cum marsupium nostrum uniuersa pauperum turba suspiret? Propter hoc, causa nostri, qui tales sumus, qui Sion edificamus in sanguine, et Ierusalem in iniquitate, qui iudicamus in muneribus, qui mercedibus respondemus, qui in pecunia diuinamus, et super hoc fictam nobis sanctimoniam uindicantes  dicimus: Non uenient super nos mala. Audiamus sententiam Domini que sequatur: Sion et Ierusalem, et mons templi, speculatorium, et uisio pacis, et templum Christi in consummatione, et in fine, quando refrixerit caritas, et rara fides fuerit, quasi ager arabitur, et redigetur in tumulos, et erit in excelsa siluarum siue in custodiam pomorum: ut ubi ample quondam domus erant, et absque numero  acerui frugum, ibi uix parua sit casula seruans speciem ciborum, refectionem anime non habentium.

 Et erit in nouissimo dierum [uulg. addit erit] mons domus Domini, preparatus in uertice montium, et sublimis super colles, et fluent ad eum populi, et properabunt gentes multe, et dicent: uenite, ascendamus ad montem Domini, et ad domum Dei Iacob, et docebit nos de uiis suis, et ibimus in semitis eius, quia de Sion egredietur lex, et uerbum Domini de Ierusalem, et iudicabit inter populos multos, et corripiet gentes fortes usque in longinquum: et concident gladios suos in uomeres, et hastas suas in ligones, non sumet gens aduersum gentem gladium: et non discent ultra belligerare, et sedebit uir subtus uineam suam, et subtus ficum suam, et non erit  qui exterreat; quia os Domini exercituum locutum est; quia omnes populi ambulabunt, unusquisque in nomine Dei sui: nos autem ambulabimus in nomine Domini Dei nostri in eternum et ultra. In illa die, dicit Dominus, congregabo claudicantem, et eam quam eieceram, colligam, et quam afflixeram: et ponam claudicantem [a 1Kb] in reliquias, et eam que laborauerat in gentem robustam, et regnauit Dominus super eos in monte Sion, ex hoc nunc et usque in eternum. LXX: Et erit in nouissimis dierum manifestus mons Domini preparatus super uerticem 474 montium: et eleuabitur super colles, et festinabunt ad eum populi, et ibunt gentes multe et dicent: uenite, ascendamus ad montem Domini, et ad domum Dei Iacob, et ostendet nobis uiam suam, et ambulabimus in semitis eius, quia de  Sion exiet lex, et uerbum Domini de Ierusalem, et iudicabit inter populos multos, et arguet gentes fortes usque in longinquum, et concident gladios suos in aratra, et hastas suas in falces: et ultra non tollet gens contra gentem gladium, et nequaquam discent belligerare, et requiescet unusquisque sub uite sua, et unusquisque sub ficu sua, et non erit qui exterreat, quia os Domini omnipotentis locutum est hec, quia omnes populi ibunt unusquisque uiam suam. Nos autem ibimus in nomine Domini Dei nostri in eternum et ultra. In illa die, dicit Dominus, congregabo eam que contrita est, et que eiecta fuerat, suscipiam, et quos repuleram: et ponam contritam in reliquias, et repulsam in gentem fortem, et regnabit Dominus super eos in monte Sion, ex hoc nunc et usque in seculum. Quia  principes Iudeorum abominati sunt iudicium, et omnia recta peruerterant, et edificauerant Sion in sanguinibus, et Ierusalem in iniquitate: et non solum hec fecerant, uerum in muneribus quoque iudicauerant, et sacerdotes Ierusalem in mercede responderant, et prophete eius in pecunia diuinauerant, et propter eos, Sion quasi ager aratus erat, et Ierusalem in tumulos lapidum corruerat, et mons templi Dei, desolatus in excelsa siluarum, idcirco nunc, derelicta domo eorum atque deserta, quando Filius Dei egrediens de templo ait: Surgite, eamus hinc : Et: Relinquetur uobis domus uestra deserta . Angeli quoque, Iosepho referente, dixerunt: [b 1Kb] Transeamus ex sedibus, pro monte Sion mons Domini ineleuatus est, de quo ad  principem Tyri dicitur. Et uulneratus es in monte Domini . Iste autem mons Domini in nouissimo dierum ostensus est, quando appropinquauit regnum celorum. Siquidem in consummatione seculorum in [c 1Kb] reprobationem peccatorum, per hostiam suam Saluator noster apparuit, et undecima hora ad conducendos operarios uenit. Et completa illius passione, Ioannes loquitur: Nouissima hora est : in sex millibus enim annis, 475 si quingenti anni per horas diei singulas diuidantur, nouissima hora [d 2Kb] consequenter dicetur tempus fidei gentium. Et manifestus, inquit, erit mons Domini preparatus super uertices montium. Manifestus erit, qui ante fuerat occultus, et preparatus non solum in montibus, sed super uertices  montium, Moysen et Prophetas, qui de eo uaticinati sunt. Licet enim omnia sancta conscripserint; tamen ad comparationem prophetie, in qua Saluatoris aduentum prophetauerunt, humilia sunt cetera, et nequaquam usque ad uerticem montium pertingentia. Et exaltabitur, inquit, super colles . Homo quidem apparuit, et formam serui accepit: humiliauit se usque ad mortem, mortem autem crucis; sed exaltauit eum Pater, et dedit ei nomen quod est super omne nomen, et ad conuersationem illius uniuersa uita hominum comparata, campi dicuntur et ualles. Ad hunc ergo montem qui preparatus est super uertices montium, et exaltatus super colles, festinabunt, siue, ut in Hebreo habetur, fluent omnes populi, id est, in morem fluuiorum turbe  innumerabiles congregabuntur. Festinabunt autem populi , quando in eum pariter crediderint Parthi et Medi, et Elamite, et habitantes Mesopotamiam, Iudeam, et Cappadociam, Pontum et Asiam, Phrygiam et Pamphiliam, Aegyptum et partes Libye, que est iuxta Cyrenem, et aduene Romani, Iudei et proselyti, Cretes et Arabes. Nonne uobis festinasse uidentur ad montem, quibus dictum est: Sequimini me, et faciam uos piscatores hominum , et protinus secuti sunt Saluatorem? Rursumque de Iacobo et Ioanne Scriptura refert, quod relicta naui et patre et fluctibus seculi, festinauerint ad montem. Et Mattheus publicanus audiens: Sequere me , statim cucurrerit. Sed et illud in Euangelio, quando secute sunt eum turbe multe  de Galilea, et Decapoli et Ierosolymis, et Iudea et trans Iordanem, 476 et curauit eas, festinantes populos probat. Populis autem festinantibus, gentes quoque plurime ibunt ad montem: totus scilicet orbis in eum credens, et dicent [a 1Kb] ad uexillum se patibuli mutuo prouocantes: uenite, ascendamus in montem Domini. Ascensione opus est, ut quis ad Christum ualeat peruenire, et ad domum Dei Iacob, Ecclesiam, que est domus Dei, columna et firmamentum ueritatis. Porro quod Iacob Saluatorem significet, et supra diximus: Iacob puer meus, suscipiam eum . Sed et hoc dicent ad eos quibus locuti fuerant: uenite, ascendamus in montem Domini, et in domum Dei Iacob; et addent: Ut ostendant nobis uiam suam, quam uel in Angelis intellige  Ecclesiis presidentibus, uel in Scripturis sanctis, que uiam Domini preostendunt, et eum qui dicit: Ego sum uia . Et ambulemus in semitis eius, in Apostolis scilicet, per quos in Christum credidimus. De Sion enim lex egressa est spiritualis, et ad gentes Dei sermo [b 1Kb] transiuit de Ierusalem, qui iudicabit inter populos multos : Pater enim omne iudicium dedit Filio. Et corripiet gentes [c 1Kb] multas usque in longinquum : Dominus enim apprehendit sapientes in astutia eorum, et cognouit cogitationes sapientium, quoniam uane sunt. Diiudicat autem inter populos qui salute digni sint, et qui indigni, et in eius aduentu omne bellandi studium conferetur ad pacem . In aratra gladii mutabuntur, haste cudentur in falces,  gens bellare desinet contra gentem. Nemo pugnare discet, pugnandi necessitate deposita. Tantaque erit requies, ut non solum in urbibus, sed in uiculis quoque et agris sit unusquisque securus: et hoc fiet, quia os Domini locutum est. Ac primum quidem iuxta litteram, antequam nasceretur nobis puer, cuius principatus in humero eius, totus orbis plenus erat sanguine, populi contra populos, reges contra reges, gentes dimicabant aduersum gentes. Denique etiam ipsa  Romana 477 Respublica bellis lacerabatur ciuilibus, Cinna et Octauio et Carbone pugnantibus: Sylla et Mario, Antonio et Catilina, Cesare et Cneo Pompeio, Augusto et Bruto, et eodem Augusto et Antonio: in quorum preliis uniuersa sanguinem regna fuderunt. Postquam autem ad imperium Christi, singulare imperium Roma sortita est; Apostolorum itineri peruius factus est orbis, et aperte sunt eis porte urbium, et ad predicationem unius Dei singulare imperium constitutum est. Potest quoque hoc quod dicitur: Concident gladios suos in aratra, et hastas suas in falces , et tropologice accipi: ut dicamus ad fidem Christi, iram et effrenata conuicia esse deposita, ut mittat unusquisque manum super aratrum, et non respiciat post tergum, et contumeliarum  iacula hastasque confringens, fructus metere cupiat spirituales, ut laborantibus aliis, nos intremus in labores eorum, et dicatur de nobis: uenientes autem uenient in exsultatione, portantes manipulos suos . Nunc nemo pugnat aduersus alium, quia legimus: Beati pacifici . Nemo discit contendere in subuersionem audientium, sed ponit silentium ori suo, et tacet; quia tempus malum est . Et requiescet unusquisque sub uite sua, ut premat uinum, quod exhilara: cor hominis, sub uite illa, cuius agricola Pater est , et sub ficu sua dulcia Spiritus sancti poma decerpens caritatem, gaudium, pacem, et reliqua. Hec autem omnia accident, secundum utramque expositionem, quia Domini uerba sunt uera, et eius dixisse, fecisse  est. Omnes populi ibunt, unusquisque in uia sua: nos uero ambulabimus in nomine Domini Dei nostri in seculum et ultra. Cunctis, inquiunt, nationibus euntibus iuxta errorem suum, nos ad montem Domini festinauimus, et diximus: uenite, ascendamus in montem Domini, et in domum Dei Iacob , et ambulabimus in nomine Christi Domini nostri, quia ipse est mons qui Deus est. In die illa in qua lucebit sol iustitie, congregabitur illa que fuerat ante contrita, et que expulsa erat, suscipietur, et ad hoc congregabitur contrita, ut ponatur in reliquias, et derelicta in gentem fortem. Nisi enim Dominus sabaoth reliquisset nobis semen, quasi Sodoma essemus, et quasi Gomorrha similes fuissemus . Sed iuxta 478 Hebraicum pulchre: Congregabo, inquit,  claudicantem, et [Al. id est] eam que male ambulauerat et ad quam Elias dixerat: Usquequo claudicatis ? cuius pes scandalizatus fuerat abscissus . Quam eieceram, et cui dederam libellum repudii, colligam: et quam afflixeram captiuitatibus uariis, uel tradideram diabolo et angelis eius. Ac ne statim nobis diligens lector opponat, quomodo congregatam asseris claudicantem, et collectam eam que fuerat eiecta, cum Iudei in infidelitate  permaneant? Audiat de prima Christi dici Ecclesia que credidit ex Iudeis, de qua fuerunt et Apostoli, super qua in Actibus Apostolorum Lucas describit: quod in una die crediderint tria millia, etiam alibi quinque millia , et de quibus Iacobus loquitur ad Paulum: uides, frater Paule, quanta millia sint de Iudeis credentium, et omnes hi emulatores Legis sunt . Sed et significantiam considera prophetalem: Non dixit, ponam claudicantem totam saluam; sed ponam claudicantem in reliquias, ut reliquie et electio salue fiant, et eam que laborauerat, in gentem robustam, in nomen uidelicet Christianum, quod non gladius, non ignes, non tormenta superabunt. uide fidem et passionem Martyrum, et de robusta gente non ambiges. Et reguabit  Dominus super eos, id est, super gentes multas, et super reliquias claudicantes in monte Sion, in Ecclesia, in specula, in contemplatione uirtutum, a presenti seculo, et usque in futurum. Si quis autem uoluerit hoc quod dicitur: Congregabo eam que contrita fuit, et eiectam suscipiam, et cetera, de anima humana intelligere quod ante aduentum Christi uariis passionibus uitiisque seruierit, et quasi erronea et morbida ouis luporum fuerit laniata morsibus, non errabit: dum tamen nouerit eam, que contrita fuerat et afflicta, sub Domini postea regno futuram, et uicturam in Sion, et ad pristinum montem boni pastoris humeris reportandam . Sciendum quoque, et hoc capitulum quod nunc exposuimus,  et huic simile de Isaia, Iudeos et eorum erroris heredes ad mille annorum referre imperium Christi atque sanctorum. Et illud quod dicitur: Omnes populi ambutabunt, unusquisque in nomine Domini Dei sui, ita interpretari, unamquamque gentem cum idolo suo torqueri, et mitti in ignem eterni supplicii. 479 Sed ex consequentibus arguuntur, non de fine seculorum hoc dici, sed de primo aduentu Christi, in quo colliguntur reliquie claudicantis, et gentes ante saluantur. Igitur Isaias huiuscemodi posuit testimonium: Sermo qui factus est ad Isaiam filium Amos de Iuda et Ierusalem: quia erit in nouissimis diebus manifestus mons Domini, et domus Dei super summitatem montium, et exaltabitur super colles, et uenient ad eum omnes gentes, et ibunt nationes multe, et dicent:  uenite, ascendamus in montem Domini, et in domum Dei Iacob, et annuntiabit nobis 480 uiam nostram, et ambulabimus in ea: de Sion enim exiet lex, et uerbum Domini de Ierusalem: et iudicabit inter gentes multas, et arguet populum plurimum, et concident gladios suos in aratra, et zibynas suas in falces, et non sumet gens contra gentem gladium, et non discent ultra belligerare : Significanter hic [Al. his] dicitur quod sermo Dei egrediens de Ierusalem, iudicet inter gentes multas, et arguat proprie populum Iudeorum. Nos enim quasi peccatores iuxta operum nostrorum mensuram iudicabit: illos uero ut impios et negatores non iudicabit, sed arguet condemnatos.



LIBER SECUNDUS.


 Semper inuidis respondemus, quia non cessat inuidia: et librorum nostrorum exordia, emulorum maledicta confutant: qui uulgo iactant, me sterilis ieiunique sermonis quasdam ineptias scribere, et cum loqui nesciam, tacere non posse. Itaque obsecro uos, o Paula et Eustochium, ut ad huiuscemodi latratus claudatis aures, et infantiam, ut dicunt, meam orationibus adiuuantes, impetretis mihi iuxta Apostolum adapertionem oris mei, ut de Scripturis loquenti adaptari possit: Dominus dabit uerbum euangelizantibus uirtute multa . Moneo autem tauros pingues, qui circumdederunt me , ut quiescant et desinant maledicere, malefacta ne noscant sua, que proferentur post, si pergent [Al. pergunt] ledere. Nam quod dicunt, Origenis me uolumina  compilare, et contaminari non decere ueterum scripta: [a 1Kb] quod illi maledictum uehemens esse existimant, eamdem laudem ego maximam duco, cum illum imitari uolo, quem cunctis prudentibus, et uobis placere non dubito. Si enim criminis est  Grecorum benedicta transferre, accusetur Ennius et Maro, Plautus, Cecilius et Terentius, Tullius quoque et ceteri eloquentes uiri, qui non solum uersus, sed multa capita et longissimos libros ac fabulas integras transtulerunt. Sed et Hilarius noster furti reus sit, quod in psalmos quadraginta ferme millia uersuum supradicti Origenis ad sensum uerterit. Quorum omnium emulari exopto negligentiam, potius quam istorum obscuram diligentiam. uerum iam tempus est alterum in Micheam librum cudere, et renascentia hydre capita [b 1Kb] contundere prophetali.

 481 Et tu, turris gregis, nebulosa filia Sion, usque ad te ueniet, et ueniet potestas prima, regnum filie Ierusalem. Nunc quare merore  contraheris? numquid rex non est tibi, aut consiliarius tuus periit: quia comprehendit te dolor quasi parturientem. LXX: Et tu, turris gregis, caligosa filia Sion, at te ueniet, et ingredietur principatus [c 1Kb] primus, regnum ÷ de Babylone filie Ierusalem. Et nunc quare  cognouisti mala? numquid rex non erat tibi, aut consilium tuum periit, quia obtinuerunt te dolores sicut parturientem? Turrem gregis nebulosam siue squalentem, quod Hebraice dicitur OPHEL  nullam aliam debemus accipere, nisi illam de qua Isaias ait: Et edificaui turrem in medio eius, id est, uinee. uinea autem Domini domus est Isrel . Hec turris quamdiu habet torcular, id est, altare, et in circuitu maceriam, auxilia uidelicet Angelorum, et non ingreditur diabolus aper in uineam, non est squalida, non est tenebrosa, sed a Domino lucente sortita uocabulum, appellatur ciuitas, que in monte sita latere non potest. Turris igitur quondam gregis et populi Dei (quia pessimi coloni interfecerunt patris familie filium   nunc squalida est et destituta, et sub nomine [a 36Kb] Ariel, clamat de terra in Isaia. Et hec turris filie est Sion, siue, ut Symmachus uertit in Grecum: Ipsa est filia Sion : et usque ad hanc ueniet Deus, uel potestas prima, que potestas regnum est filie Ierusalem. uenit autem ad hanc turrim prima potestas, siue principatus primus, ille qui dixerat: Ego sum alpha et , principium et finis, primus et nouissimus . Et qui ex persona assumpti hominis ait in Prouerbiis. Dominus creauit me in principio uiarum suarum in opera sua , siue, ut in Hebreo [b 1Kb] scribitur: Dominus possedit me: CANANI  enim non creauit me, sed possedit me habuitque, significat. Et uenit potestas prima, et regnum filie Ierusalem, ut post primam  fieret et secunda, sicut enim ipse loquitur confidenter: Ego sum lux mundi : ita et discipulis suis donat ut ipsi quoque lumen uocentur mundi, dicitque ad eos: uos estis lux mundi . Sed et uineam ueram 482 se in Euangelio uocans, de credentibus per Ieremiam loquitur: Ego autem plantaui te uineam frugiferam totam ueram . Et cum sit panis uiuus de celo descendens, discipulis dedit, ut appellentur panis. Unde et apostolus Paulus loquitur confidenter: Omnes enim unus panis sumus . In hunc igitur modum ingreditur potestas prima et regnum in Ierusalem, ut credentes in ea potestatem faciat et regnum. Quod autem in quibusdam libris legitur: Et ingredietur [Al. ingrediatur], principatus primus  regnum filie Sion, et de [Al. est de] Babylone, sciamus additum esse, quia nec in Hebreo, nec apud alios habetur interpretes. Et uidetur mihi quidem de captiuitate sensisse Babylonia, quod populus inde egrediens uenerit Ierusalem. Sequitur: Et nunc quare merore contraheris? siue, ut in LXX scriptum est: Et nunc quare cognouisti mala, ad quam uenturus  est, inquit, Dominus et potestas prima et regnum? Quare nunc merore contraheris, aut quare cognouisti mala? Statim respondetur et dicitur: Quia rex non est tibi, et consiliarius tuus periit, quia comprehendit te dolor sicut parturientem. Aut certe cum hec omnia habeas, uitio tuo nec regis, nec consiliarii mereris auxilium. Quod autem ait: Quare cognouisti mala? illo sensu accipiendum est, quod omnis qui meretur et patitur mala, dicitur nosse mala, et ignorare bona. Iuxta illud quod in primo quoque Regnorum libro scriptum est: Filii Heli, filii pestilentie, non cognouerunt Deum . Et alibi: Qui custodit mandatum, nesciet uerbum malum . Et ad peccatores: Recedite a me, inquit Dominus, qui operamini iniquitatem,  quia nescio uos . Econtrario de Domino: Qui cum non cognouisset peccatum, pro nobis peccatum fecit , subauditur, Deus Pater. Rex autem, et magni consilii Angelus, Saluator intelligitur, qui periit pro populo non credente, quem comprehenderunt dolores sicut parturientem: putans enim Isrel obtinere se imperium, repente uastatus est. Et quomodo pariens dolorem effugere non potest: sic ille imminentem captiuitatem, 483 et exercitum urbi circumdatum uitare et differre non potuit. Legamus Scripturas, et numquam inueniemus, sanctas mulieres, excepta Rachel, cum dolore peperisse: que quia in uia erat, et in hippodromo, id est, equorum cursu, qui in Aegypto uenundantur, filium peperit doloris, quem postea uocauit pater filium  dextre . Eua eiecta de paradiso et audiens: In doloribus paries , peperisse describitur in dolore. Uxor Phinees contracta, nec se erigens, sicut illa quam in Euangelio diabolus alligauit , peperit [b 1Kb] postquam captam arcam Dei populique cognouisset ruinam . Sara autem quia sancta erat, et ei defecerant muliebria, nato Isaac dicit: Risum mihi fecit Dominus, quicumque enim audierit, congratulabitur mihi . Dolores igitur qui obtinuerunt turrem gregis, dolores inferi sunt et dolores mortis, qui circumdederunt quidem et uallauerunt etiam Saluatorem; sed nequaquam eum obtinere potuerunt, sicut ipse loquitur in psalmo decimo septimo: Circumdederunt me dolores mortis, et torrentes iniquitatis  conturbauerunt me, et dolores inferni uallauerunt me. Quidam putant turrem squalentem, siue tenebrosam et filiam Ierusalem, de celesti Ierusalem intelligi, que sit mater sanctorum, de qua et Apostolus ait: Accessistis ad Sion montem, et ciuitatem Dei uiuentis, Ierusalem celestem , que tamdiu squalet, quamdiu filii sui non reducuntur ad  eam, et rex et consiliarius non sit in ea, et dolores sicut parturientem apprehendant eam, quod frustra peperit, uidens tantos filios interfectos.

 Dole et satage, filia Sion, quasi parturiens: quia nunc egredieris de ciuitate, et habitabis in regione, et uenies usque ad Babylonem: ibi liberaberis, ibi redimet te Dominus de manu inimicorum tuorum. LXX: Dole, et uiriliter age, filia Sion, quasi pariens, quia nunc egredieris de ciuitate, et habitabis in campo, et uenies usque ad Babylonem: inde liberabit te, et inde redimet te Dominus Deus tuus de manu inimicorum tuorum. Cui precipitur ut doleat, siue parturiat, et postea infertur, uiriliter age, non frustra precipitur; sed ut dolores patienter ferens, egrediatur de ciuitate, et habitet in campo siue in  regione, et ueniat usque ad Babylonem, et cum pro 484 peccato sustinens captiuitatem fortiter tulerit quod illatum est, tunc liberet eam Dominus, et redimat Deus suus de manu inimicorum suorum, ut postquam fuerit liberata, insultantibus dicat: Noli insultare mihi, inimica mea, quia cecidi: resurgam; etsi enim ambulauero in tenebris, Dominus lux mea est: iram Domini sustinebo quoniam peccaui ei, donec iustificet causam meam, et faciat iudicium meum, et educat me in lucem, et uidebo iustitiam eius, et aspiciet inimica mea, et operietur ignominia . Unde et in Psalmis congrua uoce cantatur; Non in perpetuum irascetur, neque in eternum comminabitur Dominus . Quod autem Dole, et uiriliter age, ad salutem dolentis pertineat,  et agentis uiriliter, iehsu quoque filius Naue testis est, cui Dominus dicit: Confortare, et uiriliter age . Dolet autem et agit uiriliter filia Sion, quia excalciata et nuda egressa est de ciuitate, et captiua ducenda est in campum Sennaar, et futura in Babylone donec Zorobabel ueniat, et Ezdras qui interpretatur adiutor, et de manu Chaldeorum liberet eam. Quod cum iuxta litteram manifestum sit, intelligere mihi uidetur animam propter peccatum de Ecclesia pulsam, et inimico et ultori contraditam in interitum carnis, ut spiritus saluus fiat exire de ciuitate quam fluminis impetus letificat, et habitare non in monte, ubi prius fuerat, sed in campo, in quo Assyriorum uagatur exercitus, et esse in confusione uitiorum suorum, et postquam habuerit  compedes, et traxerit molam, et farinam Babyloniis fecerit, in semet reuersam dicere: Quanti mercenarii patris mei saturantur panibus, et ego hic fame pereo ! et ad paternam domum postea reuertentem suscipi a clementissimo patre, et redimi de manu durissimi domini. Ponamus exemplum ut quod imperatur filie Sion, et dicitur: Dole, et uiriliter age quasi pariens, non ad penam, sed ad utilitatem illius referamus. Loquitur Paulus ad Galatas; Filioli mei, quos iterum parturio, donec Christus formetur in uobis . Et tamdiu doluit, tamdiu [Al. quamdiu] parturiuit, donec eos rursum per penitentiam generaret, qui per delictum perierant. Puta medicum febricitanti, uel uulnerato  dicere: Dole, et uiriliter age, sustine sitim, porta cauterium, 485 ut certior sanitas consequatur.

 Et nunc congregate sunt super te gentes multe, que dicunt: Lapidetur et aspiciat in Sion oculus noster. Ipsi autem non cognouerunt cogitationes Domini, et non intellexerunt consilium eius: quia congregauit eos, quasi fenum aree. Surge et tritura, filia Sion, quia cornu tuum ponam ferreum, et ungulas tuas ponam ereas, et comminues populos multos: et interficies  Domino rapinas eorum, et fortitudinem eorum Domino uniuerse terre. LXX: Et nunc congregate sunt super te gentes multe dicentium: Insultemus et uideant in Sion oculi nostri. Ipsi autem nescierunt cogitationes Domini, et non intellexerunt  consilium eius, quia congregauit eos, ut manipulos aree. Surge et tritura eos, filia Sion: quia cornua tua ponam ferrea, et ungulas tuas ponam ereas, et comminues populos multos, et uouebis Domino multitudinem eorum, et robur eorum Domino uniuerse terre. O Ierusalem, o filia Sion, que uenies usque Babylonem, et ibi liberaberis, et redimet te Dominus de manu inimicorum tuorum: nunc interim [Al. iterum] congregate sunt super te gentes multe, que quasi de adultera loquuntur, et dicunt: Lapidetur, et aspiciat in eam oculus noster. Siue ut in LXX scriptum est: Insultemus et gaudeamus, et despiciant super Sion oculi nostri: et non cognouerunt Domini uoluntatem atque consilium: quia propterea aduersum te congregate sint nationes, ut conteras eas, quasi fenum  uel stipulam aree. Surge igitur, filia Sion, et in cornibus ferreis, que tibi dare me spondeo, atque in ungulis ereis, quas acceptura es, uentila et contere populos, et interfice eos Domino uniuerse terre. Tali enim uictima et tali sacrificio delectatur. Hec Iudei necdum expleta cernentes, in futuro sibi Christi pollicentur aduentu, et dicunt uniuersas nationes Iudaico populo seruituras, ipsumque imperium Romanorum, quod sub nomine interpretantur Edom, conterendum esse ungulis suis et cornibus uentilandum. Quod quam stultum sit, ex omnibus Scripturis facile comprobatur; sed hoc alterius temporis est. Nos ergo qui non occidentem litteram, sed spiritum uiuificantem sequimur, dicimus aduersum filiam Sion, que interpretatur 486 Ecclesia, multas nationes  demonum congregari, et in presenti seculo, quod in maligno positum est, insultare, et in occisione filiorum eius gaudere, nescientes cogitationes Domini, nec eius consilium agnoscentes. Si enim cognouissent, numquam Dominum maiestatis crucifixissent . Congregabit itaque eos quasi manipulos aree, ut quidquid spinosum habere uidebantur et aspersum, uacuumque et leue, ungulis suis conterat, et cornibus uentilet, et purum remanens frumentum, in Domini offeratur donaria. Quid autem in eo significet quod ait: Et comminues populos multos, et consecrabis Domino multitudinem eorum, et robur eorum Domino uniuerse terre. Legamus Numeros, et Iesum Naue, et primum Regnorum librum,  et uidebimus quomodo de subiectis gentibus, cum uniuersa perierint in ore gladii, aurum et argentum, et tam de hominibus, quam de iumentis certus prede numerus Domino consecratus sit. Denique et Achor, qui de anathemate Iericho aliquid est furatus, conturbauit populum, et ex peccato ualli [a 1Kb] nomen impositum est, EMEC ACHOR , id est, uallis tumultus, siue turbarum . Ut autem scias iuxta LXX interpretes, qui dixerunt: Consecrabis Domino multitudinem eorum, et robur eorum Domino uniuerse terre, in bonam partem debere accipi consecrationem: Theodotio pro multitudine, munera transtulit: Quinta editio, emolumentum, id est, [b 5Kb] : Symmachus, lucrum, id est, .

  Nunc uastaberis, filia latronis: obsidionem posuerunt super nos: in uirga percutient maxillam iudicis Isrel. LXX: Nunc obstruetur filia obstructione: angustiam posuit super nos: in uirga percutient super maxillam tribus Isrel. Non quod una tribus percutiat maxillam alterius, sed quod alii percutiant tribus Isrel in maxillam. Pollicitus quidem tibi sum, o filia Sion, quod uenturum sit tempus quo cornu tuum ponam ferreum, et ungulas tuas ereas, et comminuta demonum multitudine, offeras quidquid illi ante possederant Domino  uniuerse terre. Sed quia hoc tunc futurum est, quando subintrauerit gentium plenitudo, et omnis Isrel saluatus fuerit: nunc interim pro meritis tuis 487 uastare, siue ut in Hebreo habetur, concidere. Nequaquam  enim iuxta Apostolum  uocaris Circumcisio, sed concisio: nec te appello filiam meam, sed latronis filiam, quod Hebraice dicitur, BATH GEDUD , id est, diaboli ad predandum semper accincti. Fecisti enim domum meam speluncam latronum, repugnasti aduersum me, et filii tui obsidionem posuerunt super me, et super Filium, et Spiritum [c 1Kb] meum. An non contumelia Trinitatis est, quando in uirga et calamo, te faciente, percussere Romani caput iudicis Isrel, dicentes: Prophetiza nobis, Christe, quis est qui te percussit ? siue quando unus de ministris tuis percussit eum in maxillam, dicens: Sic respondes pontifici ? Hoc iuxta Hebraicum, cui interpretationi Aquila et Symmachus, et Theodotio, et  editio quinta consentiunt. Iuxta LXX autem multo [d 1Kb] altior sensus est, et quasi a proprio intelligitur exordio. Nunc obstruitur synagoga obstructione: et dicent qui in ea clausi fuerint: Angustiam posuit super  nos; et Romanis potestatibus subdite, percutientur in maxilla tribus Isrel. Abstulit enim Dominus de Iudea et de Ierusalem, fortem et ualidum, et sapientem architectum, et intelligentem auditorem [Al. adiutorem], et uie eius usque hodie clause sunt et obsepte, nec potest egredi de captiuitate; sed durissimo premitur imperio . Si autem iuxta superiorem sensum uoluerimus de Ecclesia dictum accipere: Nunc obstruetur filia obstructione, illud de Osee proferamus exemplum, in quo adultera loquitur: uadam post amatores meos, qui dabant mihi panes meos, et aquam meam, et uestimenta mea, et linteamina mea, oleum meum, et omnia que mihi prosunt . Et postea Deus uolens impedire cogitationem pessimam, non eam facit quod desiderat  adimplere; sed obstruit uias eius, ne consequatur amatores suos, et amplius fornicetur. Ait 488 quippe: Propterea ecce ego obstruam uias eius in sudibus, et obsepiam uias eius: et semitam suam non inueniet, et persequetur amatores [Al. addit suos], et non apprehendet eos, et queret eos, et non inueniet, et dicet: uadam et reuertar ad uirum meum priorem quia bene mihi erat . Animaduerte opus Domini profecisse: Adultera enim non inueniens uiam suam, nec ualens pergere quo uolebat, necessitate obstricta ad maritum reuertitur priorem, et confitetur, melius sibi in domo uiri esse prioris, quam quondam apud amatores suos fuerat, tribulationibusque, et plagis Isrel eruditur. Unde et ad  Dauid sub typo Christi mystice  dicitur: Si dereliquerint filii eius legem meam, et in iudiciis meis non ambulauerint, si iustitias meas profanauerint, et precepta mea non custodierint, uisitabo in uirga iniquitates eorum, et in flagellis peccata eorum: misericordiam autem meam non dispergam ab eo . Tribulationem ergo posuit Deus super filiam Isrel, et percutient eam Angeli, qui plagis prepositi sunt, in maxilla. Ac ne forte nescires que esset filia, que obstruitur obstructione, et ponitur in angustia, statim infertur, et dicitur, tribus Isrel. Nos autem sumus Isrel, qui mente cernimus Deum, ad quorum distinctionem Apostolus loquitur: uidete Isrel secundum carnem . Numquam enim uocaret carneum Isrel, nisi sciret esse etiam spiritualem.

  Et tu, Bethleem Ephratha, paruulus es in millibus Iuda: ex te mihi egredietur qui sit dominator in Isrel, et egressus eius ab initio a diebus eternitatis. LXX: Et tu, Bethleem domus Ephrata, [e 51Kb] minima es,  ut sis in millibus Iuda: ex te mihi egredietur, ut sit in principem Isrel, et egressus eius ab initio ex diebus seculi. In Euangelium secundum Mattheum , cum magi de Oriente uenissent, et Herodes a scribis quereret, ubinam Christus Dominus nasceretur, respondisse 489 narrantur: In Bethleem terra Iuda, qui prophete testimonium addentes, dixerunt: Et tu, Bethtleem terra Iuda, nequaquam minima es in ducibus Iuda: ex te enim egredietur dux, qui regat populum meum Isrel. Quod testimonium nec Hebraico, nec Septuaginta interpretibus conuenire, me quoque tacente perspicuum est, et arbitror, Mattheum uolentem arguere Scribarum et sacerdotum, erga diuine Scripture lectionem, negligentiam, sic etiam posuisse, ut ab eis dictum est. Sunt  autem qui asserant, in omnibus pene testimoniis, que de ueteri Testamento sumuntur, istiusmodi esse errorem, ut aut ordo mutetur, aut uerba, et interdum [a 1Kb] sensus quoque ipse diuersus sit, uel apostolis, uel euangelistis non ex libro carpentibus testimonia, sed memorie credentibus, que nonnunquam fallitur. Exponamus ergo Hebraicum: Et tu, Bethleem, id est, domus panis, que uocaris Ephratha, minima quidem es in ciuitatibus Iuda, et tantis millibus comparata, uix paruus es uiculus; sed ex hoc paruo uiculo egredietur Christus, qui est [Al. sit] dominator in Isrel. Ac ne putes eum de genere Dauid tantum esse, cui repromisi, dicens: De fructu uentris tui ponam super sedem [b 1Kb] meam , carnis assumptio diuinam non impedit maiestatem:  de me enim natus est ante omnia secula, et temporum conditor in tempore non tenetur. Ipse est cui et in alio psalmo dixi: Ante Luciferum genui te . In principio enim erat uerbum, et uerbum erat apud Deum, et Deus erat uerbum . Hoc erat in principio apud Deum. Et idcirco egressus eius ab initio a diebus eternitatis. Quod autem Bethleem ipsa sit Ephratha, liber Geneseos ostendit, in quo Scriptura commemorat: Mortua est Rachel, et sepulta in uia Ephratha, hec est Bethleem . Et in utroque nomine significat sacramentum: domus enim panis dicitur, propter panem uiuum, qui de celo descendit . Et Ephrata, quod interpretatur furorem [c 1Kb] uidet, propter Herodis insaniam, quia 490 illusus a magis, iratus est ualde, et mittens uniuersos occidit infantes in Bethleem,  et in omnibus finibus eius a bimatu et infra [Al. deorsum], secundum tempus quod exquisierat a magis, et propter plurimum sanguinem audita est uox in excelso, planctus et ululatus Rachel flentis liberos suos . Legimus iuxta Septuaginta dumtaxat interpretes, in Iesu Naue, ubi tribus, Iude urbes et oppida describuntur, inter cetera etiam hoc scriptum: Theco, et Ephratha, hec est Bethleem, et Phagor, et [d 1Kb] Aetham, et Culon, et Tami [Al. Tatami], et Soris, et Carem, et Gallim, et Bether, et Manocho, ciuitates undecim, et uiculi earum , quod nec in Hebraico, nec apud alium inuenitur interpretem, et siue de ueteribus libris erasum sit malitia Iudeorum, ne Christus de tribu Iuda ortus uideretur: siue a Septuaginta additum,  nequaquam liquido cognoscentes, certum quid nouimus. Nihilominus et de libro Iudicum hoc ipsum possumus approbare, quod Bethleem in tribu Iuda sit, scriptum est enim: Et fuit uir Leuites habitans in lateribus domus [Al. montis] Ephraim, et accepit sibi mulierem concubinam de Bethleem Iuda, et irata est ei concubina sua, et abiit in domum patris sui in Bethleem Iuda . Pulchre autem dicitur, in Bethleem Iuda, ad distinctionem eius Bethleem, que in Galilea sita est, sicut in eodem Iesu uolumine reperi. Potest Ephratha in lingua nostra sonare, , uberem atque frugiferam, et id ipsum ostendere in mysterio, quod et domus panis.

 Propter hoc dabit eos usque ad tempus in quo parturiens pariet, et reliquie fratrum eius conuertentur  ad filios Isrel. LXX: Propterea dabit eos usque ad tempus parientis: pariet [Al. parturientes parient], et reliquie fratrum reuertentur ad filios Isrel. Quia de Bethleem, que est Ephratha, egressus est Christus dominator in Isrel, et egressus eius non eo tantum fuerat tempore quo uisus in carne est, sed ab initio eternitatis, siue ab initio seculi. Quia semper ipse locutus est per prophetas, 491 et sermo Dei factus est in manu eorum [Al. sanctorum]: ideo dabit Iudeos, eosque regnare permittet usque ad tempus parientis, quando completur illud: Letare, sterilis, que non paris, erumpe et clama que non parturis, quoniam multi filii deserte magis quam eius que habet uirum . Cum enim sterilis pepererit septem, et que multos habuerat filios, fuerit infirmata, et delicto populi Iudaici plenitudo  gentium subintrauerit, tunc omnis Isrel saluus fiet, et reliquie fratrum eius ad filios Isrel conuertentur; et adueniens Elias propheta, quod interpretatur, Deus Dominus, conuertet corda patrum ad filios, et cor filiorum ad patres suos , et nouissimus populus iungetur antiquo, ut uere filii Abraham appellentur, cum in eum crediderint quem uidit Abraham, et letatus est . Quod est autem tempus in quo sterilis pariet? Ut reor, illud de quo Isaias loquitur: Tempore acceptabili exaudiui te, et in die salutis auxiliatus sum tibi . Quod et Paulus intelligens de Christi tempore predicatum, ait: Ecce nunc tempus acceptabile, ecce nunc dies salutis . Hoc ipsum puto et illud mystice demonstrari, quod in Ecclesiaste scriptum  est: Tempus pariendi, et tempus moriendi , quod eo tempore quo ex sterili natus est gentilium populus, filios amiserit synagoga. Potest autem et aliter intelligi: Dabit Dominus templum et Ierosolymam, et Iudeos usque ad illud tempus quo uirgo pariet, que postquam pepererit, et natus paruulus acceperit spolia Samarie, et uirtutem Damasci, interfecto populo Iudeorum, reliquie Isrel saluabuntur. Et fratres Christi, id est, apostoli conuertentur ad prophetarum et patriarcharum fidem, qui uenturum Christum annuntiauerunt, et complebitur psalmi uaticinium; Pro patribus tuis nati sunt tibi filii, et cetera que sequuntur .

 Et stabit et pascet in fortitudine Domini, in sublimitate nominis Domini Dei sui, et conuertentur,  quia nunc magnificabitur usque ad terminos terre. LXX: Et stabit, [a 1Kb] et uidebit, et pascet gregem suum in fortitudine Dominus, et in gloria nominis Domini Dei sui erunt, quia nunc magnificabuntur usque ad terminos terre. Postquam sol iustitie egressus fuerit a 492 summitate celorum, et peruenerit usque ad terminos eorum, et pepererit pariens, et reliquie fratrum eius conuerse fuerint ad filios Isrel: tunc ipse Dominus qui prius ambulabat, et cum his qui in itinere erant positi, necdum habebat fixum gradum, stabit et pascet eos in fortitudine Domini, ut possint dicere: Dominus pascit me, et nichil mihi deerit: in loco pascue, ibi me collocauit, super aquas refectionis enutriuit me: animam meam conuertit . Pascit autem eos, non solum in fortitudine  Domini, sed et in sublimitate nominis Domini Dei sui, quando dicit ad Patrem: Pater sancte, serua eos in nomine tuo, quos dedisti mihi, ut sint unum sicut et nos: quando eram cum eis, ego seruabam eos in nomine tuo: quos dedisti mihi, custodiui, et nullus ex his periit . Et conuertentur, siue ut melius interpretatus est Symmachus, habitabunt. IASUBU  enim uerbum Hebraicum utrumque significat. Habitabunt autem in Ecclesia Domini, quia  magnificatus est Christus usque ad terminum terre. Siue, iuxta LXX, quia magnificabuntur [Al. magnificantur] ipsi cum pastore suo usque ad extremum terre, ut in omnem terram exeat sonus eorum et in fines orbis terre uerba eorum .

 Et erit iste pax: Assyrius cum uenerit in terram nostram, et quando calcauerit in domibus nostris. LXX: Et erit hec pax; Assyrius quando superuenerit in terram uestram, et cum ascenderit super regionem uestram. Quando uenerit diabolus, qui interpretatur , id est, arguens atque corripiens, super terram [b 1Kb] regionemque credentium, et eorum quos pascet Dominus in fortitudine, et in sublimitate nominis Domini Dei sui, et eos calcauerit tribulationibus uariis, et domos animarum nostrarum,  id est, corpora quasi superbus ascenderit atque depresserit, et tamen nichil nos a Christi caritate separauerit: tunc Christi pax, siue ipse Christus erit in nobis, et dicetur de sancto, Nihil proderit inimicus in eo. Ponamus exemplum, ut quod dicimus, possit manifestius fieri. uenit Assyrius super terram quondam Pauli, et ascendit super regionem eius, quando fuit in laboribus supra modum; in plagis abundantius, in carceribus nimis, in 493 mortibus frequenter: quando a Iudeis quinquies quadragenas una minus accepit, ter uirgis cesus est, semel lapidatus est, [c 1Kb] ter naufragium fecit, nocte et die in profundo maris fuit, in periculis latronum, periculis in falsis fratribus, periculis ex genere, periculis ex gentibus; sed in his omnibus uincebat  propter illum qui dilexerat eum. Et ideo implebatur pace, quia impletus fuerat contumeliis . Iudei in aduentu Christi, quem sibi simulant, hec omnia iuxta litteram futura esse contendunt.

 Et suscitabimus super eum septem pastores, et octo primates homines, et pascent terram Assur in gladio, et terram Nemrod in lanceis eius, et liberabit ab Assur cum uenerit in terram nostram, et cum calcauerit in finibus nostris. LXX: Et consurgent super eum septem pastores, et octo morsus hominum, et pascent Assur in gladio, et terram Nemrod in fouea eius, et liberabit de Assur, cum uenerit super terram uestram, et cum ascenderit super terminos uestros. Ubi nos posuimus primates homines, et in Hebraico scriptum est NESICHE ADAM , Symmachus  interpretatus est Christos hominum; Theodotio et quinta editio, principes hominum; Aquila graues, uel constitutos homines, id est [d 13Kb] , . Rursum in eo ubi ego et Aquila transtulimus, in lanceis eius, ut subaudiatur, terre Nemrod, Symmachus uertit, , id est, intra portas eius; Theodotio, in portis eorum; quinta editio, , quod nos possumus dicere, in sicis eorum: in Hebreo autem positum est [e 1Kb] BAPHETHEE .  Tunc igitur erit pax, cum reliquie fratrum Christi conuerse fuerint ad filios Isrel, et uenerit Assyrius in terram nostram, et adiuti a Domino, eum qui nostras domus calcare cupiebat, uelociter contriuerimus sub pedibus nostris. Ipse enim Dominus ait: Suscitabimus super eum septem pastores, et octo primates hominum, uel morsus hominum. Suscitabimus autem ego et Filius meus et Spiritus sanctus, iuxta illud quod in Genesi scriptum est: Faciamus hominem ad imaginem et similitudinem nostram . Et 494 in Abdie principio: Surgite et ascendamus aduersus eam in prelio. Septem pastores, omnes patriarchas et prophetas et sanctos uiros arbitror esse, qui hebdomadi, id est, ueteri seruierint Instrumento. Octo autem morsus hominum, siue  [a 1Kb] octo primates homines, et ut Symmachus interpretatus est, Christos, uniuersos noui Testamenti, qui ab apostolis usque ad hanc etatem momorderint Assyrium, et suis dentibus lacerauerint. Unde et in Ecclesiaste precipitur: Ut demus partes septem, demus et octo . Et in templo Ezechiel, quod interpretatur Ecclesia et celestis Ierusalem, septem et octo gradibus ascenditur . Et in Psalterio quindecim gradus sunt, quibus per hebdomadem et ogdoadem ad canendas Deo laudes scandimus. In octaua die celebratur circumcisio spiritualis, et in templo Iudeorum destruitur sabbatum, et quidam psalmi pro Octaua inscribuntur. Isti igitur septem pastores et octo morsus hominum, pascent Assur in gladio. uiuens enim et efficax sermo Dei, et  acutus super omnem gladium bicipitem , missus est ab eo qui uenit gladium mittere super terram, ut diuidantur duo in tres . Et terram Nemrod  pascent in fouea eius; gigantis enim et uenatoris et superbientis contra Dominum terra, non est in montibus, sed in foueis. Iste cecidit quasi fulgur de celo, et semper uersatur inter bestias; et quia uenator est, infructuosa ligna lustrat et siluas. [b 1Kb] Quantum ergo possum mea recolere memoria, numquam uenatorem in bonam partem legi. Ismel et Esau uenatores fuerunt , et precesserunt in typo populi Iudaici, quorum alter filius Aegyptie est, ambulans iuxta carnem et iuxta carnem uiuens: alter primitiua propter lenticulam perdidit, et benedictionibus  fratris inuidens, fugat eum in Mesopotamiam. Redacta ergo terra Nemrod in foueis suis: Qui enim fodit foueam, incidet in eam : et qui lacum aperuit et effodit eum, incidet in foueam quam fecit, et reuertetur dolor eius in caput eius, et  super uerticem 495 eius iniquitas eius descendet . Et confosso Assyrio a septem pastoribus, et octo morsibus, liberauit nos Christus de manu Assur, qui uenerat super terram nostram, et calcare cupiebat terminos Isrel. Quod autem Symmachus ait: Et pascent terram Assur in gladio, et regionem Nemrod intra portas eius, hoc sentiendum est, quod in domo sua alligetur fortis, et uulneretur aduersarius. Et iuxta Aquilam et quintam editionem, sicis et lanceis septem pastorum, et octo [c 1Kb] christorum hominum confodiatur.

 Et erunt reliquie Iacob in medio populorum multorum, quasi ros a Domino, et quasi stille super herbam, que non exspectat uirum, et non prestolatur filios hominum. Et erunt reliquie Iacob  in gentibus, in medio populorum multorum, quasi leo in iumentis siluarum, et quasi catulus leonis in gregibus pecorum, qui cum transierit et conculcauerit et ceperit, et non est qui eruat. Exaltabitur manus tua super hostes tuos, et omnes inimici tui interibunt. Et erit in die illa, dicit Dominus, auferam equos tuos de medio tui: et disperdam quadrigas tuas, et perdam ciuitates terre tue, et destruam omnes munitiones tuas, et auferam maleficia de manu tua, et diuinationes non erunt in te. Et perire faciam sculptilia tua, et statuas tuas de medio tui, et non adorabis ultra opera manuum tuarum. Et euellam lucos tuos de medio tui, et conteram ciuitates tuas, et faciam in furore et in indignatione ultionem in cunctis gentibus, que non audierunt. LXX: Et erunt reliquie Iacob in gentibus, in medio populorum multorum, quasi  ros a Domino cadens, et quasi agni super gramen: ut non congregetur quisquam neque sit in filiis hominum. Et erunt reliquie Iacob in gentibus, in medio populorum multorum, quasi leo in iumentis, in saltu, et quasi catulus leonis in gregibus pecorum: quomodo si pertranseat et diuidens rapiat, et non sit qui eruat. Eleuabitur manus tua super eos qui tribulant te, et omnes inimici tui perdentur. Et erit in die illa, dicit Dominus, interficiam equos tuos de medio tui, et disperdam currus tuos, et subuertam ciuitates terre tue: et auferam omnes munitiones tuas. Et auferam maleficia tua de manibus tuis, et qui loquuntur, non erunt in te: et disperdam 496 sculptilia tua, et statuas tuas de medio tui, et ultra non adorabis opera manuum tuarum: et succidam lucos de medio tui, et demoliar ciuitates tuas, et faciam in ira, et in furore  ultionem in gentibus, pro eo quod non audierunt. Liberatis nobis de Assur, quando uenerit super terram nostram, et ascenderit super terminos nostros, et liberatis a Domino qui suscitauit super eum septem pastores et octo morsus hominum, reliquie  Iacob, quos apostolos intelligimus, et primam de Iudeis Ecclesiam, erunt in medio populorum multorum, quasi ros a Domino cadens. Ardebant enim ignitis diaboli iaculis corda populorum: et omnes gentes adulterantes a Deo, habebant corda, quasi clibanus igne succensus . Unde ros a Domino cadens, factus est sanitas infirmorum. Et quod in Anania, Azaria et Misel legimus , quod spiritus roris sibilantis fornacem ignis exstinxerit, hoc de omnibus generaliter sentiamus, quod in medio uniuersarum gentium doctrina Apostolorum quasi ros fuerit a [a 1Kb] Domino. Quod autem sequitur: Et sicut agni super gramen, ut non congregetur quisquam neque sit in filiis hominum, de his accipiamus, qui de gentibus credere noluerunt, quod sint super  eos Apostoli et reliquie Iacob, sicut agni carpentes gramen, et herbam dentibus demetentes. Et hoc facient, ut qui Angeli esse noluerunt, spiritualem accipientes rorem, nequaquam inter homines congregentur, neque in parte rationabili deputentur, sed dicatur de eis: In labore hominum non sunt, et cum hominibus non flagellabuntur . Et erunt reliquie Iacob in medio gentium quasi leo in iumentis in saltu, et quasi catulus leonis in gregibus ouium. Dominus enim iehsu, de quo in Genesi prophetatur: Catulus leonis Iuda, de germine, fili mi, ascendisti: accubans dormisti ut leo et quasi catulus leonis . Et in alio loco: Accubans requieuit ut leo, et quasi catulus leonis, quis [b 1Kb] suscitabit eum? dedit et apostolis suis quibus dixerat: Ite, baptizate omnes  gentes in nomine Patris, et Filii, et Spiritus sancti : ut quomodo leoni nemo potest resistere in iumentis, et catulo leonis in ouibus, ita illi de manu Assyrii, et de manu diaboli liberati, 497 raperent iumenta et pecora: homines quippe et iumenta saluos faciet Dominus . Et raperent, non ut interficerent, sed ut diuiderent, hoc est, ab infidelibus separarent, et non essent qui eis resisterent. Leone autem et catulo leonis, ita in iumentis, et in ouibus peruagante, manus Dei exaltatur super eos, qui uel Deum, uel reliquias Isrel ante tribulauerant. Et omnes inimici eius disperdentur, non quod pereant inimici, et esse desistant; sed quia in eo quod inimici sunt pereant. Sicut Thessalonicensibus scribitur: Quem Dominus iehsu interficiet spiritu oris  sui . Hec interfectio non abolitionem significat, sed cessationem pessime uite, qua male ante uiuebant. Denique infert: Et destruet illustratione aduentus sui. Numquam autem destrueret, si interfectio abolitionem sonaret, cum iam esse cessasset: ita et hic inimicorum consumptio, iuxta Prouerbia Salomonis accipitur, in quibus scriptum est: Interitus impiis hospitabitur: non erit perpetuus, non eos rediget ad nichilum; sed hospitabitur apud eos quamdiu que in illis est, impietas consumatur. Deus enim creauit hominem, ne interiret, et mortem non fecit. Post  hec sequitur: Et erit in die illa, quando eleuata fuerit manus tua super hostes tuos, o Isrel, et omnes inimici tui perierint, interficiam equos tuos de medio tui, id est, de principali () cordis tui lasciuientes impetus, et equorum more, ruptis uinculis, proruentes, et currus tuos quibus tibi in uitiis tuis placebas, et peccata peccatis consocians, quasi triumphans in quadrigis ferebaris. Et disperdam ciuitates terre tue: Non enim edificasti urbem quam letificat impetus fluminis Dei , et que in montibus sita est, et celestem Ierusalem , sed quam edificauerat Cain . Unde dicuntur ciuitates terre, operibus terrenis exstructe. Et auferam, inquit, omnes munitiones tuas, diuitias, scilicet, et pompam seculi, et rhetorum eloquentiam, dialecticorumque  tendiculas, in quibus tibi uelut in munitionibus confidebas. Et auferam maleficia de manibus tuis, quibus uel ipse decipiebaris ab aliis, uel deceptus alios decipiebas, et loquentes, siue pronuntiantes non erunt tibi. Nunc loquentibus et pronuntiantibus plenus est orbis: loquuntur que nesciunt: docent que non 498 didicerunt: magistri sunt, cum discipuli ante non fuerint. Cum ergo docuerit Deus hominem scientiam, cessabunt false presumptiones, et peruersa doctrina tolletur. Et disperdam sculptilia tua et titulos tuos de medio tui. Sculptilia nostra sunt, que a loquentibus facta sunt, uel que ipsi fingimus nobis. Unde precipitur in Lege , ne nobis sculptile faciamus, et ne titulos in terra nostra ponamus : et nequaquam  ultra adorabis opera manuum tuarum . Infelix humana conditio et insipientie plena atque erroris, scit de suo sensu dogmata esse composita, non ignorat a se esse idolum simulatum, et pro Deo adorat opera manuum suarum, et curuatur homo, ut deceptus decipiat. Additur in repromissione que dirigitur ad reliquias, id est, Iacob: Et succidam lucos de medio tui, et disperdam ciuitates tuas, ut omnia ligna siluarum, et lucos quos in templo Dei plantari prohibitum est, et ciuitates male exstructas, quas antea uocauerat ciuitates terre, destruat atque consumat. Postquam autem hoc fecerit reliquiis Iacob, tunc conuertetur ad gentes quas depasti sunt Apostoli quasi agni [Al. agri] gramen. Et quia rorem sermonis recipere noluerunt, faciam,  inquit, in ira et in furore ultionem in gentibus, pro eo quod audire noluerunt. Unde et propheta ait: Domine, ne in furore tuo arguas me: neque in ira tua corripias me . Hoc iuxta Septuaginta interpretes, quia intelligentia spiritualis est, et debuimus sensum cum superioribus capitulis iungere, disputatum sit. Ceterum Hebrei istiusmodi deliramenta somniant: Postquam septem quos fingunt, et quos uolunt pastores, et octo principes homines Assyriorum uicerint, et terram Nemrod in gladiis suis pauerint, et hoc factum fuerit cum in terram Iude  ante Assyrius uenerit: tunc ueniente, inquiunt, Christo, omnes reliquie Iacob que potuerint in [Al. de] gentibus superesse, erunt in benedictione, quasi ros a Domino ueniens, et quasi pluuia super herbam, et nequaquam sperabunt in hominibus, et in filiis hominum, sed in Deo. Et erunt in medio gentium atque populorum sanguinarii atque crudeles, et de ueteribus quondam se dominis uindicantes, quasi leo in iumentis siluarum, et quasi catulus leonis in gregibus pecorum, 499 et nullus erit qui possit eorum robori resistere. Tunc exaltabitur, o Deus, uel o Isrel, manus tua super Assyrios, et omnes hostes et inimici tui, qui nunc te possident, interibunt. In illa uidelicet die, quando de gentibus fueris liberatus, auferam equos et quadrigas tuas, que in mediis urbibus  tuis sunt. Non quod equos et quadrigas tunc habuerit Isrel, sed Assyriorum equos et quadrigas que in medio urbium tuarum uersantur: et disperdam omnes ciuitates tuas, et munitiones quas idolis dedicasti: et auferam magos et hariolos de terra tua, et perire faciam omnia sculptilia et statuas tuas, et non adorabis ultra opera manuum tuarum. Euellam quoque atque subuertam omnes lucos tuos, et ciuitates tuas quas idolis dedicaras. Cumque hoc tibi fecero, et ita placatus fuero, ut quidquid in te mali est, auferatur: tunc etiam in furore et in indignatione mea ulciscar te de uniuersis gentibus, que meum noluerunt audire sermonem. Respondeat hoc loco carneus Isrel, utrum facta dicat hec an futura? Si facta commemorat, prebeat historiam, detauctoritatem  ueterum librorum: doceat cunctas gentes et Assyrium Isreli quondam fuisse subiectum. Si autem seuana spe ludens futurum putat esse quod dicitur: quando Christus uenerit, que tunc de Isrel idola auferentur, que modo non colit? qui succidentur luci, quos non habet? que urbes subruentur, que olim subrute sunt? qui tollentur harioli, quos cum non habeat, nec habere se glorietur: tamen tanto tempore derelicta est filia Sion, et sedet sine altari, et sine sacerdotibus; et aliis fruges eorum comedentibus, ipsi siccis faucibus sibi futura promittunt que nesciunt.

 Audite que Dominus loquitur: Surge, contende iudicio aduersum montes, et audiant colles uocem tuam. Audite , montes, iuducium Domini, et fortia fundamenta terre,  quia iudicium Domini, cum populo suo, et cum Isrel diiudicabitur. LXX: Audite que Dominus locutus est: 500 Surge, iudicare apud montes, et audiant colles uocem tuam. Audite, montes, iudicium Domini, et ualles  fundamenta terre, quia iudicium Domini aduersus populum suum, et cum Isrel iudicabitur. Pro fortibus fundamentis terre que LXX et ualles fundamenta terre interpretati sunt, Symmachus et Theodotio transtulerunt, et antiqua fundamenta terre: quinta autem editio ipsum Hebraicum posuit, ETHANIM [Figure: [Hebrew Text] 1Kb] , fundamenta terre. Prima igitur uox prophete est: Audite que Dominus loquitur. Deinde Deus loquitur ad prophetam: Surge, contende iudicio aduersum montes, et audiant colles uocem tuam. Rursum propheta, sicut ei fuerat imperatum, montibus loquitur, et non solum montibus,sed ad fortia quoque fundamenta terre, et dicit, Audite, montes, iudicium Domini, et fortia fundamenta terre. Causamque reddit, quare eos compellat audire. Quia iudicium Domini  cum populo suo, et cum Isrel diiudicabitur. Pro montibus ad quos propheta loquitur, et pro fortibus fundamentis terre, colles et ualles LXX transtulerunt, id, ut mihi uidetur, intelligentes, quod populus nichil dignum montium anditione fecerit, sed uel collibus qui inferiores sunt a sublimitate montium, uel uallibus in ima demersis. Surge, inquit, iudicio contende apud montes, et audiant colles uocem tuam. Iubetur surgere qui uel sedet, uel iacet [Al. tacet] uel dormit, uel mortuus est, secundum illud quod Apostolus ait: Eleuare qui dormis, et resurge a mortuis, et illuminabit te Christus . Surge a mortuis, ut in nouitate ambules uite, ut terram deserens, ad altiora nitaris. Et iudicio contende aduersum montes, quos non alios significari puto quam [a 1Kb] Angelos,  quibus rerum humanarum commissa est procuratio, Deuteronomii Cantico in idipsum congruente: Cum diuideret excelsus gentes, cum disseminaret filios Adam, constituit terminos terre secundum numerum Angelorum Dei . Hi sunt administratorii spiritus, missi in ministerium propter eos qui hereditatem salutis possessuri sunt. Et contende iudicio; ut siue montes, siue colles [Al. ualles] reperti fuerint, 501 non digne populos procurasse, uel meum uideatur esse qui tales preposui, uel culpa tollatur a populo, et referatur ad principes. Legamus Apocalypsin Ioannis Apostoli, in qua laudantur accusanturque Angeli Ecclesiarum pro uirtutibus uitiisque eorum, quibus preesse dicuntur. Sicut enim interdum episcopi culpa est, interdum plebis; et  sepe magister peccat, sepe discipulus, nonnumquam patris uitium est, nonnumquam filii, ut uel bene uel male erudiantur: ita in iudicio Dei, uel ad [b 1Kb] Angelos crimen referetur, si non egerint cuncta  que ad suum officium pertinebant, uel ad populum, si illis uniuersa facientibus, ipsi audire contempserint. Sunt qui montes et colles et fortia fundamenta terre, Abraham, Isaac et Iacob, et patriarchas reliquos interpretantur, quibus quasi auditoribus [Al. auctoribus], et ad iudicium conuocatis, populi Isrel negotium uentilandum sit. Alii montes, colles, et ualles Angelos, sicut supra diximus, arbitrantur, qui uel in celestibus seruiant Deo, uel hominibus presint super hanc terram, uel apud inferos constituti, eorum qui suo uitio exstitere terreni, fundamenta dicantur: de quibus terre fundamentis et alibi scriptum inuenimus: Ignis accensus est ex furore meo, ardebit usque ad inferos deorsum: deuorabit terram, et fundamenta eius .  Fortia et antiqua fundamenta terre  iustorum merita sunt, de quibus Apostolus loquitur: Aedificati super fundamenta apostolorum et prophetarum . Sicut igitur apostoli, et prophete, et uniuersus Martyrum chorus fortia fundamenta sunt terre: sic secundum LXX ualles et prerupta, que significantius Grece appellantur, eorum sunt fundamenta, qui [Mss. choici] imaginem receperunt. Iudicium ergo Domini cum populo suo, et cum Isrel diiudicabitur. Qui poterat quasi Deus pro sceleribus populi peccatoris inferre supplicia, non uult uideri potens, sed iustus, et ad iudicium prouocat peccatores, iuxta illud propheticum: uenite,  et iudicemur, dicit Dominus , etiam nunc populum Isrel 502 cogit, presentibus Angelis, et omni creatura, si quid habeat respendere, ut iustificetur Deus in sermonibus suis, et uincat cum iudicatur .

. Popule meus, quid feci tibi: et quid molestus fui tibi, responde mihi, quia eduxi te de terra Aegypti, et de domo seruientium liberaui te, et misi ante faciem tuam Moysen, et Aaron, et Mariam. Popule meus, memento, queso, quid cogitauerit contra te [uulg. tacet contra te] Balac rex Moab, et quid responderit ei Balaam, filius Beor, de Settim usque ad Galgal, ut cognosceres iustitias Domini. LXX: Populus meus, quid feci tibi, ÷ aut quid contristaui te ** aut in quo molestus fui tibi? responde mihi: quia  eduxi te de terra Aegypti, et de domo seruitutis redemi te, et misi ante faciem tuam Moysen, et Aaron, et Mariam. Populus meus, recordare quid cogitauerit aduersum te Balach, rex Moab, et quid responderit ei Balaam, filius Beor, de Schenis [Al. Seinis et Scynis] usque ad Galgal: ut cognosceretur iustitia Domini. Pro iustitiis, siue iustitia, misericordias interpretatus est Symmachus, et ubi LXX Schenis; omnes ipsum Hebraicum SETTIM  transtulerunt. Est autem locus in quo Balac rex Moabitarum aduersum Isrel congregauit exercitum, arboribus, que per eremum montis Sina hodie quoque gignuntur. Nam  ubi in LXX uel arca Testamenti, uel altare et tabernaculum, ceteraque que de lignis imputribilibus facta referuntur, in Hebraico ponuntur ligna Settim, que habent similitudinem arboris, quam nos uulgo Spinam albam dicimus. Unde arbitror et LXX , interpretatos esse, hoc est, lentiscum; sed paulatim librariorum errore factum esse, ut , id est, funes, pro , hoc est, lentiscis legerentur. Loquitur igitur Deus ad populum Isrel, et ad iudicium prouocat, et licentiam contra se tribuit disputandi. Popule meus, quid feci tibi, quod facere non debui? uel quid contristaui te? licet hoc non habeatur in Hebraico. Contristat autem pater filium flagellatum, et iniquitates ouium in uirga pastor [Al. pastoris] uisitat. Quid molestus fui tibi? uel, ut  significantius in Hebraico scriptum est, quo labore te pressi? an beneficia mea contumeliam interpretaberis, et pepones 503 carnesque Aegyptias desiderans, dolebis te eductum de terra Aegypti, ac de domo seruitutis meo auxilio liberatum, quia dedi ductores tibi Moysen amicum meum, et Aaron sacerdotem meum, et Mariam prophetissam meam? Quod si hoc tibi paruum uidetur, recordare illius temporis quando Balac rex Moab, Balaam diuinum aduersum te mercede conduxit, et uide quomodo contra uoluntatem suam, cupiens tibi maledicere hariolus benedixerit : de Settim usque ad Galgal, totum exercitum Isrel oculis lustrans, et mutans loca, quasi ego non possem cum pergente pergere, et cum transeunte transire: et hoc feci, ut  misericordie mee et iustitie noscerentur tibi, tantum te amantis, ut cum ego quotidie ore blasphemantium maledicar, tibi ad inimico non dimiserim maledici. Hebrei hunc locum in quo dicitur, de Settim usque ad Galgal, ut cognosceres iustitias Domini , ita exponunt: ab eo tempore quo fornicati estis in Madian, usque ad tempus quo Saul apud Galgal est unctus in regem , repetite memoria que mala operati estis, et quanta uobis bona fecerim, et meam in uos misericordiam cognoscetis. Hoc iuxta historiam Deus ad carnalem Isrel locutus sit. Nos autem qui cupimus reuelata facie gloriam Domini contemplari, et uere habemus patrem Abraham, audiamus cum peccauerimus aduersum nos disputantem Deum, et nos in beneficiorum  suorum magnitudine arguentem. Seruiuimus quippe aliquando Pharaoni, et Aegyptio populo lutum et lateres fabricati sumus: et redemit nos qui dedit semetipsum redemptionem pro omnibus, ut diceremus qui redempti eramus a Domino, quos redemit de manu inimicorum, et quos de regionibus congregauit: Quia in eternum misericordia eius . Emisit quoque ante faciem nostram Moysen spiritualem legem, et Aaron magnum sacerdotem, [a 1Kb] non typicum Ephod, ueritatemque portantem, sed habentem in fronte signaculum sanctitatis quod Deus Pater signauit. Et misit Mariam  uaticinium prophetarum, et non solum id nobis prestitit; sed de inimicorum quoque nos manibus liberauit. Recordemur enim quid cogitauerit aduersum nos, 504 qui deuorare uoluit, et nostram congregationem elingere, uerus Balac diabolus. Balac enim interpretatur , id est, elingens, rex aque paterne: siquidem Moab iuxta aliam etymologiam, aqua paterna dicitur. Cum igitur insidiaretur nobis Balac, et insidiaretur per uanum populum suum, quod interpretatur Balaam, non permisit nos Deus maledictis illius subiacere; sed econtrario benedixit nobis, rei ipsius ueritate compulsus uanus populus gentium, natus de eo qui in pelle est: nam Beor interpretatur in pelle, semper carni et mortis operibus deditus: responditque pro nobis uanus populus,  ortus ex eo qui totus in pelle est, semper commutans loca, uel stans super spinas, siue super funiculos, ut uulgate quoque editionis sequamur errorem. Spine autem iuxta eloquium Saluatoris, cure huius seculi, et diuitie, et uoluptates sunt in quibus uanus est populus . Quod autem stet in funibus, in uinculis uidelicet peccatorum (funibus enim peccatorum suorum unusquisque constringitur [Prou. u], et Isias testis est, dicens: ue qui protrahunt peccata sua quasi funem longum, et quasi lorum iugi uitule iniquitates . Si igitur stat, non stat nisi in spinis et in funibus: si autem uoluerit circuire, non habet stabilem gradum, sed semper fluctuans et uacillans, peruenit usque al Galgala, quod interpretatur ,  id est, uolubilitas uel [a 1Kb] uolutabrum. Si quando uiderimus consurgere aliquos aduersum nos, et auidis faucibus nostrum sitire sanguinem, et ex improuisa dispensatione Dei, pro nobis fieri eos, qui contra nos uenerant, dicamus, Balaam de funiculis uenit usque ad Galgal, ut cognoscatur iustitia Dei.

 Quid dignum offeram Domino? curuabo genu Deo excelso? Numquid offeram ei holocaustomata, et uitulos anniculos? Numquid placari potest Dominus in millibus arietum, aut in multis millibus hircorum pinguium? Numquid dabo primogenitum meum pro scelere meo: fructum uentris mei pro peccato anime mee? LXX: In quo apprehendam Dominum? [b 1Kb] suscipiam Deum meum excelsum? Si apprehendam eum in holocaustis, in uitulis anniculis?  suscipiat Dominus in millibus arietum, 505 uel in decem millibus hircorum pinguium? si dabo primogenita mea pro impietate: fructus uentris mei pro peccato anime mee. Deus populum ad iudicium prouocarat: ille sciens peccatum suum non uult contendere, sed rogare, nec tamen in ipsis precibus habet fiduciam. Nihil enim dignum est, quod pro peccato possit Deo offerri, et nulla humilitas potest maculas eluere delictorum, quia impossibile est sanguinem taurorum, et uitulorum, et holocausta  medullata, et cruorem arietum, et hircorum pinguium, anime sordes lauare . Numquid, ait, dabo primogenitum meum pro scelere meo, sicuti rex Moab fecisse describitur ? aut fructum uentris mei pro peccato anime mee, quod fecit Iephte, pro temeritate uoti offerens filiam ? Nos ergo qui sumus de populo Dei scientes quia non iustificabitur in conspectu eius omnis uiuens , et dicentes: Iumentum factus sum apud te , agentes penitentiam pro peccatis, dubitamus et dicimus: In quo apprehendam Dominum, suscipiam Dominum meum excelsum? Quomodo eum potero tenere fugientem? quanta munditia ualebo preparare hospitium Trinitati? An comprehendam eum in holocaustomatibus,  ut totum me ei holocaustum offeram, uel in uitulis anniculis, ut lac deserens, et ad solidum ueniens cibum, anno Domini acceptabili dignus efficiar? Si mille obtulero arietes, si decem millia hircorum, et totas Leuitici uictimas spiritualiter intelligens in me exhibuero, et cadant ex latere meo mille, et decem millia a [c 1Kb] sinistris meis , tamen nichil dignum dare potero, in quo apprehendam, uel suscipiam Deum. Si dedero primogenita mea pro impietate, et fructum uentris mei pro peccato anime mee: dabo quidem quidquid in me primum est, sed pro meo peccato et impietate nichil dignum offeram Deo. Unde et Dauid precatur, et dicit: Magis magisque laua me ab iniquitate mea, et a peccato meo munda me. Quoniam iniquitates meas ego  cognosco, et delictum meum contra me est semper . Pro peccato anime solus digne sanguis offertur: et sanguis, non uitulorum, non arietum, non hircorum, sed proprius digne offertur, dicente atque querente propheta: 506 Quid retribuam Domino, pro omnibus que retribuit mihi? Et postea repondente: Calicem salutaris accipiam, et nomen Domini inuocabo. Pretiosa in conspectu Domini, mors sanctorum eius. . uerum et ipsum sanguinem non damus, sed reddimus. Et quid simile? cum iustus pro peccatoribus, Dei Filius pro hominibus mortuus sit, nos peccatores et homines pro nominis eius confessione moriamur?

 Indicabo tibi, o homo, quid sit bonum, et quid Dominus querat a te, utique facere iudicium, et  diligere misericordiam, et sollicitum ambulare cum Deo tuo. LXX: Annuntiatum est tibi, homo, quid bonum, aut quid Dominus querat a te, nisi ut facias iudicium, et diligas misericordiam, et paratus sis ambulare cum Deo tuo. Quia dubitas, o popule Isrel, immo uniuersum hominum genus , quomodo pro peccatis tuis Deum possis placare, si nec habes uictimas quibus tua compensetur impietas: ego respondebo  tibi, quid querat Deus, immo iam ante [a 1Kb] in Lege monstraui. Scriptum est enim in Deuteronomio: Et nunc, Isrel, quid Dominus Deus tuus querit a te, nisi ut timeas Dominum Deum tuum, et ambules in omnibus uiis eius, et diligas eum, et seruias Domino Deo tuo, de toto corde tuo, et de tota anima tua, et custodias mandata Domini Dei tui, et iustificationes eius, quecumque ego mandabo tibi hodie, ut bene sit tibi ? Querit a nobis Dominus, et necessariam habens nostram salutem, poscit accipere, quod danti prosit, ut faciamus iudicium, id est, ut nichil absque ratione et consilio faciamus, ut ante mens iudicet quid factura sit, et postea opere compleat; ut misericordiam diligamus, et non quasi compulsi, aut ex necessitate misericordes simus,  quoniam hilarem datorem diligit Deus . Nec dicamus, uade hodie, et cras reuertere, et dabo tibi. Cumque fecerimus iudicium, et dilexerimus misericordiam, quid accipiemus premii? Ambulabimus cum Domino Deo, sicut Enoch iuxta fidem Hebraicorum uoluminum  ambulauit cum Deo, et placuit ei, et non inueniebatur, quia 507 transtulit illum Deus. Tu enim dixisti, in quo consequar Dominum, uel in quo apprehendam eum? Ego tibi amplius polliceor, fac iudicium, et dilige misericordiam, et ambulabis cum Deo tuo. uel certe ambulare cum Deo, non est premium, sed preceptum. Sicut enim iubetur nobis, ut faciamus iudicium, et misericordiam diligamus: ita precipitur ut preparati simus ambulare cum Domino Deo nostro;  nulla hora dormire, nullo tempore securi esse debemus, sed semper exspectare patrem familias uenientem, et diem formidare iudicii, et in nocte huius seculi dicere: Ego dormio, et cor meum uigilat . [b 14Kb] uerbum ESNE   Theodotio significantius expressit, [c 17Kb] , id est, et caue diligenter, ut ambules cum Deo tuo. Siue, ut quinta editio transtulit, , agere scilicet sollicite, et hanc habere curam, ut ambules cum Deo tuo. Qui enim dicit, in Christo se credere, sic debet ambulare, quomodo et ille ambulauit . Et Paulus apostolus: Imitatores mei estote, inquit, sicut ego Christi .

 uox Domini ad ciuitatem clamat, et salus erit timentibus nomen tuum [Al. eius]. LXX: uox Domini ciuitati clamabit, et saluabit timentes nomen eius. In Hebraico alterius hoc capituli exordium est; apud Septuaginta uero interpretes, finis superioris: et habet sensum: Nihil a te aliud, o homo, querit Deus  tuus, nisi ut facias iudicium, et misericordiam diligas, et paratus sis ambulare cum Deo tuo. uox enim Domini auditur in ciuitate eius, Ecclesia: et in Scripturis sanctis quotidie personat, quod non solum hi, qui diligunt misericordiam; sed et hi qui inferiores sunt, et timent adhuc nomen Domini, ipsius doctrina clementiaque saluentur. Si autem sequentis capituli exordium est, referamus iuxta historiam, quod dicitur ad Samariam metropolim decem tribuum, que, prophetante Michea, capta est, et dicamus: Samariam corripit Dominus, et illi plagas que uenture sunt comminatur, ut audiens populus Iuda, siue timentes nomen Domini, alios supplicia pati, ipsi 508 timore correpti adipiscantur salutem: Pestilente quippe flagellato, non solum sapiens,  sed etiam stultus prudentior fiet . Et hoc ipsum referes ad peccatores generaliter et ad iustos, ut cruciatus aliorum ceteris fiat exemplum. Quod quidem et Dominus in Euangelio de his super quos turris in Siloa corruerat , interpretatur: quod non soli in uniuerso populo fuerint peccatores, sed ut illorum pena ceteros ad penitentiam prouocaret.

. Audite, tribus, et quis approbabit illud [d 1Kb] ? Adhuc ignis in domo impii, thesauri impietatis, et mensura minor ire plena. Numquid iustificabo stateram impiam, et saccelli pondera dolosa? In quibus diuites eius repleti sunt iniquitate, et habitantes in ea loquebantur mendacium, et lingua eorum fraudulenta in ore eorum. Et ego ergo cepi percutere te perditione  super peccatis tuis. Tu comedes, et non saturaberis, et humiliatio tua in medio tui; et apprehendes, et non saluabis; et quos saluaueris, in gladium dabo. Tu seminabis, et non metes: tu calcabis oliuam, et non ungeris oleo; et mustum, et non bibes uinum. Et custodisti precepta Amri, et omne opus domus Achab; et ambulasti in uoluntatibus eorum, ut darem te in perditionem, et habitantes [e 1Kb] in ea in sibilum, et opprobrium populi mei portabitis. LXX: Audi (Al. Audite], tribus, et quis ornabit ciuitatem? Numquid ignis et domus iniqui thesaurizans thesauros iniquos, et cum iniuria iniquitates [Al. iniquitas]? si iustificabitur in statera iniquus, et in saccello pondera fraudulenta, de quibus diuitias impietatis sue [Al. tue] repleuerunt, et qui habitant  in ea, locuti sunt iniqua,  et lingua eorum exaltata est in ore eorum. Et ego cruciaui te perditione propter peccata tua: tu comedes, et non saturaberis; et eiiciam te in temetipsam, et apprehendes, et non saluabis; et quicumque saluati fuerint, gladio tradentur: tu seminabis, et non metes; tu premes oliuam, et non ungeris oleo: et uuam, et non  bibes uinum; et dissipabuntur legitima populi mei, et omnia opera domus Achab; et ambulasti in consiliis eorum, ut traderem te in perditionem, et habitatores eius in sibilum, et opprobria populorum accipietis. Multum in hoc capitulo LXX ab Hebraica ueritate discordant, in principio uel maxime: Audi, tribus, 509 et quis ornabit ciuitatem? Et dissipabuntur legitima populi mei. Pro quo nos posuimus propter sermonis consequentiam, Et custodisti precepta [a 1Kb] Amri, licet et in Hebreo scriptum sit: Et custodita sunt precepta Amri, et omnia opera domus Achab. Si enim scriptum esset in Hebreo AMMI , recte LXX transtulissent, populi mei: nunc uero cum scriptum sit AMRI , et RES littera addita, non populi nomen, sed patrem Achab sonat, de quo Regum  narrat historia , errorem esse, nulli ambiguum est. Denique post patris nomen ponitur filius, diciturque, et omnia opera domus Achab. Reuertamur ergo ad initium capituli. Et primum iuxta litteram disserentes, uobis orantibus, nitamur sensum assequi spiritualem. Audite, decem tribus Samarie, que uobis Dominus contestatur: adhuc ignis, id est, iniquitas in domo impii est Amri, et thesauri impietatis in domo regia perseuerant. uultis audire per singula quibus malis urbs uestra plena sit? Discite: mensura minor Dei iram prouocans, statera fraudulenta et diuersa pondera, et in alio pondere uendentes, in alio ementes mercimonia . Et siquidem pauperes hoc facerent, poterat inopia scelus necessitate defendere.  Nunc uero diuites eius, non tam diuitiis, quam iniquitate pleni sunt; quia omnes diuitie dum alios spoliant, iniquitate pariuntur. Congregationem diuitiarum sequitur mendacium, et manus assueta thesauros condere fraudulentam linguam possidet. ueritas paupertatem, mendacium diuitias parit. Cum hoc facerent principes uestri, nolui uos statim subuertere; sed paulatim cepi percutere, et plagis uariis admonere. Misi in uos famem, misi sitim, misi morbos, et hostilem in circuitu uastitatem: seges frumenta non attulit, oleum pressa oliua non fecit, uinum steriles uindemie negauerunt. Aduersus iniquitates, et mensuras dolosas, et pondera fraudulenta, hec intuli supplicia. Quia uero custodisti omnes ceremonias idololatrie quas Amri rex impius constituerat  , et omne opus domus Achab et Iezabel, pro mea lege seruasti, impulsus sum scelere tuo, ut darem te et habitatores tuos in sibilum, et opprobrium populi mei 510 portaretis, dum capti ab Assyriis, quasi populus Dei uincimini, et propter uos nomen meum blasphematur in gentibus . Notandum in presenti loco, quod ubi legitur, et opprobrium mei populi portabitis: siue ut LXX transtulerunt, opprobria populorum accipietis, pro populi mei, AMMI  in Hebreo scriptum sit. Si ergo AMMI, populi mei sonat, nulli dubium est  male supra, pro Amri, populum meum esse translatum. Huc usque iuxta Hebraicum quid nobis uideretur expressimus: nunc ad translationem LXX interpretum reuertentes, de singulis, ut possumus, disputemus. Tribus Samaritica uocatur ad audiendum, que se abscidit a populo Dei. Et dicitur illi, frustra fabricaris idola, aureos uitulos artifici componis manu, et [b 1Kb] imitatione Ierusalem uis aliam metropolim exstruere: quis enim ornare poterit ciuitatem? Num ignis, qui ardentibus diaboli iaculis succenditur; et domus iniqui, que secundum duritiam suam et cor impenitens thesaurizat sibi iram in die ire, et reuelationis iusti iudicii Dei ? Et iniquitatem auget iniuria, ut non solum de domo Dei rapiat, que est Ecclesia, sed etiam cum superbia et  supercilio aliena deuastet. Numquid iustificari potest qui absque statera et pondere congregat fraudulenter de testimoniis Scripturarum diuitias suas, que diuitie thesauri iniquitatis sunt? Nam cum precipiat Dominus: Non erit in sacculo tuo pondus grande et minus : hi turpis lucri gratia semper personam accipiunt in iudicio, et in eadem causa diuites ac pauperes, non iuxta negotium, sed iuxta facultatum diuersitatem, aliter atque aliter iudicant; et inhabitatores ciuitatis sue, quam prauis dogmatibus, peruersaque doctrina a se ornari putant, loquuntur mendacium, et ponunt in excelsum os suum, et simplicitatem Ecclesiastici populi despiciunt. Unde clementissimus Deus non eos pariter percutit, sed paulatim per plagas nititur commonere,  dicens: Et ego incipiam te percutere perditione propter peccata tua; et est sensus: O ciuitas quam heretici uolunt exstruere, percutiam te, ut pereas, non in abolitionem, sed iuxta id quod peccatrix es. Sequitur: Comedes, 511 et non saturaberis. Legunt enim, et non intelligunt; uescentesque sermonibus Scripturarum, ueritatis inopiam  patiuntur. Et eiiciam, inquit, te: et apprehendes, et non saluabis: et quicumque saluati fuerint, gladio tradentur. Tuo te, ait, iudicio derelinquam; et postquam multa querens, nichil repereris, intelligens errorem tuum, uidebis, te ex uniuersis dogmatibus tuis non posse saluari. Quicumque autem se putauerint saturatos, et non eiecti fuerint a se, nec comprehenderint ueritatem, tradentur gladio, et penis erudientur.  Seminabis ergo, o tribus, et o pessima ciuitas, quam igne, et iniquitate et contumeliis et statera dolosa, et sacculo fraudulento heretici exstruunt; seminabis, et non metes; premes oliuam, et non ungeris oleo; et uuas, et non bibes uinum. Prodest quippe tibi, errore cognito, ne habeas discipulos, ne caput tuum oleo ungas peccatorum, ne uino Sodomorum bibentes inebries. Et disperdentur legitima populi mei, siue Amri, et omnia opera domus Achab, eorum qui in heresibus patriarche, et principes exstiterunt. Quos possumus, uel ad contrarias referre  uirtutes, uel ad heresiarchas, ut fuit Marcion et Basilides, et nuper Arius, et Eunomius. Et ambulastis in uoluntatibus eorum, Amri uidelicet et Achab. Pulchreque ait, in uoluntatibus eorum. Doctrina enim magistrorum nequam, non est doctrina Dei, sed adinuentiones cordis illorum. Et tradam te in perditionem, ut pereas iuxta id quod heretica es. Et habitatores tuos in sibilum, uel ut pastoris boni iuxta Zacariam sequaris sibilum, dicentis: Sibilabo eis, et congregabo eos, quia redemi eos . uel certe in sibilum draconis, id est, in interitum carnis, ut spiritus saluus fiat , et correpti discant non blasphemare . Et hoc totum patientur, ut intelligant errorem suum, quod omnium gentium multorumque populorum opprobria  et peccata portauerint. Scio quosdam ad Ecclesiam retulisse, que nos super heresibus interpretati sumus. Sed quomodo nomen Amri et Achab, Samarie principum, ad Ierusalem et Iudam, sub quorum nominibus interpretatur Ecclesia, possit referri, non satis intelligo.

 512 ue mihi, quia factus sum sicut qui colligit in autumno racemos uindemie: non est botrus ad comedendum: [a 1Kb] primitiuas ficus desiderauit anima mea. Periit sanctus de terra, et rectus in hominibus non est. Omnes in sanguine insidiantur, uir fratrem suum uenatur in mortem. Malum manuum suarum dicunt bonum; princeps postulat, et iudex in reddendo est, et magnus locutus est desiderium anime sue, et conturbauerunt eam. Qui optimus  in eis est, quasi paliurus; et qui rectus, quasi spina de sepe. LXX: ue mihi, quia factus sum sicut qui congregat stipulam in messe, et sicut racemos in uindemia, cum non sit botrus ad comedendum primitiua, [b 1Kb] que passa est anima mea. ue mihi, anima, quia periit reuerens de terra, et qui corrigat in hominibus non est: omnes in sanguine iudicantur: unusquisque proximum suum tribulat tribulatione, in malum manus suas preparant: princeps postulat, et iudex uerba pacifica locutus est, desiderium anime sue est. Et auferam bona eorum quasi tinea comedens, et ambulans super regulam in die speculationis tue. Predicta captiuitate et decem tribuum et duarum , plangit propheta quod nullus e  populo iustus inueniatur in terra, qui possit ire Dei resistere, et medium se quasi murum opponere. Frustra, inquit, locutus sum: frustra uolui iam uindemiate et perdite ciuitatis quasi extremos racemos requirere; et cum non sit botrus ad comedendum, saltem immaturas ficus, quas Hebrei BECHCHORA  uocant [Al. bechura], id est, grossos ficorum, in cibo sumere: quasi dicat, non inueniens  panem pre famis magnitudine, quisquilias et furfures requisiui. Periit sanctus de terra, et rectus in hominibus non est: ubique insidie, ubique fraudulentia: innoxius sanguis effunditur: pre auaritia et libidine germanitas ignoratur; et non solum faciunt, sed defendunt quoque mala, et nominibus commutatis, bonum dicunt esse quod malum est. Ipsi principes non ab offerentibus accipiunt munera, sed cogunt dare subiectos, et postulant. Et iudex in reddendo est, sic alium iudicans, quomodo ipse ab alio iudicatur, ut prestent sceleribus suis 513 mutuum fauorem, et in alterius crimine se defendant. Quicumque magnus est, et [c 1Kb] quasi in Lege doctissimus, non Dei, sed suam loquitur uoluntatem. Et conturbauerunt eam, uel urbem, uel ueritatem,  siue terram, de qua supra dicitur: Periit sanctus de terra. Qui enim optimus inter eos est, quasi paliurus pungens, et retinens, uulnerans appropinquantem sibi, et adunco dente comprehendens: et qui rectus fuerit inuentus, quasi spina de sepe, ut ibi inueniatur dolor, ubi putabatur auxilium. Hoc iuxta Hebraicum. Porro secundum Septuaginta, qui dissentiunt in quibusdam, et in fine capituli omnino aliter transtulerunt, huiuscemodi mihi sensus uidetur: Plangit sermo propheticus, siue apostolicus, generaliter humanum genus, quod frustra sementem iecerit doctrinarum, et pro segetibus, et pro frumentis uix uacuas stipulas et inanes culmos serus messor inuenerit, et ne paruos quidem racemos in uinea potuerit reperire, et reliqua usque ad finem  capituli. Si enim beatus est qui in aures loquitur audientis, et auris auditoris desiderium sapientis est, letitiaque dicentis auditor intelligens: econtrario luctus [d 1Kb] doctoris est malus discipulus, Ieremie quoque uerbis huic querele congruentibus: Non profui, neque profuit mihi quisquam . Sunt qui ex persona Saluatoris hoc dici putent, causantis quod in tanta credentium multitudine, et in toto orbe generis humani uix suo sanguine digna opera reperiat, qui et in uicesimo nono psalmo ait: Que utilitas in sanguine meo, dum descendo [Al. descendero] in corruptionem ? Licet asserant alii, persone illius hoc minime conuenire, ut dicat: ue mihi, quia factus sum, sicut qui colligit stipulam in messe: qui in Euangelio locutus est: Leuate oculos uestros, et  uidete regiones: quia iam candide sunt ad metendum . Et alibi: Messis quidem multa, operarii autem pauci . Qui ergo ex persona Saluatoris uolunt intelligi, aiunt non mirum esse si dicat, ue mihi, qui et in Ierusalem fleuerit, et in Lazari morte lacrymatus sit . Sed et illud, Factus sum sicut qui colligit stipulam in messe, ad consummationem referunt seculi: quam et significanter  messem interpretantur, 514 et dicunt illo tempore hanc prophetiam posse compleri, quando, multiplicata iniquitate, refrixerit caritas multorum, et ueniens Filius hominis raram fidem inuenerit super terram : tunc enim quasi post messem stipulam, et quasi post uindemiam racemos, uix in his reperiri, qui fidem in omnium uastitate seruauerint, uocemque hanc ex persona assumpti hominis, putant de sequentibus approbari: ue mihi anima: de qua loquebatur: Tristis est anima mea, usque ad mortem . Periit [Al. Periet] reuertens de terra, uel Antichristo interficiente sanctos, uel ad magnitudinem scandalorum cunctis corruentibus. Et qui corrigat, inter homines non est: omnes in sanguine iudicantur, non in leuibus paruisque  peccatis, sed in maximis et ad sanguinem pertinentibus. Non uicinitas, non amicitia, non affinitas scelus morabitur: cuncti manus leuabunt ad malum, ut etiam qui malum facere non potuerit, tamen, dum manus preparat, uoluntate delinquat. Ipse princeps petit, et iudex uerba pacifica loquitur; accipit enim munera, desiderium anime sue. Quod quia manifestum est, et inuidiam caueo principum, iudicumque, lectoris intellectui derelinquens, tantum illud adiungam: Munera excecant oculos etiam sapientium : uiuificant quoque animam, quam uiuificare non debuerant, et interficiunt eam que merito suo et uirtutibus uiuit, et hoc faciunt propter dona que postulant impudenter, et turpius accipiunt. Quibus Dominus comminatur, hec dicens: Et auferam  bona eorum, que putant bona, que illis bona uidentur. Ceterum ueritate rei numquam bona appellabuntur, que et dantem spoliant, et accipientem interficiunt: licet non tam comminatio sit, quam benedictio, auferre ab eis mala, et ipsum Dominum diuinumque sermonem ingredi in conscientias eorum et quasi tineam comedere quodcumque peruersum est, et predarum malarumque cogitationum facere uastitatem, et ambulare super normam et regulam ueritatis, eos ipsos ad rectum retrahere qui prauis opinionibus ducebantur; et hoc facere in lumine ueritatis, et in die illo quando qui sancti sunt, et electi de Ecclesia, ascendent ad speculam, et in sublimitate 515 doctrinarum atque operum suorum de rebus celestibus disputabunt.

  Dies speculationis tue, uisitatio tua uenit: nunc erit uastitas eorum: nolite credere amico, et nolite confidere in duce. Ab ea que dormit in sinu tuo custodi claustra oris tui; quia filius contumeliam facit patri, et filia consurgit aduersus matrem suam: nurus aduersus socrum suam, inimici hominis domestici eius. Ego autem ad Dominum aspiciam: exspectabo Deum saluatorem meum: audiet me Deus meus. LXX: ue, ue, ultiones tue uenerunt, nunc erunt fletus eorum: nolite credere in amicis, neque speretis in ducibus. Ab ea que tecum cubat, caue ne credas ei, quia filius contumeliam facit patri, et filia surgit aduersum matrem suam, nurus contra socrum suam: inimici hominis, uiri domestici eius. Ego autem in Domino contemplabor, exspectabo Deum  saluatorem meum: exaudiet me Deus meus. Excepto principio capituli, in reliquis partibus editio utraque concordat, et interim iuxta historiam diem speculationis Samarie, siue Ierusalem, quam sepe exspectauerat et timuerat esse uenturam, et uisitationem eius, captiuitatem significat, dicens: uastatio tua uenit: nunc erit uastitas eorum, id est, habitatorum, siue obsidio: MABUCHA  enim magis et , id est, obsidionem et custodiam, quam uastitatem in Hebreo sonat. Nullis ergo credatis uocibus prophetarum, nec accommodetis aurem decipienti blanditie diuinorum; quia si inter cara nomina et consanguinitatis affectum rara est fides, quanto magis in his qui adulantes uobis, mentiuntur pro preda sua, et quasi egrotantibus, non quid utile  sit, sed quid delectabile, et placens imperant! Nolite credere amico; et Achitophel quippe consurrexit aduersum Dauid , et uerus Achitophel Iudas aduersus Christum . Et, nolite confidere in duce, ut uiri Sichem in Abimelech . Ipsi enim eum fecerunt regem, et ab eo oppressi sunt. Ab ea que dormit in sinu tuo, custodi claustra oris tui : ne patiaris quod Samson a Dalila perpessus est . Quia filius contumeliam facit patri; Absalon uidelicet Dauid: non solum regnum, sed et concubinas patris incesto coitu maculauit. Filia consurgit contra matrem suam: cuius rei cum 516 interim de Scripturis sanctis testimonium non reperiamus, tanta exempla sunt quotidiane uite, ut magis lugere quod tanta sint, quam querere  debeamus. Nurus contra socrum suam: ut uxor Esau consurrexit contra Rebeccam . Inimici hominis, uiri domestici eius. Hic exempla non quero, cum plura sint, quam ut testimoniis indigeamus. Cum ergo hec ita se habeant, nolite credere, Samaria [Al. Samarie] et Ierusalem, pseudoprophetis. Ego autem, inquit propheta, ad Dominum aspiciam, exsultabo in Deum Saluatorem meum, siue Iesum meum, et audiet me Deus meus. Sequitur Septuaginta expositio, qui dixerunt, ue, ue, ultiones tue uenerunt, id est, supplicia que pro sceleribus inferenda sunt. Mihi, inquit, uindictam, et ego retribuam, dicit Dominus . Et in alio loco: uenerunt dies retributionis tue . Facit enim Dominus ultionem uociferantium ad se die  ac nocte atque dicentium: Usquequo, Domine sanctus et uerus, non iudicas et uindicas sanguinem nostrum, de his qui habitant in terra ? uenerunt ergo ultiones, et nunc erunt fletus earum, id est, ultionum, ut plangant qui ante riserunt, et statim exeuntes de seculo, tormenta sustineant, que diues ille quondam purpuratus, et deliciis affluens, sustinet in inferno, ubi est fletus et stridor dentium . Quod autem sequitur, Nunc erunt; uel in fine uniuscuiusque uite intellige, uel in consummatione rerum omnium, et in die iudicii, quando generales super uniuersos uenient ultiones. Nolite ergo credere amicis, quia omnis amicus supplantatione supplantat, et qui propter aliquid est  amicus, non tam amicus eius est quem amare se simulat  quam eius rei quam diligit. Interrogatus quidam quid esset amicus, respondit: Alter ego. Quod si Pythagoreorum nobis opponitur exemplum, qui se uades inuicem tyranno dederunt, dicimus, non generaliter aduersum omnes amicos et caritatis affectus, sententiam a Deo esse prolatam, nec contra omne tempus, sed de eo super quo Apostolus ait: In nouissimis diebus aduenient tempora periculosa: erunt enim homines seipsos amantes, cupidi, fastidiosi, 517 superbi, blasphemi, parentibus non obedientes, ingrati, scelesti, sine affectione, pactum non custodientes, delatores, incontinentes, immites, sine benignitate, proditores, proterui, inflati, uoluptatum amatores  magis quam Dei , et cetera. Tunc enim tradet fratrer fratrem, et pater filium, et mater filiam, et inimici hominis domestici eius . Sed et nunc rara fides est: cum aliud in labiis, aliud in corde uersatur: uenenum animi, lingue mella tegunt. Amici diuitum multi, a pauperibus autem etiam qui uidentur esse, discedunt. Unde dicitur: Si habes amicum, in tentatione posside eum . Legi in cuiusdam Controuersia: »Amicus diu queritur, uix inuenitur, difficile seruatur.« Scripsit Theophrastus tria de amicitia uolumina, omni eam preferens caritati, et tamen raram in rebus humanis esse contestatus est. Est et Ciceronis de amicitia liber, quem Lelium inscripsit: in quo illud quod apud nostros precipitur: Ut sit nobis  amicus, quasi uinum uetus, et in suauitate bibamus illud, pene eisdem uerbis positum est. Amicitia pares aut accipit, aut facit: ubi inequalitas est, et alterius eminentia, alterius subiectio, ibi non tam amicitia, quam adulatio est. Unde et alibi legimus: Sit amicus eadem anima. Et Lyricus pro amico precans: Serues, inquit, anime dimidium mee . Nolite ergo credere in amicis, id est, his hominibus, qui de amicitiis sectantur lucra. Si uis uera amicitia delectari, esto amicus Dei, sicut Moyses qui loquebatur Deo, quasi amicus ad amicum . Esto amicus, ut Apostoli, ad quos Saluator ait: Iam non dicam uos seruos: quoniam seruus nescit quid uelit dominus suus; sed dicam uos amicos, quoniam perseuerastis mecum in omnibus tentationibus meis  . Delicata est amicitia, que amicorum felicitates et diuitias sequitur. Istiusmodi homines non mihi uidentur amicos, sed seipsos diligere. Consideremus attentius uerba Domini: Sed dicam uos, inquit, amicos. Redditque causas quare illos amicos uocet: Quia perseuerastis mecum in tentatione, et non hucusque stetit: sed in omnibus, inquit, tentationibus meis. Euenit quippe interdum, ut qui nobiscum perseuerauit in una tentatione, aliis uictus recedat. Secundo precipitur: Neque 518 speretis in ducibus: Maledictus enim est homo qui spem habet in homine  . In homine spes uana, et uera in Deo est. Unde et Paulus loquitur: Et ex uobis ipsi consurgent uiri loquentes peruersa . Et ipse Dominus per prophetam: Duces populi mei me nescierunt, filii stulti sunt, et non intelligentes: sapientes sunt, ut faciant mala: bene autem facere nescierunt . Duces quidem, ait, mei uocabantur, et duces populi mei; sed quia nescierunt me, et opere uocabulum destruxerunt, propterea filii stulti sunt et non intelligentes: prudentiam ob hoc tantum habent, ut subiiciant sibi simplicem gregem, et proterant pedibus suis; bene autem facere, et regere populum nescierunt. Nolite credere in ducibus [Al. iudicibus], non in episcopo, non in presbytero, non in diacono, non in qualibet hominum dignitate.  Nec hoc dico, quod istiusmodi gradibus in Ecclesia non debeatis esse subiecti: Quicumque enim maledixerit patri, aut matri, morte morietur . et Apostolus docet prepositis in Ecclesia obediendum; sed quod aliud sit honorare duces, aliud spem habere in ducibus . Honoremus episcopum, presbytero deferamus, assurgamus diacono: et tamen non speremus in eis: quia [b 1Kb] hominis uana, et certa spes est in Domino . Tertium mandatum: Ab ea que tecum cubat, custodite, ne credas ei. Unde et Apostolus mulieres uas infirmum uocat, et eis a maritis suis exhiberi honorem iubet. Non enim creatus est uir propter mulierem, sed mulier propter uirum . Et: Uxor, inquit, ut timeat uirum . Uxoris timere est, et cum  timore uirum diligere: uiri tantum diligere; quia dilectio perfectorum est: uiri, ait, diligite uxores uestras [c 1Kb] et nolite amari esse ad eas ; licet ille ad iracundiam prouocent, et talia faciant per que mereantur amaritudinem sustinere. Hoc enim significat : tamen uos nolite eis in amaritudine uicem reddere. Sed et Salomon in Ecclesiaste: Et hominem, inquit, unum de mille inueni, et mulierem in his omnibus non inueni : forsitan suo doctus exemplo, mulieribus non credendum, per quas offenderat Deum . Sed et Peta sublimis :

.. . . . . . uarium et mutabile semper
 Femina. . . . . . . . . . . . . . . . . .
519 Plene sunt historie Grece et Latine, quanti uiri ab uxoribus suis decepti sint eorumque uita sit prodita. De Scripturis autem et Dalile, cuius supra fecimus mentionem, et alterius ante Dalilam testantur exempla, que arcanum Samson septem dierum expressit lacrymis, et amore simulato, quod latebat, inuenit. Unde Samson postea loquitur: Nisi domuissetis uitulam meam, non inuenissetis propositionem meam . Hactenus precipitur, ne amicis, ne ducibus, ne uxoribus facile credamus.  Causaque redditur non satis respondens ad propositionem; ait enim: Quia filius inhonorat patrem, filia surgit aduersus matrem, nurus contra socrum suam, et inimici hominis domestici eius. Nam quid pertinet ad amicum, ad ducem, ad uxorem, si filius et filia et nurus, contra patrem ac matrem socrumque consurgant? uidetur ergo mihi sic cum superioribus posse coniungi: Nolite credere amicis, et ducibus, et uxoribus, que mutari possunt, et esse pro tempore: cum filius quoque et filia obliti educationis et infantie, aduersum auctores uite sue corporumque consurgant, et illis faciunt contumeliam, quos uultu quoque ledere scelus est. Sed hec expositio nequaquam conuenit nurui aduersus socrum consurgenti, et homini, cui inimici domestici eius. Terentius in  Hecyra:

Quid est hoc? omnes socrus oderunt nurus:
quod quamquam ambiguum sit, tamen propemodum naturale est: ut nurus socrum, et socrus oderit nurum. Hec de consummatione et fine mundi, qualis aduentum Antichristi generatio precessura sit, propheticus sermo descripserit. Nunc disputandum secundum superiorem interpretationem, in qua de hereticis diximus: Audi, tribus, et quis ornauit ciuitatem? numquid ignis et domus impii? Et rursum, de Ecclesia: ue mihi, quia factus sum sicut qui colligit stipulam in messe. Et iterum: ue mihi, anima: periit reuerens [Al. reuertens] a terra; et qui corrigat, inter homines non est. Et deinceps: Princeps postulat, et iudex uerba pacifica locutus  est, desiderium anime sue. 520 Unde duplex maledictio sequitur: ue, ue, ultiones tue uenerunt: nunc erunt ploratus earum, et dicamus scriptum de hereticis: Nolite credere in amicis, o populi simplices, et in ducibus prauis qui se amicos et principes hereseon esse promittunt: non enim uestram salutem, sed sua querunt lucra, et deceptum gregem pedibus suis conterunt: et ei que tecum dormit, caue ne quidquam credideris, quam non possum aliam intelligere nisi carnem, ut non facile credamus carnis blanditiis, ne animi duritia uirilisque constantia illius edomita mollescat illecebris. Filius enim qui natus a Deo est, neglecto Creatore suo, blasphemat eum a quo conditus, dicente Scriptura: [a 1Kb] Nonne Deus unus creauit uos? nonne pater unus omnium uestrum ?  et anima celestem despicit Ierusalem, matremque contemnit Ecclesiam, quam qui contempserit, morte morietur. Et nurus consurgit aduersus socrum suam: quod iuxta tropologiam intellectu uidetur difficile; sed qui legerit Canticum canticorum, et sponsum anime, Dei sermonem intellexerit, credideritque Euangelio, quod secundum Hebreos editum nuper transtulimus (in quo ex persona Saluatoris dicitur: Modo tulit me mater mea, sanctus Spiritus in uno capillorum meorum . non dubitabit dicere, sermonem Dei ortum esse de spiritu, et animam, que sponsa sermonis est, habere socrum sanctum  Spiritum, qui apud Hebreos genere dicitur feminino RUA . Heretici ergo cum ante crediderint in Scripturis, que a Spiritu sancto conscripte sunt et edite, transferunt se ad nouas doctrinas, et fermentum Phariseorum, et mandata hominum: dumque sermonem Dei contemnunt, socrui sue faciunt iniuriam. Et ne forte dubites, uerbum et Filium Dei nasci de Spiritu sancto, Gabrielis ad Mariam uerba considera: Spiritus sanctus, ait, ueniet super te, et uirtus Altissimi obumbrabit tibi: propterea quod nascetur ex te sanctum, uocabitur Filius Dei . Post hec sequitur: Inimici hominis, uiri domestici eius. Quod sic nobis iuxta tropologiam exponendum uidetur: Omnis uiri caput, Christus est; et Christus, caput Ecclesie : huius sepe  inimici sunt, qui putantur in domo eius esse, id est in Ecclesia, et a capite 521 quidem non recedunt, sed contra suum sentiunt caput, qui absque magistro, et gratia Domini, scientiam Scripturarum suo iudicio promittentes, inflati sunt, et nichil sciunt, et languent circa questiones, et contentiones pugnasque uerborum, qui uere consistentes in domo, inimici sunt ueritatis. Scire autem debemus, quod in Euangelio prope eadem uerba sint, que nunc legimus in Propheta, et iuxta contextum illius loci alterum habere sensum, que utrum assumpta sint de propheta, an propria auctoritate praccepta, nosse Domini est, qui et in Prophetis et in Euangeliis locutus est. Ait autem illic Dominus: ueni diuidere uirum aduersus patrem suum, et filiam contra matrem suam, et nurum  aduersus socrum suam, et inimici hominis domestici eius . His itaque edissertis , sanctus refrigeratam intelligens caritatem, et homines in consummatione mundi non esse amatores Dei, sed amatores sui, aliis credentibus amicis et ducibus et uxoribus, filioque et filia et nuru aduersus patrem et matrem et socrum consurgentibus, etinimicis hominis domesticis eius, ipse credit in Domino, et omnis contemplatio eius est in Deo suo: et quamquam tribulationibus et pressuris mundi prematur; tamen preter eum qui dicit: Nolite timere, ego uici mundum , in nullo fiduciam habens, exspectat Deum Saluatorem suum, et credens in eo, oculosque suos ad eum semper dirigens, sperat se exaudiendum,  quoties eum in uocauerit.

 Ne leteris, inimica mea, super me, quia cecidi: consurgam. Cum sedero in tenebris, Dominus lux mea est: iram Domini portabo, quoniam peccaui ei, donec causam meam iudicet et faciat iudicium meum, et educat me in lucem, et uidebo iustitiam eius, et aspiciet inimica mea, et operietur confusione, que dicit ad me: Ubi est Dominus Deus tuus? Oculi mei uidebunt eam [uulg. in eam]; nunc erit in conculcatione, ut lutum platearum: dies ut edificentur macerie tue. In die illa longe fiet lex: in die illa usque [uulg. et usque] ad te ueniet de Assur, et usque ad ciuitates  munitas, et a ciuitatibus munitis, usque ad flumen, et ad mare de mari, et ad montem de monte. 522 Et erit terra in desolationem propter habitatores suos, et propter fructum cogitationum eorum. LXX: Ne insultes mihi, inimica mea: quia cecidi, et resurgam: quia si ambulauero in tenebris, Dominus illuminabit me. Iram Domini sustinebo, quia peccaui ei, donec iustificet causam meam, et faciat iudicium meum, et educat me in lucem, et uidebo iustitiam eius, et uidebit me inimica mea, et operiet eam confusio, que dicit ad me: Ubi est Dominus Deus tuus? Oculi mei uidebunt eam, nunc erit in conculcationem, sicut lutum in uiis [a 9Kb] , dies liture lateris deletio tua, et repellet legitima tua dies illa, et urbes tue uenient in conclusionem et in diuisionem Assyriorum, et ciuitates tue munite in diuisionem a Tyro  usque ad flumen, et a mari usque ad mare, et de monte usque ad montem; et erit terra in dissipationem cum habitatoribus suis propter fructus adinuentionum eorum. uidetur mihi iuxta litteram, Ierusalem contra Babylonicam et ceteras gentes loqui, que sibi insultauerant: Ne letemini in ruina mea: quia Domino miserante, consurgam: postquam sedero in captiuitate, educet me ille de tenebris, et erit lux mea. Iram Domini sustinebo: quia me scio meruisse quod passa sum, donec ulciscar de gentibus, et fiat iudicium meum. Noui quippe quod me sit educturus in lucem, et uidebo iustitiam eius, et aspiciet inimica mea Babylon, et cetere gentes in circuitu, et operietur confusione, que nunc dicit insultans: Ubi est Dominus Deus tuus? Oculi mei uidebunt eam, et non longo  post tempore, sed nunc et in presentiarum conculcatam, quasi lutum platearum. Hactenus Ierusalem, siue propheta ex persona populi sit locutus: Nunc Deus ad Ierusalem respondens inducitur: O Ierusalem, uenerunt dies, ut edificentur macerie tue, que erant a Babylonio [b 1Kb] uastante destructe. In die illa longe fiet lex, siue preceptum et iussio, ut Symmachus et Theodotio interpretati sunt, dicentes, ; et est sensus: Nequaquam Babyloniorum imperio subiacebis, in die illa qua edificabuntur macerie tue, uenient ad te de Assur, et de ciuitatibus munitis: a ciuitatibus, inquam, munitis usque ad Iordanem, per quem et ante transiuit 523 populus, et a mari Rubro, et cunctis gentibus usque ad mare Mortuum, quod uicinum est terre tue, et ad montem  Sion, de montibus Persarum atque Medorum, in quos translati prius fuerant; et erit terra reliqua Chaldeorum, et eorum qui te uastauerant in desolationem, propter habitatores suos, et propter mala opera eorum. Hoc sibi Iudei usque hodie pollicentur, et in eo loco, in quo nos exposuimus: In die illa longe fiet lex, sicut nobis uisum est, et sicut prudentiores eorum disserunt, aliqui friuole mentiuntur, et aiunt: In die illa, qua a Christo edificate fuerint macerie Ierusalem, Scripturas sanctas Legis et  Prophetarum, que nunc tenentur a nobis, tolli de manibus nostris, et tradi populo Iudeorum. Nam quod dicitur iuxta Septuaginta, dies liture lateris, deletio tua, non ad Ierusalem, ut iuxta Hebraicum exposuimus; sed adhuc ad Babylonem dici intelligamus, quod et ipsa delenda sit, et in morem lateris conculcanda. Et repellet legitima dies illa, non legitima Dei, sed [c 1Kb] ea legitima que aduersum legem Dei, o Babylon, iusseras obseruari. Et ciuitates tue uenient in conclusionem, siue in diuisionem, Assyriis te impugnantibus . Et urbes tue munite erunt in diuisionem hostilis exercitus, a Tyro usque ad flumen Tigrim, quo circuiris, et a mari Magno usque ad mare Rubrum, quod ex latere pergentibus  Indiam, tangit regiones tuas. Et de monte usque ad montem: de montibus scilicet Iudee usque ad montes Medie atque Persarum, tota Mesopotamia et uniuersa regio, que nunc a te tenetur in medio, aduersariorum imperio subiugabitur. Et erit terra in desolationem propter pessimos fructus studiorum uestrorum. Ubi Septuaginta interpretati sunt, de Tyro, sciamus, in Hebraico scriptum esse, MASOR, : quod uerbum, si in prepositionem MA, et nomen SOR, diuidatur, de Tyro intelligitur; sin autem unus sermo sit, munitionem sonat. Denique omnes , , , non de Tyro, ut LXX, sed munitionem et ambitum murate urbis transtulerunt. Hoc iuxta Hebraicum, et uota carnei 524 Isrel et populi concisionis, quasi ex superfluo  otiosus sermo preluserit. Nunc ueniamus ad intelligentiam spiritualem, et ipso Spiritu sancto exponente, quo scripta sunt, in locis uel difficillimis desudemus. uidetur mihi omnis anima Ierusalem, in qua edificatum fuit templum Domini, et uisio pacis, et notitia Scripturarum; et postea superata a peccatis, ducta est in captiuitatem, tormentisque tradita, dicere contra Babylonem, id est, confusionem huius mundi, et aduersus contrariam fortitudinem, que huic mundo presidet: Noli insultare mihi, inimica mea, quia cecidi, et resurgam: Dominus enim alleuat elisos , et loquitur per prophetam. Numquid qui cadit, non resurget ? Et: Nolo mortem peccatoris: tantum ut reuertatur, et uiuat . Si autem ideo me despicis [Al.  desperas], quia tormenta sustineo, disce per Ezechielem penas primum sanctioribus irrogari, et dici a Domino: A sanctis meis incipite . Quia si ambulauero in tenebris, Dominus lux mea est. Licet enim rectores tenebrarum istarum me deceperint, et sedeam in tenebris et umbra mortis, et pedes mei impegerint in montes tenebrosos, tamen sedentibus in tenebris et in umbra mortis, lux orta est, et lux lucet in tenebris . Et: Dominus illuminatio mea et salus mea, quem timebo ;  et loquar ad eum, et dicam: Lucerna pedibus meis uerbum tuum, Domine, et lumen semitis meis . Ipse quippe mihi precepit in tenebris huius seculi constituto: Sint lumbi uestri precincti, et lucerne ardentes in manibus uestris . Sequitur: Iram Domini sustinebo, quoniam peccaui ei: donec iustificet causam meam, et faciat iudicium meum, et educat me in lucem; et uidebo iustitiam eius. Omnis correptio ad presens, non uidetur esse gaudii, sed meroris, et postea fructum pacificum iustitie reddet his, qui per eam fuerint eruditi. Sentiens igitur anima se peccasse, et habere uulnera peccatorum, et in mortuis carnibus uiuere, et indigere cauterio, constanter dicit ad medicum: Ure carnes meas, reseca uulnera, humores omnes et noxium dura hellebori  potione constringe. Mei uitii fuit, ut uulnerarer: mei doloris sit, ut tot tormenta sustineam, ut postea 525 sanitatem recipiam. uerusque medicus iam sospiti atque secure ostendit causam medicaminis, et recte se docet fecisse quod fecit. Denique post cruciatus atque supplicia, educta de tenebris exterioribus anima, et reddito nouissimo quadrante, dicit: uidebo iustitiam eius, et loquar: Iustificata sunt iudicia tua, Deus. Si autem Christus factus est nobis a Deo sapientia, et iustitia, et sanctificatio, et redemptio : qui iustitiam post iram Dei uidere se dicit, Christi sibi repromittit aspectum. Et hec dumtaxat de penitentibus. Ceterum multo melius est non habere uulnera, et [a 1Kb] medico non egere. Curatio, non beatitudo sanatorum est, sed solatium  post dolorem. Igitur qui curatus est, caueat, ne iterum peccet, et rursum ei aliquid deterius fiat. Legimus in Leuitico , si tamen oculis apertis legimus, et uelamen quod in Lege positum est, interioris oculi non excludit intuitum, in uibice et cicatrice combusture lepram solere generari, et mutare colorem pili, et ad priorem deformationem cicatricis nouellam accedere feditatem. Hoc propterea, ne quis securus de penitentia, eo quod post peccatum possit dicere: Iram Dei sustinebo, quoniam peccaui ei, donec iustificet causam meam, peccet et cauterio indigeat, et sanatus iterum uulneretur. Cum autem eduxerit nos Dominus in lucem, et uiderimus iustitiam eius, tunc uidebit inimica nostra Babylon, et operietur confusione, que prius loquebatur  ad nos: Ubi est Deus tuus; estimans Ierusalem post uulnera non posse sanari. Et respicient eam oculi nostri, et erit in conculcationem, ut lutum platearum. Et quia omnis penarum finis bonorum exordium est, et dolor proficit ad sanitatem, de luto illius lateres fient, et erit formatio laterum litura eius. Et in die illa ueteres abiiciet errores, ciuitatesque illius, que male munite fuerant, uenient in conclusionem, siue in diuisionem, et diuidentur ab Assyriis; de Tyro quoque, que interpretatur , id est, angustia, consurgent alie fortitudines,  et erit seditio usque ad eos qui seculi huius rheumate delectantur, et libidines generant in hominibus. Et de mari usque 526 ad mare, et de monte usque ad montem inuicem bella consurgent, ut amaritudo pugnet contra amaritudinem, et erigens se humilianda sublimitas, contra aliam dimicet altitudinem, et tunc uere compleatur: uenite, descendamus et confundamus linguas eorum, ne audiat unusquisque uocem proximi sui , prodest quippe fortitudines pessimas [Al. fortitudinibus pessimis] inter se non habere concordiam. Et, cum Satanas aduersus Satanam diuisus fuerit, tunc demum omne regnum illius destruetur . Et quod frequenter in magnis exercitibus euenire solet, ut interfecto tyranno, satellites eius regnum inter se diuidant,  contra seque consurgant, et intestinum inter eos bellum sit: hoc et in consummatione mundi fiet, quando Ierusalem macerie fuerint edificate, et Babylon corruerit, Assyriique, et Tyrii de flumine, et de mari, et de montibus, id est, uniuerse inter se pugnabunt demonum nationes, et dissipato regno illorum, fiet regnum Domino Iesu, et omne genu flectetur, celestium, et terrestrium, et infernorum, et uniuersa lingua confitebitur, quia Dominus iehsu in gloria est Dei Patris . Ut autem sciatis finem huius seditionis profectum esse uirtutum, erit tunc terra Babylonia in dissipationem cum omnibus habitatoribus suis, et nequaquam fructus faciet Babylonios [Al. Babylonicus].

 Pasce populum tuum in uirga tua,  gregem hereditatis tue: habitantes solos in saltu in medio Carmeli: pascentur Basan et Galaad iuxta dies antiquos: secundum dies egressionis tue de terra Aegypti, ostendam [Al. ostendi] ei mirabilia. uidebunt gentes, et confundentur super omni fortitudine eorum [uulg. sua]. Ponent [b 1Kb] manus suas super os: aures eorum surde erunt. Lingent puluerem sicut serpentes: uelut reptilia terre, turbabuntur [uulg. proturbabuntur] de edibus suis. Dominum Deum nostrum formidabunt, et timebunt te. LXX: Pasce populum tuum in uirga tua, oues hereditatis tue, habitantes solas in saltu, in medio Carmeli pascentur Basanitin et Galaaditin iuxta dies pristinos, et iuxta dies egressionis tue de terra Aegypti, ostendam eis mirabilia. uidebunt gentes, et confundentur in omni fortitudine sua: ponent  manus super os suum, aures eorum surde erunt. Lingent humum sicut serpentes, que trahunt terram: turbabuntur 527 in conclusionibus suis: super Domino Deo nostro formidabunt, et timebunt a te. Hoc quod dicitur: Pasce populum tuum in uirga tua, Deus Pater loquitur ad Filium, id est, ad Dominum nostrum Iesum Christum, ut quia pastor bonus est, et ponit animam suam pro ouibus suis , pascat populum suum in uirga sua, et oues hereditatis sue. Ac ne putemus eosdem esse populos, quos et oues, in alio loco legimus: Nos autem populus  tuus, et oues pascue tue . Populus refertur ad rationabiles quosque, oues autem ad eos, qui necdum ratione [a 1Kb] utentes, tantum simplicitate contenti sunt, et appellantur de hereditate Dei. Tam populus autem quam oues indigent uirga pastorali, de qua loquitur et Apostolus: Quid uultis, in uirga ueniam ad uos, an in caritate, et spiritu mansuetudinis ? Ob hanc, puto, causam, quia populus Isrel dure ceruicis erat, et semper carnes Aegyptias suspirabat, usum esse Moysen non solum aduersum Aegyptios, quos percussit decem plagis, sed etiam aduersus populum in solitudine, uirga legali, uirga percutiente, et omnia uasa testea, et fragilia confringente. Apostolis autem Domini Saluatoris, qui sapientiam loquebantur  inter perfectos , uirgam excussam esse de manibus, quia perfecta dilectio foras mittit timorem . Quod si quis nobis opposuerit, quomodo nunc dicatur ad Christum, hoc est, ad bonum pastorem, qui utique maior apostolis, et melior est, ut utatur uirga, cum maioris profectus sit uirgam non habere, quam uirga populos ouesque corripere: respondebimus eis secundum illud quod Dominus pollicetur apostolis suis, maiora eos signa in populis esse facturos, quam ipse fecerit . Et quia adhuc Dominus loquebatur ad carneum Isrel, et necdum ad eum, qui perfecte poterat nosse mysteria, idcirco dictum esse de eo, ut pascat in uirga populum et gregem suum, apostolis autem uirgam excussam esse de manibus, et seueritatem  Legis, Euangelii clementia temperatam. Porro hi populi et iste oues propterea percutientur, et pascentur in uirga, quia habitauerant soli in saltu. Quod quidem possumus, et de his accipere, qui se de Ecclesia separantes, conuiuiis 528 dedunt amicitiisque gentilium: necnon et de his, qui odio generis humani uitam appetunt solitariam, qualem Timonem fuisse Athenis legimus: non quod solitaria uita et prophetica quam habuerunt Elias  et Ioannes , condemnanda sit; sed quia si ceteros despiciens, ipse superbiat, et habitet in saltu uitiorum, uirga corripienda sit. Qui solus habitat, et non habitat in saltu, iste in laude uirtutum est: qui autem solus est, et non facit opera iustitie, et quietis tantum fruitur uoluptate,  et non in Christi opere et labore desudat, nec propriis manibus querit cibum quod Apostolus iubet , et in superbiam erigitur: hic habitat in saltu, et inter infructuosa ligna uersatur. Sed tamen quia bonus pastor est, et uirga eius ob hoc percutit ut emendet, meliora sermo propheticus pollicetur, et dicit: In medio Carmeli pascentur Basanitidem et Galaaditin, iuxta dies eternitatis, et iuxta dies egressionis tue ex Aegypto. Carmelus interpretatur scientia circumcisionis: Basanitis confusio, et Galaad transmigratio testimonii. Populus ergo Dei, et oues pascue eius, que prius pascebantur absque  grege Domini, et extra Ecclesiam eius, in saltu uersabantur errorum, postea transferentur ad notitiam uere circumcisionis, et seruient Deo in spiritu, et gloriabuntur in Domino, et non in carne confident, et erunt uera circumcisio, et non concisio. Cumque pasti fuerint spirituali circumcisione, intelligentes peccata pristina, confundentur in uitiis suis, et erubescent, et erunt in confusione que ducit ad uitam , quia est et alia confusio que ducit ad mortem, in qua habitauit quondam Og, rex Basan, siquidem Basan interpretatur confusio: de qua confusione pessima et Dominus repromittit liberaturum se populum suum: Dixit Dominus, ex Basan conuertam, conuertam de profundo maris . Cumque scierimus ueram circumcisionem, et confusi fuerimus  super peccatis nostris, tunc erimus in Galaad, que interpretatur transmigratio testimonii, in Ecclesia Christi, ad quam testimonia Legis et Prophetarum eloquia transcenderunt, et hoc fiet nobis secundum dies antiquos, secundum dies, quando egressi sumus 529 de terra Aegypti, de quibus Moyses dicit: Recordamini dies eternitatis , non dies huius seculi, qui appellantur mali, sed dies perpetuos. Recordatur autem dierum eternitatis, qui non aspicit presentia, surrexitque cum Christo, et sedet cum eo in celestibus, iam mente presumens se de diebus presentis seculi liberatum. Promittit quoque sermo diuinus, quod ostendat populo suo, et ouibus hereditatis sue mirabilia: Tunc, inquit, uidebunt gentes, et confundentur  in omni fortitudine sua, quia uastauerant quondam, et preualuerant aduersus populum Dei, et confusio earum habebit profectum, cum sua intellexerint mala. Ponent enim manus suas super os suum, malaque opera omnem eis loquendi auferent libertatem. Quomodo autem impiarum gentium manus claudunt ora eorum, sic iustorum manus eorum ora reserabunt, ex opere bono loquendi cum Deo accipientium facultatem. Aures quoque eorum obsurdescent, quia malitia non solum oculorum obcecauit intuitum, sed et aures fecit obsurdescere; noluerunt enim audire uocem incantantium, et uenefici incantantis sapienter. Et iuxta Isaiam: Auribus suis grauiter audierunt : quamquam multo minus sit grauiter audire, quam penitus non audire, et  surdum fieri ut uerbum non audiat ueritatis. Post tanta mala dicitur de eis, quod lingent humum quasi serpentes, que trahunt terram, ambulantes in uentre suo, et comedentes terram omnibus diebus uite sue . Et carnis, id est, terrena opera facientes, et trahentes secum usque ad diem ultionis, et uisitationis Domini, non puluerem, non terre parua uestigia, sed totam humum. Quod cum fecerint, et ad iudicium Dei uenerint, et conclusi fuerint atque turbati, tamdiu turbabuntur, et conclusi erunt, quamdiu terra quam traxerant quasi serpentes, permanserit in eis. Cum autem illa defecerit,  obstupescent, et admirabuntur, non in Domino Deo suo , sed in Domino Deo nostro. Et subito fit ad Christum diciturque ad eum: Et timebunt a te. Principium enim sapientie, timor Domini . Et hec fient, ut uideant gentes, et confundantur in omni mala fortitudine sua; et ponant manus super os suum, et auribus obsurdescant, et lingant terram uelut serpentes, 530 qui trahunt humum, ut primum concludantur, conclusique turbentur, inde territi obstupescant ad Dominum Deum sanctorum, et ad extremum ipsi quoque timeant illum. Hoc iuxta LXX. Porro quia non multum ab eis, in presenti dumtaxat loco, nostra discordat editio, quod in illis dictum est, etiam in hac dictum  existimemus.

 Quis Deus similis tui? qui aufers iniquitatem, et transis peccatum reliquiarum hereditatis tue. Non immittet ultra furorem suum: quoniam uolens misericordiam est. Reuertetur, et miserebitur nostri: deponet iniquitates nostras, et proiiciet in profundum maris omnia peccata nostra. Dabis ueritatem in Iacob, misericordiam Abraham, quam [uulg. que] iurasti patribus nostris a diebus antiquis. LXX: Quis, Deus sicut tu? auferens iniquitates, et transcendens iniustitias his qui reliqui sunt de hereditate tua? Non tenuit in testimonium iram suam, quia uolens misericordias est. Reuertetur, et miserebitur nostri, demerget peccata nostra: et proiicientur in profundum maris omnia peccata nostra. Dabit ueritatem Iacob, misericordiam  Abraham, sicut iurasti patribus nostris iuxta dies priores [Al. pristinos]. Intelligens propheta, gentium multitudinem propterea in conclusione sua esse turbatam, ut obstupesceret, et timeret Deum, et idcirco Dominum deseuire, ut peccata auferat, et donet salutem, laudat Dominum atque miratur, et dicit: Quis Deus sicut tu? auferens iniquitates, et transcendens iniustitias : ut quomodo exterminator in Aegypto transcendit populum Isrel, et non uastauit eum  sic tu parcas gentibus, nequaquam illis imputans iniquitates suas. Porro quod sequitur: His qui reliqui sunt de hereditate eius, non tenuit in testimonium iram suam, hic est sensus: Si gentibus pepercit, que Legi eius credere noluerunt, et qui superflui  et reliqui de populo sunt relicti, iniquitates suas eis noluit imputare, nec in testimonium iusti supplicii eorum intulit iram suam, quid faciet de grege suo, qui pascitur in medio Carmeli, et in Basanitide, et in Galaad? uolens enim misericordiam est, et reuertens miserebitur nostri, et grauia peccata nostra, et iniquitates que sedent super talentum plumbi, ipse portabit, et demerget in mare, et parere non faciet . Dabit ueritatem Iacob, et misericordiam Abraham: ut supplantatori populo et nouello, et semper in lucta 531 posito, reddat in Christo [Al. Christus] ueritatem suam, et multitudini gentium  tribuat misericordiam, sicut iurauit eis, qui patres exstiterunt fidei nostre secundum  dies antiquos: quod de tota hominum multitudine alios saluet in ueritate, alios in misericordia. Porro ubi nos interpretati sumus, Non immittet ultra furorem suum; pro ultra, Symmachus transtulit in sempiternum: Theodotio, in finem: Septuaginta et quinta editio, in testimonium: pro quo positum est in Hebreo LAED ; et tam ultra, quam sempiternum, et testimonium intelligi potest. Dicam et ego in fine uoluminis, laborem opusculi mei, Domini inuocatione consignans: Deus, quis similis tibi? aufer iniquitatem serui tui: transi peccatum reliquiarum anime mee, ne immittas in me furorem tuum, neque in ira tua 532 corripias me: quoniam misericors es, et multe miserationes tue. Reuertere, et miserere mei: precipita iniquitates meas, et mitte  eas in profundum maris: ut salsugo et amaritudo uitiorum in falsa regione dispereat. Da ueritatem quam promisisti seruo tuo Iacob, et misericordiam quam pollicitus es amico tuo Abraham, et libera animam meam a persecutoribus prophetarum tuorum, Achab, et Iezabel, sicut iurasti patribus meis in diebus antiquis, dicens: uiuo ego, dicit Dominus: Nolo mortem peccatoris, tantum ut reuertatur, et uiuat . Et alibi: Statim ut conuersus ingemueris, saluus eris. Tunc uidebit inimica mea, et operietur confusione, que nunc dicit ad me: Ubi est Dominus Deus tuus ? uidebo in ea ultionem tuam, et erit quasi lutum platearum, atque calcabitur, ne amplius de luto et paleis Aegyptias exstruat ciuitates.





S. EUSEBII HIERONYMI STRIDONENSIS PRESBYTERI COMMENTARIORUM IN NAUM PROPHETAM [a 1Kb] LIBER UNUS. 



PROLOGUS.

 533-534 Iuxta Septuaginta interpretes, in ordine prophetarum duodecim, post Ionam Naum ponitur: quia uidentur de eadem urbe prophetare. Scriptum siquidem est in Iona: Factus est sermo Domini ad Ionam, filium Amathi, dicens: Surge et uade in Niniuen, ciuitatem magnam, et predica in ea . In Naum uero istud exordium est: Assumptio Niniue: liber uisionis Naum Elcesei. Igitur uterque de Niniue Assyriorum metropoli, que nunc uocatur Ninus, texunt uaticinium. Porro in Hebraico, post Ionam, Micheas ponitur, et Micheam sequitur Naum, qui interpretatur consolator Iam enim decem tribus ab Assyriis deducte fuerant in captiuitatem sub Ezechia, rege Iuda, sub quo etiam nunc in consolationem populi transmigrati, aduersum Niniuen  uisio cernitur. Nec erat parua consolatio, tam his qui iam Assyriis seruiebant, quam reliquis, qui sub Ezechia de tribu Iuda et Beniamin ab iisdem hostibus obsidebantur, ut audirent, Assyrios quoque a Chaldeis esse capiendos, sicut in consequentibus huius libri 535-536 demonstrabitur. Sciendum autem est  quidquid nunc aduersum Niniuen dicitur,  de mundo figuraliter predicari. Quam ob causam assumptio, quam Septuaginta interpretantur , et Aquila interpretatus est, apud Hebreos MASSA ponitur, id est, graue onus: eo quod eam aduersus quam uidetur, premat, nec sinat eleuare ceruicem. Porro quod additur, Naum Elcesei, quidam putant Elceseum patrem esse Naum, et secundum Hebream traditionem etiam ipsum prophetam fuisse: cum Elcesi [Al. Elcesei], usque hodie in Galilea uiculus sit, paruus quidem et uix ruinis ueterum edificiorum indicans uestigia; sed tamen notus Iudeis, et mihi quoque a circumducente monstratus. Simul et hoc attendendum quod hec ipsa uel assumptio, uel onus, uel pondus, prophete uisio sit. Non enim loquitur in , ut Montanus  et Prisca Maximillaque delirant; sed quod prophetat, liber est uisionis intelligentis uniuersa que loquitur, et pondus hostium facientis in suo populo uisionem. De consummatione itaque mundi secundum , o Paula et Eustochium, in consolationem sanctorum prophetia texitur: ut quecumque in mundo uident, quasi pretereuntia et caduca contemnant, et preparent se ad iudicii diem, ubi ultor aduersus ueros [b 1Kb] Assyrios futurus Dominus est.



INCIPIT LIBER.


  Deus emulator, et ulciscens Dominus. uox prophete laudantis Deum, quod de Assyriis populi sui sit ultus iniuriam. Siue iuxta altiorem intelligentiam, quod audiat gemitum sanctorum suorum, et in consummatione mundi faciat aduersarios sentire supplicia. Quod autem zelus in bonam partem accipiatur, et Paulus apostolus ostendit, dicens: Zelamini carismata [a 11Kb] maiora . Et  in alio loco: Zelor enim uos Dei zelo . Et ipse Dominus in psalmo: Zelus domus tue comedit me . Et Elias: Zelans, inquit, zelatus sum Domino omnipotenti Deo Isrel . Phinees quoque zelum, et Matathie legimus . Et Simonem zelotem apostolum Iesu Christi, quem Marcus euangelista, Simonem Chananeum uocat . Zelatur autem  Dominus in salutem eorum quos zelatur: ut quos non potuit eius seruare clementia, seruet emulatio. Unde et ad Ierusalem, que propter peccata nimia uisitationem zeli et furoris eius non merebatur, in Ezechiele loquitur Deus: Zelus meus [a 11Kb] recessit a te, et non irascar ultra tibi . Quamdiu itaque agebat penitentiam mundus, consummatio illius non fiebat: postquam uero, multiplicata iniquitate, refrixit caritas multorum, ita ut tententur etiam electi Dei: tunc zelator Dominus uenit in ultionem: non quod ipse sit inimicus et ultor, quod de diabolo dicitur; sed quod inimica [Al. amica] sit eius ultio, et quasi ignis, ligna, fenum, stipulamque consumat, ut purum aurum remaneat et argentum .

 Ulciscens Dominus, et habens furorem: Ulciscens Dominus in hostes suos, et irascens ipse inimicis suis. LXX: Ulciscens Dominus cum furore: ulciscens Dominus in aduersarios suos, et tollens ipse inimicos suos. Secundum utramque intelligentiam, quia diligit Dominus quem corripit , et castigat omnem filium quem recipit, ideo irascitur, ut quod aduersarium et inimicum sibi est tollat, et hostibus [Al. tollat ex hostibus], et contrariis cogitationibus fractis, sermonibusque sublatis, in antiquum redeant statum. Denique in consequentibus ait: Dominus patiens, et longa fortitudo eius. Sed quia semel et historiam exponere proposuimus, inimicos et hostes Dei intelligamus Assyrios, in quos cum diu patiens fuerit, postea cum furore et iracundia ultor existet.

  Dominus patiens et magnus fortitudine, et mundans, non faciet innocentem. Quod significantius in Greco dicitur: [b 10Kb] [Al. ]. Et est sensus: 537 Diu quidem sceleris Assyriorum patiens fuit, et magnanimitatis sue fortitudine iniquitates eorum sustinuit, prouocans eos ad penitentiam; sed quia, contempta bonitate Dei, secundum cor impenitens thesaurizauerunt sibi iram in die ire , qui ante patiens fuit, nequaquam eos tamquam mundos et innocentes inultos abire patietur. uel certe ita  patiens est qui sustentat omnes ruentes, et erigit elisos [Al. allisos] : qui sanat  tribulatos corde, et alligat contritiones eorum; et magna uirtus eius, soluens inimicitiam [Al. inimicitias] in carne, et [c 1Kb] nocentem non faciens innocentem:  cum etiam qui nimium sibi applaudet coargutus fuerit, quod non merito proprio, sed misericordia Dei sit saluatus. Licet enim dicat: Ecce ego tot annos seruio tibi, et numquam preceptum tuum preteriui : tamen quoniam bonus est Dominus omnibus, et misericordie illius super omnia opera eius , et omnes peccauerunt, et indigent gloria Dei , iustificatus ab eo gratis audiet: An oculus tuus nequam est, quia ego bonus sum ? Atque ita fiet, ut in eo ipso quod arguit et ignoscit, nullum innoxium abire patiatur.

 Dominus in tempestate et in turbine uite eius, et nebule puluis pedum eius. Pro tempestate et turbine, consummationem [d 1Kb] et commotionem Septuaginta  transtulerunt: licet in eo ubi nos posuimus, in tempestate, et in Hebreo scribitur BASUPHA , in commotione quoque possit intelligi. Hoc autem significat, quod in fine mundi uniuersa moueantur, iuxta illud quod scriptum est in Aggeo: Adhuc semel et ego mouebo celum et terram, mare et aridam : et cum fuerint cuncta commota (ut credant uie Domini, qui in Euangelio dicit: Ego sum uia, et uita, et ueritas ; et : Cum uenerit Filius hominis in nubibus, quibus mandatur in Isaia , ne pluant super uineam imbrem, et ad quas peruenit ueritas Dei, dicente Psalmographo , tunc etiam ipse nubes, 538 Prophete uidelicet, animeque sanctorum, que prius  coniunctione carnis fuerant pregrauate, eleuate in sublime, tenuioris substantie fient, et in scabellum pedum Dei redacte, in extremis quibusque inter angelos officiis ministrabunt. Priora quippe et antiqua, que ad caput pertinent, nosse non poterunt. Alius uero nubes in contrariam partem accipiet, quod semper serena conturbent, et clarum solis stellarumque lumen sua caligine nitantur pretexere, et quod subiecte postea dominice potestati in puluerem redigantur et in nichilum, et terra in eis que pinguis est, dissoluatur.

 Increpans mare, et exsiccans illud et omnia flumina ad desertum perducens. Iuxta litteram Dei potentia describitur, qui uindicaturus est de aduersariis Isrelem, quod non grande sit ei Assyrios  destruere, cuius maiestatis sit etiam elementa mutare. uel certe quia semel de consummatione mundi esse diximus prophetiam, et hoc simpliciter  accipite: Cum uenerit mundi consummatio, et pertransierit celum et terra, mare quoque et fluuios siccari. Sed mihi legenti illud in Psalmis: Hoc mare magnum et spatiosum: ibi reptilia quorum non est numerus: animalia parua cum magnis; ibi naues perambulant. Draco iste quem formasti ad illudendum ei , dignum uidetur bonitate, et clementia Dei, omnem amaritudinem et salsuginem maris, sua comminatione destruere: et regnantem in aquis humiliare draconem, et malitie exsiccare gurgites in quibus parua natant reptilia, quorum non est numerus: neque enim digna sunt numero que cum dracone uersantur. Flumina quoque ad desertum perducens, omnem falsi nominis scientiam, que se contra Deum erigens, flumine eloquentie  utitur, et uolubilitate uerborum, et tumentes contorquens gurgites, cum miraculo spectantium fertur in pronum. uide Platonem, specta Demosthenem, Tullium quoque philosophum pariter et oratorem, et hereticorum principes 539 intuere, de quibus fuit ualentinus, Marcion, Bardesanes, Tatianus, et de fluminibus non ambiges. Sed hec omnia consumet Dominus iehsu spiritu oris sui, et destruet illuminatione aduentus sui, et ad deserta perducet . Simulque cerne quod iuxta titulum, qui inscribitur: Assumptio Niniue: liber uisionis Naum Elcesei, recte et in Niniue mundus figuraliter intelligitur, et mare eius eloquentie flumina in consummatione siccantur.

Infirmatus est Basan et Carmelus, et flos Libani  elanguit. LXX: Imminuta est Basanitis [Al. Immutata Basanitidis] et Carmelus, et que florebant Libani, defecerunt. per Basan et Carmelum et Libanum, regionem uberem, et montes consitos, Assyrii uastitas demonstratur, quod ille potens quondam et florens et plurimis gentibus imperans, Domino irascente, populandus sit. Sed et de consummatione mundi possumus intelligere, quod potentes quique et nobiles, et nimiis opibus abundantes, repente pereant, et dicatur eis: Stulte, hac nocte auferetur anima tua a te: que autem preparasti, cuius erunt ? Porro secundum interpretationem nominum, quia Basan, confusionem et ignominiam sonat, in consummatione mundi omnia, que ignominia et rubore digna sunt, asserimus cum Dominus  uenerit, infirmari, et non solum peccata redigi in nichilum, sed et Carmelum quoque, qui interpretatur scientia circumcisionis, et eos qui sibi uidentur in bonis operibus uberes et florentes, Christo ueniente, trepidare, et impleri illud quod dicitur in Euangelio: Cum uenerit Filius hominis, putas [Al. putasne], inueniet fidem super terram ? Increscente quippe iniquitate, refrigescet caritas plurimorum, propter que ueniet ira Dei.

 Montes commoti sunt ab eo, et colles desolati sunt, et contremuit terra a facie eius, et orbis, et omnes habitantes in eo. LXX: Montes commoti sunt ab eo, et colles concussi sunt, et contracta est terra a facie eius, uniuersitas et omnes qui habitant in  ea. Potest et simpliciter accipi quod in consummatione mundi, cum in maiestate sua Saluator uenerit, et montes et colles, et orbis et terra, et cuncta moueantur. Si enim in passione eius sol fugit, saxa scissa sunt, terra contremuit : multo magis in claritate eius omnia turbabuntur. Sed et figuraliter montes et colles, sublimes quique et potentes intelligendi sunt, qui 540 in aduentu Domini prosternentur humi, ac de solio suo depositi pauimento coherebunt. Facies enim Domini super facientes mala, ut perdat de terra memoriam eorum . Tunc et terra contremiscet, et orbis atque uniuersitas faciem Domini formidabunt: hoc pro summo cruciatu penaque ducentia, quod uultum eius respicere non audebunt.

  Ante faciem indignationis eius quis stabit, et quis resistet in ira furoris eius? LXX: A facie ire eius quis sustinebit, et quis resistet in ira furoris eius? Pro eo quod nos posuimus: Et quis resistet in ira furoris eius? apertius interpretatus est Symmachus: Et quis sustinebit iram furoris eius? Aut rarus igitur, aut nullus poterit inueniri, qui ira corripiente non dignus sit. Nec erit ulla anima que non paueat ad iudicium Dei, cum astra quoque non sint munda in conspectu eius . Porro uerbum Hebraicum IACCUM , quod et Aquila et Septuaginta transtulerunt, resistet, ad illam intelligentiam transferamus, de qua in secundo Regnorum libro, et in primo Paralipomenon dicitur, super ira Dei,  genere masculino. Nullique dubium quin ibi ira Dei diabolus intelligatur, et Angeli pessimi, qui mittuntur ad plectendos eos qui ira digni sunt. Difficile itaque reperietur in consummatione mundi, qui immaculatus et purus audeat dicere; Ecce uenit princeps mundi istius, et inuenit in me nichil , et libera aduersus eum fronte consistat. Contra Assyrios autem sic sentiendum, quia cum uenerit Dominus in tempestate et turbine, siccans Babylonis imperium, quod interpretatur mare, et omnia eius regna subuertens, que intelliguntur flumina, et potentiam, ubertatemque eius ad nichilum redigens, que Basan et Carmelus et flos Libani, et montes collesque dicuntur, ac latitudinem imperii concutiens, que orbis terrarum appellatur: tunc nulla  potentia resistere poterit irascenti Deo, et populum suum uindicanti.

Indignatio eius effusa est ut ignis, et petre dissolute sunt ab eo. LXX: Furor eius consumit principatus, et petre contrite sunt ab eo. Pro eo quod nos posuimus effusa est, Aquila interpretatus est , id est, conflata est: Symmachus et Theodotio , hoc est, stillauit. Siue igitur conflata est indignatio Dei quasi ignis, siue furor eius in 541 similitudinem stillauit incendii, ut dura corda hominum, que petre uocantur, contererentur, et dissoluerentur, utilis est indignatio Dei, que diu per patientiam nostra peccata sustentans, uix aliquando conflata est, et tamen non tota prorumpit in penam,  sed modico ad nos stillabit ardore. Si autem stilla indignationis eius consumit principatus, aduersus quos nobis est pugne [Al. pugna et] colluctatio, quid fieret si tota in nos ira Dei funderetur? Prestet iehsu ut auferatur cor lapideum, et mutetur in nobis cor carneum duritiaque mollita, possit in se precepta Domini suscipere que scribuntur: Sacrificium enim Deo spiritus contribulatus, cor contritum et humiliatum Deus non spernet . Et ut sciatis clementiam Dei sonare que dicta sunt, non seueritatem, in consequentibus discite.

 Bonus Dominus, et confortans in die tribulationis, et sciens sperantes in se. LXX: Suauis Dominus exspectantibus eum in die tribulationis, et cognoscens timentes se. Cum irasci ceperit gentibus,  et quondam potentissima regna uastare, sciet eos qui sui sunt, et non una tempestate opprimet nauigantes. Diem autem tribulationis secundum , diem intelligamus iudicii, de quo scripsit Isaias: Ecce dies Domini insanabilis uenit furoris et ire, ponere orbem terre desertum, et peccatores perdere ex eo . Speremus in Domino, et per patientiam eius exspectemus aduentum, ut cum uenerit, bonum eum, non iudicem sentiamus, et cognoscat uel sperantes in se, uel timentes se . Scit enim Dominus eos qui eius sunt.

 Et in diluuio pretereunte consummationem faciet loci eius, et inimicos eius persequentur tenebre. LXX [a 1Kb] : Et in diluuio transeunte consummationem faciet: consurgentes et inimicos eius persequentur  tenebre. Dominus patiens et multe miserationis, et non irascetur in finem, neque in eternum indignabitur; sed cum creuerit malitia super terram, et omnis caro corruperit uiam suam, inducet diluuium quod pertranseat, non quod permaneat in eternum. Consummationem autem, siue finem, faciet loci eius, id est, diluuii, ut quomodo de impio dicitur: Et pertransiui, et non est inuentus locus eius ; et: Iter impiorum peribit ; sic diluuii iter pereat post iram Domini, 542 sola apparente clementia. Quod quidem et secundum historiam intelligi potest, quia cum uastauerit Isrel, et quasi diluuio terram repromissionis inundauerit, finem faciet captiuitatis, ad sedes eum pristinas reuocando. At econtrario, inimicos  eius Assyrios, qui populum duxerunt in captiuitatem, tenebre persequentur. Quod autem diximus de Isrel et Assyriis, intelligi de consummatione mundi, et de sanctis ac de persecutoribus, siue contrariis uirtutibus potest, quod sanctorum Deus post iram misereatur; persecutores uero et inimicos eorum, qui elegerunt tenebras, et non lucem, ipse, quas elegerunt, tenebre comprehendant: mittentur enim in tenebras exteriores: ibi erit fletus, et stridor dentium . uerbum MACOMA , quod nos interpretati sumus, loci eius, omnes in duas orationis partes diuiserunt, ut MA in  prepositionem de uerterent, id est, ; COMA, surgentes interpretarentur. Denique Aquila, , inquit, id est, a consurgentibus; Septuaginta, consurgentes; Theodotio, consurgentibus ei; quinta editio, a consurgentibus illi. Solus Symmachus, cum nostra interpretatione consentiens, ait: Et in diluuio transeunte, consummationem faciet loci eius. Quidam de nostris, consurgentes et inimicos, Marcionem et omnes ueteres hereticos interpretantur, qui aduersum Creatorem disputant.

 Quid cogitatis contra Dominum? consummationem [Al. quod consummationem] ipse faciet: non consurget duplex tribulatio. LXX: Quid cogitatis contra Dominum? consummationem ipse faciet: non uindicauit bis in idipsum in tribulatione. Symmachus apertius:  Non sustinebunt impetum secunde [Al. secundum] angustie: Theodotio, Non consurget secunda tribulatio. Loquitur autem iuxta tropologiam aduersum Marcionem, de quo supra diximus, et omnes ueteres hereticos, qui bonum nescio quem confingentes Deum, ipsum dicunt consummationem mundi esse facturum, et arguunt Legis Deum quasi crudelitatis, quod multos puniat, et pro peccatis irroget cruciatus. Quid ergo, ait, contra Dominum cogitatis? ipse qui creauit mundum, et consummationem eius faciet. Quod si uobis uidetur crudelis, rigidus et cruentus, quod in diluuio genus deleuit humanum, super Sodomam et Gomorrham ignem et sulphurem 543 pluit , Aegyptios submersit fluctibus , Isrelitarum cadauera prostrauit  in eremo : scitote eum ideo ad presens reddidisse supplicia, ne in eternum puniret. Certe aut uera sunt que prophete loquuntur, aut falsa. Si uera sunt que de seueritate eius uidentur dicere: Ipsi dixerunt: Non [b 1Kb] uindicabit Dominus bis in idipsum in tribulatione. Sin autem falsa sunt, et falsum hoc est quod dicitur, Non consurget duplex tribulatio: falsa est ergo et crudelitas eius que in Lege descripta est. Quod si uerum est, ut negare non poterunt, dicente propheta: Non uindicabit Dominus bis in idipsum in tribulatione: ergo qui puniti sunt, postea non punientur. Si autem illi postea punientur, Scriptura mentitur, quod dicere nefas est. Receperunt ergo et qui in diluuio perierunt, et Sodomite, et Aegyptii, et Isrelite in solitudine,  mala sua in uita sua. Querat hic aliquis, si fidelis deprehensus in adulterio decolletur, quid de eo postea fiat. Aut enim punietur, et falsum est hoc quod dicitur: Non uindicabit Dominus bis in idipsum in tribulatione. Aut non punietur, et optandum est adulteris, ut in presentiarum breui et cita pena cruciatus frustrentur eternos. Ad quod respondebimus, Deum ut omnium rerum, ita et suppliciorum quoque scire mensuras, et non preueniri sententia iudicis, nec illi in peccatorem exercende dehinc pene auferri potestatem, et magnum peccatum magnis diuturnisque elui cruciatibus. Si quis autem  punitus sit, ut ille in Lege qui Isreliticis maledixerat, et qui in sabbato ligna collegerat : tales postea non puniri, quia culpa leuis presenti supplicio compensata sit. Hebreus hunc locum ita exposuit: Quid putatis, o Assyrii, iniquitatem contra Dominum cogitantes, quod populum Isrel, id est, duodecim tribus usque ad internecionem ipse consumat? Non consurget duplex tribulatio, id est, non uobis tradet Iudam et [a 1Kb] Isrel, sicut tradidit decem tribus et Samariam.

 Quia sicut spine se inuicem complectuntur sic [Al. sic quidem]: conuiuium eorum pariter potantium consumetur quasi stipula ariditate plena. LXX: Quia usque ad fundamenta 544 sua redigentur in uepres, et quasi uoluola circumdata comedetur,  et quasi stipula ariditate plena. Tres differentias quas Dominus in parabola sementis posuit , excepta terra bona, que affert tricesimum et sexagesimum et centesimum fructum, uidetur mihi propheta replicare, unam que iuxta uiam ceciderit, et aliam que inter lapides, et tertiam que inter spinas: quod quidem et Apostolus de his qui super fundamentum Christi non bene edificant , subostendit quosdam esse qui edificant ligna, fenum, stipulam. Igitur ligna referamus ad id, quod nunc dicitur: Quia usque ad fundamenta sua redigentur ad uepres. Fenum uero ad id quod sequitur: Et sicut uoluola que circumdatur, comedetur. Porro stipula manifeste refertur ad stipulam, de qua nunc dicitur: Et sicut stipula ariditate plena. Propterea  ergo non uindicabit Dominus bis in idipsum, quia malitia que in auctoribus hereseos orta fuerat, usque ad fundamentum et ad radices suas consumetur. Sed et si quis in eis uidebatur pompam habere uerborum, id est, folia inania, tantum aspectu delectantia, sicut uoluola, que Grece dicitur , deuorabitur, et consumetur in nichilum. uoluola [Al. uuluula] autem herba est similis hedere, que uitibus et uirgultis circumdari solet, et in longum serpere. Quidquid etiam in eis uidetur habere pompam segetis, sed non habet spicas et grana frumenti, quasi stipula ariditate plena, tradetur incendio. Hoc secundum Septuaginta. Ceterum iuxta Hebraicum, uere hereticorum federa et necessitudines quasi spine sunt se inuicem complectentes, et conuiuium  eorum atque mysteria, quia et ipsi mensam dominicam habere se dicunt, spinarum fedus est, simul uescentium, pariterque potantium. Cum enim ebrii de uinea Sodomorum aduersus conditorem rabido ore blasphemant, nonne conuiuium sentium est? quod tamen cum suis consumetur auctoribus, quasi stipula ariditate plena.

 Ex te enim exibit cogitans contra Dominum malitiam, mente pertractans preuaricationem. LXX: Ex te exibit cogitatio contra Dominum pessima cogitans contraria. uere ab hereticis exibit aduersus Dominum 545 inimica cogitatio. An non uidetur  esse aduersus Deum malitia et preuaricatio, dicere quod ualentinus, quasi abortiuum errantis sapientie extremum editum Creatorem? Nonne contra Deum cogitatio est Basilidis impudicitia [Al. impudica], et portentosum nomen, quod prefertur Domino conditori? Porro quia docti ab Hebreis uolumus eorum quoque traditionem sequi, et nostris, id est, Christianis explanationem historie demonstrare, dicendum est: Non consurget duplex tribulatio, id est, non capientur ab Assyriis que tribus, sicut capte sunt decem. Siquidem dum adhuc in terra Iuda sunt Assyrii, et quasi spine se inuicem complectuntur, letantes atque gaudentes, ab angelo consumentur, quando una nocte centum octoginta quinque millia cesa sunt hostium . Pulchre  quoque exercitus eorum multitudinem, ebriorum conuiuio comparauit, et ipsum conuiuium non rosarum, non liliorum dixit esse, non florum; sed simile spinarum se inuicem complectentium, que semper traduntur igni, et quasi stipula ariditate plena, leui comburuntur ardore. Quod autem sequitur: Ex te exibit cogitans contra Dominum malitiam, mente pertractans preuaricationem , de Rabsace intelligi uolunt, quod de Assyriis egressus, blasphemauerit Dominum, et populo persuadere uoluerit, ut desperans de auxilio Domini, se Assyriis traderet, non Deo, sed idolis seruiturus .

 Hec dicit Dominus, si perfecti fuerint, et ita plures: sic quoque attondentur et pertransibit:  affixi te, et non affligam te ultra: et nunc conteram uirgam eius de dorso tuo, et uincula tua disrumpam. LXX: Hec dicit Dominus regnans aquis multis, et sic diuidentur, et auditus tuus non audietur amplius, et nunc conteram uirgam eius a te: et uincula eius disrumpam. Iuxta litteram manifestus est sensus: Licet, inquit, robusti sint Assyrii, et fortitudo eorum numero augeatur cunctarum gentium: sic quoque angelo uastante, tondentur. Quomodo enim numerus capillorum acute forcipi non repugnat: ita et numerus aduersariorum Dei, facili succisione tolletur, et pertransibit Assur, uel esse desistet, siue, uastato exercitu suo, reuertetur ad patriam, te sospitem derelinquens. Rursumque ad Iudam et Ierusalem sermo dirigitur: Afflixi, te, et 546 non affligam  te ultra: non quod perpetuam securitatem polliceatur, sed illius tantum temporis, et ab illis hostibus a quibus tunc obsidebatur. Denique infert: Et nunc conteram uirgam eius, id est, Assyrii, de dorso tuo, et uincula tua disrumpam: uel per metaphoram potestatem eius significans: uel certe, uirgam qua percutere conabatur, et uincula que captiuis parabat: quanquam possit et obsidio clause multitudinis pro uinculis accipi. Porro iuxta LXX multo aliter est sensus. Adhuc enim uidetur aduersus eos loqui, quibus supra dixerat: Quid cogitatis contra Dominum? Et: Ex te exibit cogitatio contra  Dominum pessima, cogitans contraria. Hec ergo dicit Dominus regnans aquis multis, siue uirtutibus, que dicuntur aque super celos: et precipitur eis, ut laudent Dominum: uel certe intellectibus et sapientie et doctrinis Dei. Sicut enim flumina de uentre iusti fluent, et fontes uberes in uitam eternam, per uarias multiplicesque sententias, quibus imperat sermo Domini : ita habent et heresiarche aquas suas, quibus imperant, et que ex eorum primum fonte manarunt. Quod autem sequitur: Et sic diuidentur, uel de celestibus que in supernis Deo seruiunt uirtutibus intelligi potest; quod unaqueque in suo officio sit et ministerio, uel de multiplici uarietate sapientie. Ne quia dixerat, regnans aquis multis, confusus et indiscretus sensuum  numerus putaretur: sed quod unaqueque sententia diuisos habeat inter se sensus et separatas materias propriasque . Nam quod dicitur: Auditus tuus non audietur amplius, increpatio est in eos, qui aduersus Deum contraria cogitauerant, quod ostensis sophismatibus et decipulis, quibus Dei populus irretiebatur, sermo eorum ultra non currat, nec suscipiatur a populis. Sed et hoc quod infert: Et nunc conteram uirgam eius a te, et uincula tua disrumpam, pro ipsis dicitur quibus fit comminatio, ut nequaquam cedantur a diabolo, et ei subiecti sint, quo auctore tanta excogitauerant atque confinxerant. Conteretur ergo imperium eius in eos: et uincula quibus peccantium anime ligabantur, disrumpentur a sermone Dei, dicente his qui in uinculis  sunt, exite.

 Et precipiet contra [uulg. super] te Dominus, non seminabitur ex nomine tuo amplius: de domo 547 Dei tui interficiam sculptile et conflatile: ponam sepulcrum tuum: quia inhonoratus es. LXX: Et precipiet de te Dominus: non seminabitur ex nomine tuo amplius: de domo Dei tui disperdam sculptilia, et conflatilia: ponam sepulcrum tuum: quia ueloces; ecce super montes pedes euangelizantis et annuntiantis pacem. Ideo plus posui de Septuaginta interpretibus, quoniam secunda a priori non poterat separari. In eo enim quod dicitur, quia inhonoratus es, pro quo quinta editio posuit . Septuaginta transtulerunt: quia ueloces, quod in Hebraico legitur CHI CALLOTH . ueloces  autem nisi ad inferioris capituli pedes retuleris, pendet sententia. Itaque iuxta consuetudinem meam primum historiam, et postea uulgate editionis sententiam uentilabo. Precipiet, inquit, contra te Dominus, o Assur, ut quod passurus es, non fortuitu et absque aliquo iudice ueniat, sed, Deo pronuntiante, patiaris. Non seminabitur ex nomine tuo amplius: statim quippe Niniuen reuersus Sennacherib a filiis suis occisus est. Lege Isaiam, et occisus in domo Dei sui quam adoraturus intrauerat. Hoc est enim quod ait, de domo Dei tui interficiam : inde punieris, unde sperabas auxilium.  Erit sculptile et conflatile sepulcrum tuum, ut inter aras et puluinaria adorantis idola sanguis nefarius effundatur. Iuxta Septuaginta autem interpretes cum superioribus iunge quod sequitur: Non seminabitur, inquit, ex nomine tuo amplius. Nequaquam, o heretici, anime deceptorum ex dogmatibus uestris suscipient nomina, que prius inuocauerant super terras suas, sicut in quadragesimo octauo psalmo figuraliter canitur. Et proderit uobis hec ipsa cessatio sationis, que prius animam seminantis, deinde eius in quo seminabat, interficere consueuerat. Morientur ergo tibi [Al. ibi] errorum dogmata; sed et tu qui prius tibi uiuere uidebaris, morieris errori, et bono tuo mortuus, idola que colebas, habebis sepulcrum. Atque ita fiet ut de pectore  tuo, quod ante templum Dei tui, quem simulaueras, fuerat, omnes auferantur errores. Hec autem euenient tibi, qui quondam aduersus Dominum contraria cogitabas, 548 cum Dei sermo, qui semper ascendit in montes, in animas uidelicet excelsas atque sublimes, ad te uelociter uenerit, calcatisque priorum errorum fluctibus, et in tranquillum redactis, pacem tibi fidei [a 1Kb] sensumque reddiderit. Ignoscite prolixitati, non enim possum et historiam et tropologiam sequens breuiter utrumque comprehendere: maxime cum et interpretationis uarietate torquear, et aduersus conscientiam meam cogar interdum uulgate editionis consequentiam texere.

 Ecce super montes pedes euangelizantis et annuntiantis pacem. Celebra, Iuda, festiuitates  tuas, et redde uota tua: quia non adiiciet ultra ut pertranseat in te Belial: uniuersus periit [uulg. interiit]. Paulisper LXX interpretes [b 1Kb] differam, quia et ipsa capitula apud eos interpretationis uarietate confusa sunt. Cumque historiam breuiter exposuero, editionem eorum meo eloquio temperabo. In Paralipomenon scribitur libro, quod obsidente Sennacherib Ierusalem, in primo mense pascha facere non potuerint . Ceso autem per angelum exercitu eius, et fuga ac morte eius nuntiata, in secundo mense summa festiuitate pasche diem celebrarint. Quod ergo dicit, tale est, o Iuda, qui regnas in Ierusalem, noli esse sollicitus, interfecto hoste tuo in templo Dei sui. Ecce uenit tibi nuntius, montes collesque transcurrens, et quasi de sublimi specula  procul nuntians Sennacherib mortuum; urbem eius imperio liberatam. Celebra festa, redde uota pro nece inimici, que pollicitus es Deo: nequaquam ultra pertransibit per te preuaricator et , hoc enim interpretatur Belial. Totus interiit, id est, exercitus, et rex et imperium Assyriorum penitus conciderunt. Et hoc quidem iuxta litteram. Ceterum secundum dicitur ad Ecclesiam, dicitur ad animas Dominum confitentes, quia diabolus qui te prius populabatur et grauissimo premebat iugo, in idolis et cum idolis que fabricatus fuerat, periit: celebra festiuitates tuas, et redde Deo uota  tua, canens cum angelis iugiter: nequaquam enim ultra per te transibit Belial, de quo dicit et Apostolus, Que communicatio Christi et Belial ? quia, subuersa Niniue 549 totus interiit. Si quando grauissima persecutio fuerit, quali sub ualeriano, et Decio, et Maximiano [Al. Maximo], et Domini ultio apparuerit in aduersariis eius, dicamus ad Ecclesiam: Celebra, Iuda, festiuitates tuas, et redde uota tua, etc.

LXX: Celebra, Iuda, festiuitates tuas, redde uota tua, quia nequaquam opponent ultra ut pertranseant in uetustatem: completum est, consummatum est: ascendit insufflans in faciem tuam, eruens de tribulatione. Semel dixi, iuxta interpretationis uarietatem capitula quoque ipsa aliter definiri, et non posse  cum capitulis sensum hebraice interpretationis conuenire. Itaque quod nunc dicitur, huiuscemodi est: O Ecclesiastice, quia de aduersariorum tuorum nomine ultra non seminabitur, et uirga eorum contrita est; et uincula dissipata sunt, et uenit qui tibi annuntiaret pacem, celebra festiuitates tuas, non in uino et epulis, ut carnei Iudei estimant, sed in spiritualibus deliciis et uoluptate torrentis. O Iuda, redde uota tua: quia nequaquam ultra pertransient inimici qui te adducant in uetustatem, hoc est, qui te uolunt imaginem portare ueteris hominis. Quoniam quod uetus est, senescit, et quod senescit, perditioni proximum est: completus est mundus, consumptus est aduersarius: uenit tibi Christus qui prius insufflauerat in faciem tuam cum te de limo  fingeret: et post resurrectionem quoque insufflans in faciem apostolorum, ait: Accipite Spiritum sanctum , ipse est qui te liberat de tribulatione. uastata enim Niniue, et transeunte mundo, tribulatio quoque pertransiet.

 Ascendit qui dispergat [a 1Kb] in facie tua, custodiens obsidionem: contemplare uiam, conforta lumbos, robora uirtutem ualde: [b 1Kb] quoniam sicut reddidit Dominus superbie Iacob, sic reddet superbie Isrel: quia uastatores dissipauerunt eos, et propagines eorum corruperunt. Necessitate compellor quasi inter saxa et scopulos, imminente naufragio, sic inter historiam et allegoriam orationis mee cursum flectere, et ne subito impingat attendere. Siquidem iuxta fabulas petarum:

 Dextrum Scylla latus, leuum implacata Charybdis,
Obsidet:
si saxa fugimus, incurrimus in 550 profundum: si contortos uortices euitamus, in saxa deferimur. Testis est mihi Dominus, me omnia que secundum Hebraicum dissero, non de proprio sensu loqui, quod arguitur in pseudoprophetis; sed Hebreorum sequi expositionem, a quibus non modico tempore eruditus, debeo meis simpliciter indicare que didici. Certe in lectoris erit arbitrio, cum utrumque percurrerit,  quid magis sequi debeat, iudicare. Ad Niniuen igitur nunc sermo conuertitur  et dicitur ei: Ascendit ad te Nabuchodonosor qui te obsideat, qui ante os tuum uastet agros, persequatur agricolas, rura populetur, qui te quoque ipsam clausam teneat. Quia itaque tibi imminet bellum: ecce gaudens propheta nunc precino, contemplare diligenter et conspice, et quid tibi eueniat, intuere. Conforta lumbos, id est, accingere: robora uirtutem ualde, hoc est, exercitus congrega: quia sicut ultus est Dominus Iudam de superbia Sennacherib, interfecto exercitu eius in Iudea, et ipso quoque a filiis suis iugulato: sic ulciscetur Isrel, id est, decem tribus que a Niniue  possidentur. Utrumque enim et Iudam et Isrel uastauerunt et euerterunt Assyrii, et sub metaphora uitis, amborum [Al. arborum] propagines corruperunt.

LXX: Contemplare uiam, tene lumbum, confortare robore [Al. roborare] uehementer, quoniam auertit Dominus contumeliam Iacob, sicut contumeliam Isrel: quia excutientes excusserunt eos, et propagines eorum demoliti sunt. Tria precipiuntur Iude. Primum, ut contempletur uiam, et iter per quod ambulaturus est, diligenter aspiciat, iuxta illud quod in Ieremia scriptum est: State in uiis, et interrogate semitas eternas, et uidete que sit uia bona; et ambulate in ea : ut cum steterimus in uiis multis, ueniamus ad eam uiam que dicit: Ego sum uia . Deinde dicitur ei, ut teneat lumbum, id est, ut post electionem uie mortificet corpus suum, et seruituti subiiciat, ne quasi rex et magister aliis predicans, ipse reprobus inueniatur . Longum est nunc dicere, quod uirtus diaboli uel maxime sit in lumbis, et quod ad Dauid 551 repromissio fiat: De fructu lumbi tui ponam super thronum tuum . Et illud Apostoli: Adhuc enim in lumbo patris sui erat Abrahe, Leui, quando iuit in occursum Abraham Melchisedech . Et quod Ioannes zona pellicea cingitur , et quod a Saluatore discipulis imperatur: Sint lumbi uestri precincti . Et Apostolus ad Ephesios: State ergo accincti lumbos uestros in ueritate : licet enim plurimum prestet,  et uite continentia super mortificatione lumborum: tamen nichil eos ita mortificat ut cognitio ueritatis. Unde dicitur: Accingite lumbos uestros in ueritate. Si enim ueritas est Christus, qui tota in Christo mente credidit, lumbos suos mortificauit in Christo. Tertio precipitur, confortare uirtute nimis: elegisti, inquit, uiam, tenuisti lumbum, assume uirtutem; ut possis pugnare cum hostibus. Et ne forte diffidas, datur tibi causa cur speres: Auertit, inquit, Dominus contumeliam Iacob, sicut contumeliam Isrel, quod ambiguum est: aut enim ipsius Iacob contumeliam,  qua ceteris faciebat iniuriam, auertit: aut contumeliam, quam ab aliis sustinebat Iacob, auertit Dominus. Sed mihi uidetur melius esse ut contumelia quam Iacob solebat ceteris facere, a Domino sit auersa. Non enim tante uirtutis est, ab aliis factam iniuriam sustinere, quante gratie Domini est, placidum, mitem, atque tranquillum, iniuriam facere non posse. Queritur, quomodo auersa est iniuria Iacob, sicut auersa fuerat et Isrel. Postquam luctatus est Iacob cum angelo, Isrelis nomen meruit accipere , et quia uidit Deum, iniuriam facere cessauit. Sicut ergo Isrel, sensus uel uir uidens Deum, et semper de Deo cogitans, facere nescit iniuriam sic omnis procacitas et contumelia auersa est a Iacob, hoc est, a supplantatore, ab eo,  qui adhuc in certamine positus supplantat inimicos. Ut autem sciamus, quomodo iniuria in malam partem accipiatur, Salomon testis est, dicens: Oculi [Al. Oculus] contumeliosi, lingua iniqua . Quomodo autem secundum utramque intelligentiam iniuria auersa sit a Iacob, que prius auersa fuerat ab Isrel, sequens sermo declarat: Quia excutientes excusserunt eos, et flagella eorum demoliti sunt, siue corruperunt. 552 Angeli, inquit, singulorum, qui quotidie uident faciem Patris , quidquid in Iacob et Isrel adheserat pulueris, excusserunt. Unde et Petro lauantur pedes . Et per prophetam dicitur: Excute puluerem, et exsurge, Ierusalem . Discipulis quoque a Saluatore precipitur: Excutite puluerem pedum uestrorum  . Et in Psalmis scriptum est: Sicut sagitte in manu potentis, ita filii excussorum . Auersa est itaque mens ad contumeliam prompta, a uero Iacob, et a uero Isrel: quia quidquid in eis terrenum fuerat, et de inferiori fece concretum, hoc ministris angelis, siue monitoribus ac magistris excussum est atque mundatum, qui non solum excusserunt eos; sed uitia quoque, que ad presens tantum sensus uoluptate demulcent, et in modum flagellorum, ac propaginum, que absque fructu foliis plena sunt, dissipauerunt, dicente Domino: Omnem propaginem, que in me manet, et fructum affert, Pater meus mundat ut fructum magis afferat: quod autem in me non manet, et fructum non affert, Pater meus precidet, et in ignem mittet  .

 Clypeus fortium eius ignitus, uiri exercitus in coccineis: ignee habene currus in die preparationis eius: et agitatores consopiti sunt, in itineribus conturbati sunt, quadrige collise sunt in plateis. Aspectus eorum quasi lampades, quasi fulgura discurrentia. Recordabitur fortium suorum, ruent in itineribus suis, uelociter ascendent muros eius, et preparabitur  umbraculum. Porte fluuiorum aperte sunt, et templum ad solum dirutum est, et miles captiuus abductus est, et ancille eius minabantur, gementes ut columbe, murmurantes in cordibus suis. LXX: Arma potentie eius ex hominibus, uiros fortes illudentes in igne [a 19Kb] , habene curruum eorum in die preparationis eius, et equites timebunt in exitibus: et confundentur currus, et collidentur in plateis. Aspectus eorum quasi lampades ignis, et quasi fulgura discurrentia, et commemorabuntur optimates eorum, et fugient in diebus, et infirmabuntur in itinere suo, et festinabunt ad muros, et preparabunt propugnacula sua: porte ciuitatum aperte sunt, et regalia conciderunt, et substantia reuelata est; et ipsa ascendebat, et ancille eius ducebantur sicut columbe 553 loquentes in cordibus suis. Secundum  historiam aduersum Niniuen ordo sequitur, et describitur Babyloniorum exercitus contra eam ueniens. Quod autem ait: Ignee habene curruum, in ardentibus loris, uelocitatem [b 1Kb] preparantium significat, et quasi preparantium se ad prelium pompa narratur. Commixtimque nunc de Isrel que olim passus sit, nunc de Assyrio quod fecerit, nunc de Babyloniis que exerceant in Assyrios, Scriptura contexitur. Non est ergo, ait, mirum si tam uelociter ad uastandum ueniant, cum agitatores et fortes uel Isrel ante, uel postea Assyriorum fuerint consopiti. Rursumque ad descriptionis ordinem rediens: Tanta est inquit multitudo uenientium, ut commixtum agmen sit in itinere, et discerni nequeat. Ipse quoque quadrige dum uiam non reperiunt, pre multitudine  inter se colliduntur in plateis. Aspectus Babyloniorum quasi lampades, quasi fulgura discurrentia, ut ante uisu aduersarios terreant, quam mucrone prosternant. Tunc recordabitur Assur fortium suorum, et queret eos, qui in itineribus corruerunt, et ascendet uelociter muros Niniue, ac propter obsidionem [c 1Kb] longissimam ad depellendos estus preparabit umbracula . Sed quid prodest edificare domum, nisi Dominus edificauerit? Quid iuuat claudere portas, quas Dominus reserat? Aperte sunt porte Niniue, que ad instar fluminum habebat ciuium multitudinem, et templum, id est, regnum eius destructum est, et miles captiuus abductus est, hoc est, omnes ducti sunt in Babylonem. Ancillas uero Niniue per metaphoram minores urbes et uiculos et  castella intellige. uel certe captiue mulieres minabuntur ante ora uictorum; tantusque terror erit, ut ne in singultus quidem et ululatum erumpat dolor, sed intra se tacite gemant, et obscuro murmure deuorent lacrymas in morem mussitantium columbarum. Hec iuxta Hebraicam traditionem. Nunc ueniamus ad Septuaginta translatores. Excutientes [d 1Kb] , qui excusserunt Iacob et Isrel, et flagella eorum  dissipauerunt; arma quoque, que dum contumeliosi essent, habere consueuerant, et 554 quibus infirmos quosque oppresserant, confregerunt: et hoc non solum fecerunt, uerum etiam uiros fortes qui illudebant, in igne disperdiderunt. Considera, an possis uiros fortes dicere illudentes in igne, fortitudines contrarias, que ministrant ardentibus iaculis diaboli, qui fortes et illudentes quondam in igne Iacob et Isrel habebant currus et equos, quibus conciti ferebantur in bellum in die preparationis sue. Horum igitur curruum habene et equites conturbabuntur in itineribus, et collidentur in plateis, quando illustratione Domini Iacob et Isrel [a 1Kb] illustrato, tam demones quam hi qui eorum seruiunt uoluntati, a Domino subuertentur. Possumus hec de  primo eius aduentu intelligere, quando uiri fortes et agitatores curruum et equites loquebantur: Quid nobis et tibi, fili Dauid? uenisti ante tempus torquere nos ? Sed quoniam semel prophetiam contra Niniuen de consummatione mundi accepimus, melius est, ut dicamus, arma potentie diaboli tunc tolli ab hominibus, et ministros eius fortes, qui illudebant hominibus in igne. Omnes enim adulterantes quasi clibanus corda eorum : uincula quoque quibus captiui ducebantur in uitia, et ascensores curruum relaxari. Timebunt enim equites in exitibus, hoc est, in consummatione mundi, et confundentur, et collidentur currus in plateis; quamuis enim lata et spatiosa uia sit, que ducit ad mortem : tamen pressura temporis coarctati,  rectum iter inuenire non poterunt; sed in se inuicem collidentur, et nichilominus spirabunt ueterem furorem, et quasi fulgura huc illucque discurrent. uidebam, inquit Dominus, satanam quasi fulgur de celo cadentem . Quod cum diabolus et omnes optimates eius intellexerint, recordabuntur consummationis que olim fuerat predicta, et fugient in diebus. Nequaquam enim uersabuntur in noctibus, sed clarescente die, tenebre fugabuntur, et infirmabuntur in itinere, non proficientes, nec explentes [b 1Kb] conatus suos, et festinabunt ad muros. Tantus quippe eos uenientis Domini terror inuadet, et tam imbecilles ad repugnandum 555 erunt, ut ad terminos mundi fugiant, quibus quasi muris mundus includitur et ambitur, et preparabunt se ad  resistendum. Quomodo si quis inimicum fugiat, non audens ei resistere, cum ad solitudinem uenerit, si forte hostis sequatur, necessitate cogitur repugnare. uerum illis hoc cogitantibus, uniuersa uniuersa que ab eis obtenta fuerant et possessa, proferentur in medium, et aperientur porte quas clauserant, et regna eorum cadent, et substantia, id est, diuitie reuelabuntur.  Ipsa autem mundi substantia et omnes ancille eius, postquam se Christo subiecerint, et ei seruire ceperint, ducentur lete atque gaudentes, et ex intimo confessionis corde credentes, ita ut columbarum munditie comparentur, murmurabunt seu loquentur in cordibus suis. Et tunc adimplebitur quod in sexagesimo septimo psalmo de uictoria dicitur Saluatoris: Ascendens in altum, captiuam duxit captiuitatem:

 Et Niniue quasi piscina aquarum aque eius: Ipsi uero fugerunt. State, state, et non est qui reuertatur: diripite argentum, diripite aurum: et non est finis diuitiarum [c 1Kb] ex omnibus uasis desiderabilibus. LXX: Et Niniue sicut piscina aquarum aque eius: et ipsi fugientes non steterunt: et non erat qui respiceret:  diripiebant argentum, diripiebant aurum, et non erat finis ornamenti eius: aggrauata est super omnia uasa concupiscentie sue. Manifestum est quod, ciuitatibus Niniue  in captiuitatem deductis, ipsa Niniue, que tantos nutrierat populos, ut piscinarum aquis compararetur, inutilem habeat multitudinem: dum nullus est qui resistat, et irruentium Babyloniorum impetum ferat. Habebat enim populos, qui tantummodo fugerent, et clamante matre: State, state, claudite portas, muros ascendite, hostibus repugnate, nullus esset qui [d 1Kb] reuerteretur, nemo qui respiceret ad matrem: sed omnes terga uertentes, prede inimicorum desererent ciuitatem. Unde dicitur ad Babylonios, quia illi fugerunt, diripite argentum, et tanto tempore  congregatas opes subita 556 uastatione predamini. Non enim est finis diuitiarum, supellectilis et uasorum, que in Niniue condita sunt; nec potestis tantum rapere, quantum ad diripiendum illa se prebet. Sed quia Niniuen speciosam, id est, mundum semel diximus, uideamus que piscina sit mundi. Non ait Scriptura, quod aque Niniue sint quasi aque maris, nec quasi aque fluminum, nec quasi aque fontium, nec quasi aque puteorum, sed quasi aque piscine: ut quomodo in Ieremia populus arguitur, qui dereliquit fontem aque uiue, et fodit sibi lacus contritos, qui non possunt aquam continere : sic et in Niniue omnes aque ille sint, que de celo ceciderint, et antiquam altitudinem relinquentes, in ima delapse sint. Omnia enim dogmata  mundi huius, que extra fontem sunt Ecclesie, hortumque signatum, nec possunt dicere: Fluminis impetus letificat ciuitatem Dei : nec de illis aquis sunt que super celos laudant nomen Domini, quamuis magna uideantur, tamen parua sunt et angusto fine conclusa. Nec moueat quempiam quia piscinam in malam partem [e 1Kb] accipimus, cum illa piscina  in bonam partem accipiatur, ad quam Isaias filius Amos propheta iubetur ascendere. Ibi enim cum additamento dicitur: Piscina aque ductus, et piscina fullonis  eluere. Que quia in sublimi posita est, ideo ad eam propheta iubetur ascendere, et in occursum regis de duobus ambustis torribus uictoriam pollicere. Sequitur: Fugientes non steterunt, habitatores uidelicet Niniue. Primum [a 1Kb] quidem Deum fugere non debuerant, deinde etiam si fugerant, aliquando stare debebant: Magna enim differentia est inter eum qui fugit et stetit, et qui fugiens, numquam stetit. Qui enim stat, fugere cessauit; qui non stat, semper in fuga profectus est. In tanta ergo turba fugientium nullus  erat qui respiceret, et ageret penitentiam, et audiret loquentem Dominum: Reuertimini ad me, filii, reuertentes, et sanabo contritiones uestras . Unde 557 et Sanctus loquitur in Psalmis: Periit fuga a me . Hoc ipsum puto et lepre significare mysterium, super qua in Leuitico dicitur: Cum leprosus a sacerdote extra castra fuerit separatus: si steterit lepra, purum esse hominem , et mundari eum qui quasi leprosus fuerat abiectus, et redire ad castra, et habitare in populo. Sin autem, inquit, diffusa fuerit lepra, id est, non steterit, sed creuerit, et in malo habuerit profectum, et mutauerit colorem pristine sanitatis, tunc lepra manifestissime comprobatur ab eo, qui habet scientiam inspiciende et purgande lepre. Sed et  nobis precipitur a uero Salomone ut habitemus in Ierusalem, nec umquam egrediamur ex ea. Quod si fugerit nos id quod ante nobis fuerat subiectum, et ierit ad Allophylos, non egrediamur muros ciuitatis nostre, nec sequamur fugitiuorum uestigia: ne dum uolumus saluare fugientes, ipsi pereamus: quin potius dimittamus, ut mortui sepeliant mortuos suos : et scandalizantem oculum, manum, et pedem, dum licet, eruamus et abscindamus a nobis . Quod autem dicitur: Diripiebant argentum, diripiebant aurum, et non erat finis ornamenti eius: aggrauata est super omnia uasa concupiscentie sue, de aquis dicitur Niniue, et de fugientibus qui fugerant, et non steterunt: neque erat qui respiceret; et qui non solum fugisse, et non respexisse  contenti, insuper diripiebant argentum, quidquid in mundo uidebatur eloquii: diripiebant aurum quidquid preclarum sententiarum erat in doctrina seculi, ut ornarent Niniuen, ut dogmata sua omni sensuum uerborumque flore componerent. Propter quod aggrauata est Niniue super omnia uasa concupiscentie sue; quanto enim plus habebat multam auri et argenti possessionem, et uariam supellectilem,  que erat grauis, tanto magis ipsa aggrauabatur, que grauia diligebat. Unde et iniquitas in Zacaria super talentum plumbi sedet ; et Aegyptii qui erant peccatis graues, demersi sunt in mare ut plumbum . Et ex persona peccatoris dicitur in psalmo: Quasi onus graue aggrauate sunt super me . Et Petrus qui ante leuis pendulo gressu calcabat 558 undas: postquam infidelitate aggrauatus uorabatur a fluctibus, manu Domini subleuatur .

 Dissipata est et scissa et dilacerata, et cor tabescens, et dissolutio genuum, et defectio in cunctis renibus, et facies omnium [b 1Kb] sicut nigredo olle. LXX: Excussio, rediscussio, et ebullitio, et cordis confractio, et dissolutio genuum, et dolores super  omnem lumbum, et facies omnium sicut adustio olle. Sub metaphora captiue mulieris, Niniue dissipata, scissa, lacerata describitur: tabescente corde, dissolutis genibus, renibusque confractis, et quod omnium habitatorum eius pre terrore hostium, et magnitudine metus, facies in ollarum similitudine uideantur exuste, tabide, et pallore deformes. Porro iuxta LXX altius intelligendum est, quid significet excussio, rediscussio. Quid de populo Dei est, et quasi homo aliquando peccauit, et reuertitur ad pristinum statum, quasi Ierusalem dicitur ei: Excute puluerem [c 16Kb] pedum tuorum, et consurge, Ierusalem . Et qui talis est, ut postquam fuerit excussus, in sagittas Dei transire mereatur, et a Domino contra inimicos tendi, canitur de eo: Sicut  sagitte in manu potentis, ita filii excussorum . Cumque uestigia eius quasi ingredientis super terram aspersa fuerint puluere, audiet a Saluatore: Excutite puluerem pedum uestrorum in testimonium illis : haud dubium quin eos dicat, qui recipere noluerunt predicantes. Qui uero de Niniue ee, que aggrauata est super omnia uasa concupiscentie sue, iste non semel excutitur, sed frequenter. Et postquam rursus fuerit excussus, et superficies illius emundata , fit etiam ei ebullitio, que significantius in Greco dicitur : proprie siquidem in istiusmodi rebus ponitur, cum quod latebat intrinsecus, erumpit in faciem. Unde papule quoque que post egrotationem nascuntur in labiis,  uocantur , et sanitatis uidetur indicium, morbum in superficiem prorupisse. Non solum autem hoc remedium adhibetur Niniue, ut excutiatur crebro, et de uitalibus eius egrotatio latens cogatur exire; sed etiam cordis confractio et dissolutio 559 genuum [Al. renum] predicatur, ut quomodo Pharaonis durum et lapideum cor confractum est, quod quamdiu habuit, Dei populum non dimisit : sic et Niniue fractum cor emolliatur et mutetur in carneum, et [Al. ut] rigida genua que prius Deo non curuabantur, dissoluantur, et flectantur Deo: ex quo omnis paternitas in celo et in terra nominatur: et in nomine Iesu omne genu flectatur celestium, terrestrium et infernorum . Ut postquam cognouerint creatorem suum, audiant: Confortamini, manus dissolute; et genua debilia, [a 74Kb] roborate . Et dolores, inquit, super omnem lumbum. Iam supra diximus in lumbo coitum significari, et quod omnia opera que ad commixtionem pertineant, renum appellatione monstrentur. Grandes igitur in consummatione dolores erunt in renibus: quia draconis omnis uirtus in lumbis est , et pro his omnibus [b 1Kb] propter que  precessit excussio, rediscussio, ebullitio, et cordis fractio [Al. confractio], dissolutio genuum, dolores renum, erit facies omnium quasi adustio olle, ut uel igni ardorique sit proxima, uel nitorem amittens olei, nigrescat in carbonum similitudinem, et confusione operiatur eterna, a qua sanctus procul est dicens: Signatum est super nos lumen uultus tui, Domine . Reuelata enim facie gloriam Dei contemplatur . Et puto, quomodo alia est gloria solis, alia lune, alia stellarum, et stella a stella differt in claritate : sic in resurrectione mortuorum, et claritatis inter sanctos, et nigredinis inter peccatores, magnam futuram esse distantiam.

 Ubi est habitaculum leonum, et pascua  catulorum leonum, ad quam iuit leo ut ingrederetur illuc catulus leonis, et non est qui [c 1Kb] exterreat? Leo cepit sufficienter catulis suis, et necauit leenis suis: et impleuit preda speluncas suas, et cubile suum rapina. Pro speluncis et leenis, nidos et catulos Septuaginta transtulerunt, in ceteris idem sensus est. Adhuc autem de Niniue dicitur: quod habitaculum fuerit regum, et aula nobilium; ad 560 quam perrexit leo rex Babylonius, id est Nabuchodonosor, et catulus leonis, subreguli quoque eius, et non fuit qui eis resisteret. Leo cepit sufficienter catulis suis, et necauit leenis suis. Idem uidelicet Nabuchodonosor uictorie cuncta iure possedit, et liberis urbibusque [Al. urbibus] suis, uel certe uxoribus in seruitutem captiuos tradidit, et impleuit preda speluncas  suas, siue ut in Hebreo habetur, foueas suas, et cubile suum rapina, tam thesauros, quam ciuitates, auro, argento, uestibus, omnique ornatu complens, ut quod Niniue habuerat, Babylonque [Al. Babylon que] uicerat, possideret. Quia uero secundum ,  et in Iona, et in hoc Propheta Niniuen mundum istum interpretati sumus: et iuxta Ioannem: Totus mundus in maligno positus est ; postquam mundus pertransierit habitaculum bestiarum, et in quo pascebantur leones, tunc admirantes exsultantesque dicemus: ubi est habitaculum leonum [d 1Kb] ad quod iuit leo diabolus, de quo loquitur et Petrus: Aduersarius uester [Al. noster] diabolus quasi leo rugiens circuit, querens quem deuoret . Et catulus leonis, Antichristus, et omnes doctrine peruerse, sermo contrarius. Audistis, inquit Ioannes, Antichristus ueniet: nunc autem Antichristi multi sunt : tot enim Antichristi sunt quot dogmata falsa. Et ante aduentum Christi non fuit qui exterreret; sed postquam Dominus noster uenit in  mundum et Niniuen ingressus est, uidit quasi fulgur Satanam de celo cadentem : et cecidit de celo Lucifer, qui mane oriebatur . uenit enim uerus Samson ad Allophylos: et dum pergit in Thamna, quod interpretatur consummatio eius, ut pauperculam de gentibus duceret Dalilam, interfecit leonem, cui uenerat consummatio, et illo mortuo, comedit mella dulcedinis. Sed et uerus Dauid seruans oues patris sui, apprehendit leonem, et interfecit eum , et Banaias, qui interpretatur edificator Dominus  descendit in lacum seculi istius, qui calentes aquas refrigerare 561 consueuit, et interfecit leonem. Et in uisione Isaie, que aduersum quadrupedes cernitur, primum de angustia harum dicitur bestiarum: In tribulatione  et angustia leo et catulus leonis . Iste leo antequam interficeretur a Christo, plurimos cepit in predam catulorum suorum: et necauit leunculis suis, satellitibus suis, uidelicet demoniis. uide hereticorum conuenticula, et captos multos a leone non queres. Considera mortuos qui reliquere uitam, et Ecclesias eorum non uocabis ouile pastoris, sed leonis speluncas, quas impleuit cadaueribus et sanguine mortuorum. Posuisti  tenebras, et facta est nox: in ipsa pertransibunt omnes bestie saltus. Catuli leonum [e 1Kb] rapere et querere a Deo escam sibi . Difficile leo inuenitur in die, sed semper in noctibus circuit, ut de Ecclesia Christi rapiat, ut escis iuxta Abacuc saturetur electis . Denique Iudas de ouili Christi fuit, et  raptus a leone suspendio suffocatus est . Sed et ille propheta cui preceperat Dominus, ne comederet panes in regione ea, ubi uituli aurei erant, et mentita religio, quia comedit, a leone percussus est . Ieremias quoque de peccatoribus  loquitur: Percussit eos leo de silua, et lupus usque ad domos disperdidit eos: et pardus uigilauit super ciuitates eorum. Omnes qui egrediuntur ex eis, capientur . In quo animaduerte quod nemo capiatur, nisi qui de ciuitatibus Dei fuerit egressus. In quarto etiam Regnorum libro , habitantes in ciuitatibus Samarie et nescientes iudicium Dei terre, interficiebantur a leonibus: donec didicerunt colere Deum, et a leonibus liberati sunt. Ob hanc causam reor, et quodcumque a bestiis captum est, in Dei sacrificiis non offerri , et a propheta dici: Immundum et captum a bestia, non est ingressum in os meum . Interfectus est ergo leo, et falsis dogmatibus confutatis, de comedente exiuit esca, et de forti egressum est dulce .

  Ecce ego ad te, dicit Dominus exercituum: et succendam usque ad fumum quadrigas [a 1Kb] tuas: et catulos [uulg. leunculos] tuos comedet gladius: et exterminabo de terra predam tuam: et non audietur ultra uox nuntiorum tuorum. LXX: Ecce ego ad te, dicit Dominus omnipotens: et succendam in 562 fumo multitudinem tuam, et leones tuos comedet gladius, et auferam de terra predam tuam, et non audientur ultra opera tua. O Niniue, uniuersa que dicta sunt, me auctore, patieris. Ego Dominus succendam usque ad fumum et consumptionem currus tuos, et nobiles quosque atque subregulos gladio faciam deuorari. Nequaquam terras ultra uastabis, nec tributa exiges, nec audientur per prouincias tuas emissarii tui: siue non audiam angelos, qui presides tui sunt, pro te  deinceps deprecantes. Sed et ad mundum hec ipsa dicuntur, in quo est multitudo que per latam et spatiosam uiam pergit ad mortem , quam comminatur Dominus igne succensam, fumo sue malitie suffocari ex uanitate  eius nimia. Leones quoque comedet gladius, uiuens sermo Dei et acutus, et ex omni parte elimatus: nec non pollicetur auferre se de terra predam eius, ut nemo exinde capiatur in Niniue, et quasi clemens tollit mala opera et comprimit ea, ne uox et sonitus eorum ultra possit audiri. Unde ait: Et non audientur ultra opera tua.

 ue, ciuitas sanguinum, uniuersa mendacii [Al. mendax] dilaceratione plena: non recedet a te rapina: uox flagelli, et uox impetus  rote, et equi frementis, quadrige feruentis, et equitis ascendentis, et micantis gladii, et fulgurantis haste, et multitudinis interfecte, et grauis ruine, nec est finis cadauerum: et corruent in corporibus suis, propter multitudinem fornicationum meretricis speciose et grate, et habentis maleficia, que uendidit gentes in fornicationibus suis, et familias in maleficiis suis. LXX: O ciuitas sanguinum, tota mendax, iniquitate plena, non contrectabitur uenatio: uox flagellorum, et uox commotionis rotarum, et equi persequentis, et currus feruentis, equitis ascendentis, et splendentis gladii, et fulgentium  armorum, et multitudinis uulneratorum, et grauis ruine, et non erit finis gentibus eius, et infirmabuntur in corporibus eorum a multitudine fornicationis. Meretrix speciosa et grata, dux maleficiorum, que uendit gentes in fornicatione sua, et tribus in maleficiis suis. Ubi nos posuimus, laceratione plena, in Hebreo habetur PHEREC MALEA , quod interpretatus est Aquila, , id est, [b 1Kb] exceruicatione 563 plena: Symmachus autem , quod possumus dicere, crudelitate, uel seueritate plena. In altera eius editione reperi, , id est, sectionibus carnium et frustis per membra conscissis: denique statim subiecit, ubi indesinens preda est. Porro Hebreus PHEREC  non exceruicationem, pro qua in Aquile editione reperimus,  [Mss. ], sed gubernaculum, id est, interpretatus est: ut ostenderet et urbem fuisse regalem, et uelut in naui cunctarum gentium tenuisse gubernaculum. Describitur autem potentia eius, id est, Niniue, et sub lamentatione crudelitatis arguitur. ue, ciuitas sanguinum, in qua nulla ueritas, sed omne mendacium, plena rapina, et laceratione predarum. uox flagelli crudelis semper et seuientis imperii, et uox impetus rote. uocem pro sonitu accipiamus: rotam feruentem, per diuersa discursum, et equi frementis, et quadrige feruentis, subauditur in omnibus, uox. Tam pulchra autem iuxta Hebraicum et picture similis ad prelium se preparantis exercitus descriptio est, ut omnis meus sermo sit uilior. Nam quod ait: Et  grauis ruine, nec est finis cadauerum, de aduersariis intelligamus qui ab eis sunt interfecti. Et corruent in corporibus suis, uel cadent a sua multitudine, dum a se inuicem constipantur: uel in cadaueribus corruent interfectorum: enim et suis, et eorum, utrumque significat. Propter multitudinem, inquit, fornicationum meretricis: quia cum multis gentibus fornicata est, et totius orbis quem subiecerat sibi colebat idola. Speciose et grate, et habentis maleficia, magos significat: que uendidit gentes in fornicationibus suis, et familias in maleficiis suis, id est, que in cunctas gentes habuit potestatem. Hec de Niniue sunt dicta simpliciter. Ceterum si rationabiliter propter pulchritudinis nomen mundum intelleximus  Niniuen, recte mundus,  qui in malo positus est, propter multitudinem sagittariorum, et eorum qui uelut gladiis homines linguis 564 suis interficiunt, ciuitas sanguinum dicta est. Unde et consequenter tota mendax, quod ad peruersitatem doctrinarum refertur, non habente sermone Dei, ubi caput in ea reclinet, cum peruersa dogmata cuncta possideant. Non est qui intelligat aut requirat Deum: omnes declinauerunt, simul inutiles facti sunt: non est qui faciat bonum, non est usque ad unum . Que quamquam et nunc ex parte fiant, [c 1Kb] tamen in consummatione magis  complentur: quando, multiplicata iniquitate, refrixerit caritas multorum  Quanti capiuntur a Nemrod gigante, et uenatore seuissimo, quia aduersum Deum superbiens, plures de saltu eius suis pedicis innexuit: cuius non attrectabitur a multis preda, siue uenatio. Multos enim habet satellites, et secum pariter uenatores, qui in eius uenatione letantur, et captiuorum [a 1Kb] more ei astant. Sed et uox flagellorum auditur in mundo, quia multe sunt tribulationes iustorum , quibus qui flagellantur, clamitant, et doloris magnitudinem flebili uoce testantur: quando alius demone, alius ira, que furori similis est, alius libidine, odio, inuidia, superbia corripiuntur, flagellum in eis Assyrii regis sonat. Sed et in corporis malis,  flagellum diaboli intelligimus, de quo ad iustum dicitur: Et flagellum non appropinquabit tabernaculo tuo ; [b 1Kb] quando uiderimus hunc morbo regio computruisse, et superesse cadaueri suo: alium intercuti aqua, et tumenti natare corpore, crescentibusque membris, formam pristini hominis decrescere, quod nuper in [c 2Kb] excetra uidimus: illum purulentias quasdam, et uulnerati damna pulmonis egerere: istum humore in lapides [d 1Kb] desiccato, urine amaritudinem, et uesice tormenta sentire, non dubitemus dicere, uocem flagellorum esse Niniue: licet nonnulli hec uel ex corrupto ere, uel ex escarum et corporum diuersitate accidere suspicentur. Nos qui legimus et febrem increpitam , et mulierem que per decem et octo  annos a diabolo fuerat ligata  Domino medicante, curatam, sciamus hec omnia 565 flagella esse Niniue. Unde sequitur: Et uox commotionis rotarum; dum huc atque illuc genus raptatur humanum, et incertis per cuncta discursibus, [e 1Kb] ubi periculum, ubi salus sit, ignoramus: de qua rota et in principio Ezechielis scriptum est : in psalmo septuagesimo sexto legimus: uox tonitrui tui in rota . Habet autem Niniue et equum persequentem, cuius hinnitus, et ungula terram fodiens, et pectus estuans, semper bella desiderat, loquente Domino contra diabolum. De longe odoratur bellum: cum saltu et clamore non parcit fugientibus: nec sinit abire terga uertentes; sed persequitur ut prosternat, interficiat, conculcet illidat  [Al. illudat]. Est quoque in Niniue et uox quadrige feruentis, quales puto habuisse Pharaonem, que a Domino submerse sunt . Ad hanc quadrigam quatuor iunguntur equi, quatuor scilicet perturbationes, de quibus et philosophi disputant, et Maro non tacet, dicens :

Hi cupiunt, metuuntque, dolent, gaudentque . . . .
His equis et hac quadriga Niniue cuncta perturbat. Sed et equitis ascendentis uox in ea personat, qui arte quadam et gyro preparatus ad bellum, non absque periculo contra se pugnantis incedit. Habet hic eques sermonis gladium, exacutum cote dialectice, et rhetorice artis oleo leuigatum: habet arma fulgentia,  transfigurante se Satana in angelum lucis , que arma apostolice armature contraria sunt. Nec mirum si in Niniue uulneratorum multitudo sit, cum multitudo sit sagittarum. Et quomodo quatuor quibus pugnamus et tegimur, sunt scuta uirtutum, prudentia, iustitia, temperantia, fortitudo: ita econtrario quatuor uitia sunt, stultitia, iniquitas, luxuria formido, quibus ab hoste percutimur. Quorum singula pullulantes habent in se, ac multiplices species sagittarum, quibus inferuntur uulnera, que nisi statim medicina curauerit, fit grauis ruina, atque utinam tanti essent in Niniue, leuiter cadentes et leuiter uulnerati, quanti sunt pro ruine pondere, usque ad inferna demersi. Nec est finis gentibus [Al. gemitibus] eius: malitia eius finem non habet: et  quante species peccatorum, tot gentes sunt Niniue, que infirmabuntur in corporibus suis a multitudine 566 fornicationis. Quod licet possit et de eis accipi, qui propter res uenereas etiam corpore debilitati sunt, et cum perditione anime carnem quoque frangunt cui seruiunt: tamen gentes iste, de quibus diximus, non cadunt, iuxta Hebraicum, nisi in corporibus suis, et non offendunt  nisi in cadaueribus mortuorum, que fornicationis multiplicatione prostrata sunt. In hoc loco LXX interpretes, cum secundum Hebraicum posuerimus, propter multitudinem fornicationum meretricis, quasi aliud uoluerunt esse principium, ut dicerent: Pre multitudine fornicationis; et hucusque finita sententia, postea inciperent, meretrix speciosa  et grata, dux maleficiorum. Pro duce maleficiorum, Aquila et Symmachus transtulerunt, habens maleficia. Nec mirabitur Niniuen [a 1Kb] scortorum iam esse gratissimam, qui tantam hominum multitudinem cum ea uiderit fornicari, et maleficiis illius, et quibusdam incantationibus ad amorem eius pene cunctos trahi. Hec uendidit gentes in fornicationibus suis, que tollunt membra Christi, et faciunt membra meretricis; et tribus in maleficiis suis. Facit enim amare ea [Al. eas], que odisse debuerant, et detestari que amare debebant, ut cum decepte fuerint, iuxta illud quod scriptum est: Corrumpunt mores bonos confabulationes pessime , etiam alios malefica arte supplantent. Legi in Scripturis sanctis in bonam quoque partem maleficos  accipi: Et malefici incantantis sapienter . Sed ad hoc incantat talis maleficus, ut meretricis Niniue amore deuinctos ad mentis sanitatem retrahat.

 Ecce ego ad te, dicit Dominus exercituum, et reuelabo pudenda tua in faciem tuam, et ostendam in gentibus nuditatem tuam, et regnis ignominiam tuam: et proiiciam super te abominationes, et contumeliis te afficiam, et ponam te in exemplum. LXX: Ecce ego ad te, dicit Dominus omnipotens, et discooperiam posteriora tua super faciem tuam, et ostendam gentibus confusionem tuam, et regnis ignominiam tuam, et proiiciam super te abominationem secundum immunditias tuas, et ponam te in exemplum. Quia uendidisti, o Niniue, gentes in fornicationibus  tuis, et familias in maleficiis tuis, et quasi publicum prostibulum 567 cunctis diuaricasti pedes tuos: propterea ego ipse ad te ueniam subuertendam, non mittam angelum, non credam aliis iudicium tuum. Discooperiam pudenda tua in facie tua, ut que prius non uidebas, ante tuum ponantur aspectum. Ostendam gentibus nuditatem tuam, et regnis ignominiam tuam, ut qui tecum fornicati sunt, ipsi te despiciant, irrideant, et contumeliis te afficiant: et eris in exemplum uniuersis te uidentibus. Hec autem omnia sub metaphora mulieris narrantur adultere, que, cum fuerit deprehensa, producitur in medium, et ante oculos omnium depompatur. Quod quidem per translationem etiam super Ierusalem plenissime in Ezechiele prophetalis sermo describit. uerius tamen  et utilius dicuntur ad mundum, ad quem secandum pariter et curandum uerus medicus uenit e celo. Ecce ego ad te, dicit Dominus omnipotens: quia omnipotens sum, possum uniuersos sanare morbos: et quod est aliis impossibile, mihi possibile est. Reuelabo posteriora tua in facie tua, id est, uirtutes meas, precepta atque sermones, que proiecisti post tergum tuum: licet non merearis, faciam te uidere. Ego enim mandaueram tibi de sermonibus meis, ut semper ante oculos tuos mouerentur, ligati essent atque penderent. Tu autem, contempto iubentis imperio, post tua eos uestigia  reliquisti, ut non solum non faceres, sed nec dignareris quidem uidere quod iusseram. uel certe faciam te uidere et intelligere errores tuos, quos ante, cum ceca ferreris et preceps, rebaris esse uirtutes. Post hec etiam gentibus quas uendidisti in fornicatione tua, ostendam nuditatem tuam, ut nequaquam tui amore capiantur, sed uidentes sordidum et turpe corpus intrinsecus, cuius primum superficie ducebantur, tecum desinant fornicari. Regnis quoque que maiora sunt quam gentes, ostendam ignominiam tuam, quam ut haberes, ipsa fecisti. Et proiiciam super te abominationem secundum immunditias tuas, ut quomodo immunda es, sic immunda uidearis; nec decipias plurimos, qui tibi ante coherentes, unum tecum corpus efficiebantur. Et ponam  te in exemplum, ut similitudo formidata 568 pene, similitudinem prohibeat delinquendi .

 Et erit, omnis qui uiderit te, resiliet a te, et dicet: uastata est Niniue; quis commouebit super te caput? Unde queram consolatorem tibi? In Hebreo non habetur caput, sed nos apposuimus, ut sensus manifestior fieret. Denique Symmachus ita interpretatus est: Et omnis qui uiderit te, recedet a te, et dicet: dissipata est Niniue, quis lugebit cum ea? Porro Septuaginta: Et erit, omnis qui uiderit te, descendet a te et dicet: Misera Niniue, [b 1Kb] quis gemet eam? Unde queram consolationem illi ÷ aptantem chordam. ** Qui ruinas uiderit Niniue, et positam eam omnibus in exemplum, expauescet atque mirabitur, et dicet: Dissipata est Niniue, quis commouebit super  te caput? hoc est, quis dolebit super te, quis tuus poterit esse consolator? que quamdiu potens fuisti, quasi crudelis domina, non miserebaris senis [Al. senum et paruulos]: nec paruulum respiciebas: nec preparasti luctus tui socium, que noluisti consortem habere regnandi. Qui autem hec terrena contemnit, et uenefice [Al. uenefica] Niniue maleficia despexerit, nec falsa pulchritudine eius fuerit irretitus, cum omnem illius turpitudinem [Al. pulchritudinem] intrinsecus uiderit, et ceperit odisse quod ceteri diligunt, refugiet et resiliet ab ea, siue, ut a Septuaginta dicitur, descendet. Quamdiu enim terrena honoramus, et putamus esse sublimia, uelut in quondam superbie culmine sumus, et miramur pulchritudinem Niniue. Cum autem considerauerimus  naturam eius, et omnia corporalia bona, quasi humilia despexerimus, subiicientes nos potentie manus Dei, tunc miserebimur Niniuitis [Al. Niniue]: et omnia terrena bona digna planctu iudicabimus, dicemusque: Misera Niniue, quanti tuis laqueis irretiti sunt, quantos alligatos uinculis tuis tenes! quis, putas resiliet a te et descendet de superbia tua, et te miseram iudicabit? Quod autem ait, quis, non tam pro difficili, quam pro raro debemus accipere, ut sepe diximus: Quis, putas, fidelis et prudens dispensator ? Et: Quis sapiens, et intelliget hec ? Et: Quis ascendet in  montem Domini ? Quis ergo gemet super Niniue? Quis poterit inueniri, qui hoc tabernaculo pregrauatus cum Paulo dicat: Miser ego, quis me 569 liberabit de corpore mortis huius ? uidemus quotidie si cui uicina mors uenerit, et intellexerit se uel febre, uel uulnere, uel quolibet genere morborum, de hoc mundo subtrahi, pauere, trepidare, et toto corpore tremescentem in Niniue herere complexibus, et a speciose meretricis corpore uix auelli. Quod autem sequitur: Unde queram consolationem, uel consolatorem tibi, qui aptet chordam? adhuc ex persona eius dicitur, qui resiliet uel descendet [Al. discedet] a Niniue, et dicet: Misera Niniue, quis gemet eam? de confusa seculi huius conuersatione [Al. conuersione] disputans,  in quo nichil cuiquam potest placere perpetuum: sed quod placuit displicet, et quod displicuerat, rursum placet. Quis itaque poterit talis inueniri consolator? et  scriptor lyricus et citharedus qui possit dissonantes chordas eius in unam harmoniam contrahere, et uocalem in laudes Dei efficere concentum? Hoc quod exposuimus, qui aptet chordam, uel aptantem chordam, et Grece dicitur, , nec in Hebraico, nec in ceteris inuenimus translatoribus, sed pro eo alterius sermonis exordium: Numquid melior es ab Amon que habitat in fluminibus? Unde uidetur mihi magis cum posterioribus copulandum.

 Numquid melior es ab Amon [uulg. Alexandria populorum], que habitat in fluminibus?  aqua in circuitu eius, cuius diuitie mare, aque muri eius, Aethiopia fortitudo eius et Aegyptus, et non est finis; Africa et Libyes fuerunt in auxilio tuo. Sed et ipsa in transmigratione [a 1Kb] ducitur in captiuitatem; paruuli eius elidentur [uulg. elisi sunt] in capite omnium uiarum, et super inclytos eius sortem mittent [uulg. miserunt], et omnes optimates eius affigentur [uulg. confixerunt] compedibus. Et tu ergo inebriaberis, et eris despecta: et tu queres auxilium tuum ab inimico, omnes munitiones tue sicut ficus cum grossis suis, si concusse fuerint, cadent in os comedentis. LXX: Apta chordam, pars Ammon, que habitas in fluminibus, aque in circuitu eius, cuius principium mare est, et aqua muri eius. Aethiopia fortitudo eius et Aegyptus, et non est finis fuge tue. [b 1Kb] Phut et Libyes  facti sunt auxiliatores illius, et ipsa in transmigrationem ibit captiua, et paruulos illius allident in principio uiarum eius, 570 et super omnia inclyta eius mittent sortem, et uniuersi optimates eius alligabuntur compedibus: et tu inebriaberis, et eris despecta, et tu queres ibi ut stes ab inimicis [c 1Kb] tuis; omnes munitiones tue ut ficus, que grossos habent, si commote fuerint, cadent in os comedentis. Pro eo quod in Septuaginta legitur, Apta chordam, pars Ammon; et ceteri interpretes  transtulerunt: Numquid melior es ab Amon? Hebreus qui me in Scripturis erudiuit, ita legi posse asseruit: Numquid melior es quam No, Amon? et ait, Hebraice NO dici Alexandriam: AMON autem, multitudinem, siue populos, et esse ordinem lectionis: Numquid melior es ab Alexandria populosa, siue populorum, que habitat in fluminibus, aqua in circuitu eius? Non quod eo tempore Alexandria uocaretur, quippe que longo post tempore ab Alexandro Magno Macedone nomen accepit; sed quia sub nomine primo, id est, No, semper Aegypti metropolis fuerit, et abundantissima populis. Denique et qui res gestas Alexandri memorie tradiderunt, principem eam fuisse Aegypti autumant. Sed et propheta Ieremias, Amon, siue No, Alexandriam, intelligens in uisione contra  Aegyptum, ad quam dicit: uitula formosa Aegyptus, stimulator ab Aquilone ueniet ei , hec quoque manifestius addit: Confusa est filia Aegyti, tradita est in manu populi Aquilonis, ait Dominus uirtutum Deus Isrel. Ecce ego uisitabo super AMON MENNO , id est, super tumultum [Al. tumulum] de Alexandria : AMON enim, ut diximus, populos: MEN prepositionem de significat: NO autem Alexandriam. Et uisitabo, inquit, super Pharaonem, et super Aegyptum et super deos eius, [d 1Kb] et super reges eius, et super Pharaonem, et super eos qui in eo sperant, et dabo in manus querentium animas eorum, et in manu Nabuchodonosor regis Babylonis, et in manu seruorum eius. Dicitur itaque ad Niniuen: Numquid populosior es, aut potentior  Alexandria? Et describitur situs Alexandrie, que super Nilum et super mare posita hinc inde aquis et fluminibus ambiatur. Aqua in circuitu eius, cuius diuitie mare: aque muri eius: hinc enim riuo Nili, inde lacu Mareotico, ex alia parte mari cingitur. Quod autem 571 Aethiopia et Aegyptus, et Africa pro quo in Hebreo ponitur PHUT , et Libyes in presidio eius sint, ipse situs prouinciarum et urbis ostendit. Et hec igitur quam meus, inquit propheta, sermo describit, capietur a rege Babylonio, et idem tuus atque illius uastator erit. Que Iosephus quoque Iudaice scriptor historie in libris suis refert. Paruuli eius allidentur in compitis , nobiles eius diuidentur sorte uictorum, et potentissimi quondam principes captiui ducentur  in catenis. Cum ergo hec passura sit Alexandria, e tu, o Niniue, de eodem bibes calice, et inebriaberis, et consopita iacens despicieris, et in tantam uenies necessitatem, ut a Babyloniis, siue contra Babylonios, ab inimicis tuis auxilium roges. Omnia firmamenta tua et muri [e 1Kb] in sublime porrecti, et altitudines turrium, quas nunc inexpugnabiles putas, et uiri fortes bellatoresque tui, primitiuis ficis comparabuntur, que si concusse fuerint leui tactu, in os  cadent deuorantis. Nam quod apud Septuaginta legitur: Apta, siue compone chordam, adhuc ad Niniuen dicitur. Et est sensus: Inordinatum et incompositum tuum, et in diuersa discrepans, in chordarum similitudinem apta, Niniue, quia nichil tibi proderit species et magnitudo tua, que precipua habere te credis, nisi te aptaueris ad canendum. Considera enim [Al. ergo] omnem partem sortis filiorum Ammon, et quecumque estimantur possidere bona, quomodo eos non defenderint, ne irent in captiuitatem, et ne paruuli eorum alliderentur in uiis. Quid ei profuerunt flumina, iuxta que posita est urbs Ammon? Quid, exceptis fluminibus, tanta puteorum et fontium multitudo, incipiens a mari Mortuo, et uallans regionem eius? Quid ei prebuere presidii Aethiopia  et Aegyptus, quondam federati eius? Quomodo ergo illam non iuuit auxilium sociorum: sic nec tuus, o Niniue, fugiendi finis erit, sed huc atque illuc uastaberis. Quod loquar de Aethiopibus, et de Aegyptiis 572 qui presules fuerunt filiorum Ammon, cum etiam Libyes ei fuerint federati? Et hec igitur ducetur in captiuitatem, et paruuli eius, quia ingredi non ualebunt, interficientur in uiis ante parentum ora prostrati, et omnes opes eius forte a uictoribus diuidentur. Nec quisquam de principibus euadet, quia ferro et compedibus uincientur. Et tu ergo, o Niniue, inebriaberis, et diues quondam ac speciosa, que tantos amatores habebas, despicieris ab omnibus, et inimicis persequentibus, queres requiem, et non inuenies. Omnes bellatores tui et uniuersa auxilia  prede hostibus erunt, et sine ullo labore capientur in similitudinem grossorum ficus, que concusse non in terram, ne saltem paruus labor sit colligentium, sed statim in os deuorantis cadent. Hec dicta sint iuxta Septuaginta interpretes: semel enim propositum nobis est, et uulgatam editionem sequi, ne aliquam [a 2Kb] excetre et Sardanapalo reprehendendi occasionem prebuisse uideamur. Ceterum non satis mihi uidetur congruere exemplum euersionis Niniue cum filiis Loth, qui uocantur Amman. Primum enim [b 6Kb] Ammon dicitur , et non  Amman: deinde Ammana, que nunc uocatur Philadelphia, non est sita super flumina, nec opes illius de mari congregantur: quippe que mediterranea sit, nec aque sunt muri eius, nec habet Aethiopiam et Aegyptum et Africam et Libyes federatos, cum hec omnia et iuxta potentiam, et iuxta exemplum, et iuxta descriptionem loci et regionis, et amicarum gentium, magis Alexandrie coaptanda sint: et numquam potentissima ciuitas Niniue minori Philadelphie comparata, audiret a propheta: Numquid melior es? Cui autem dicitur: Numquid melior es, ostenditur minor esse ea cui comparatur, et non debere eam indigne ferre si capta sit, cum maior et firmior et potentior tam natura loci, quam uiris fortibus, ab eodem sit hoste superata. Quia uero Niniuen et  573 mundum istum interpretati sumus, precipitur ei ut aptet et componat chordas suas, et se ad lugubre carmen paret: pars enim filiorum Amon que multo melior fuerat quam Niniue, et habitauerat super flumina, quia in errore deprehensa est, penas eam sui sceleris pependisse. Ac primum iuxta historiam Alexandrie dicendum, quod Ammon interpretentur populi, et sit sensus iuxta leges allegorie: Considera populos Ecclesie que habitat super amnes [c 1Kb] prophetarum, et habet doctores in circuitu suo, quorum de uentre manant flumina, cuius initium est mare. A lectione quippe Legis, que sine ligno Christi amara est, in similitudine [d 1Kb] Merrhe ad eius mysterium peruenitur, que habet Aethiopiam in fortitudine: Aethiopia quippe preueniet manus  eius Deo : et Aegyptum in quam Dominus uenit in nube leui: et Libyes qui ante habitabant in arentibus, et postea facti sunt in auxilio eius. Et hec ergo si non se attenderit, et omni diligentia custodierit cor suum, captiua ducetur, et planget filios suos. Paruuli quoque eius, qui adhuc in principiis uiarum sunt, nec ad medium itineris peruenerunt, elidentur in ipsis principiis suis: et hostes seuissimi preclara queque eius sorte sibi diuidere festinabunt, et optimates quos principes et prepositos intelligere possumus, uinctos catenis, et grauissimo  compedum pondere prepeditos, trahent in captiuitatem. Et tu ergo, Niniue, homines uidelicet infideles, homines mundo penitus inherentes, senties supplicia, et consopieris calice meo, cum illi quoque biberint qui de mea parte [Al. sorte] fuerant, et suo uitio corruerunt. Et despicieris a me: queres finem inter uitia et perturbationes que te prement, et nichilominus stationem et finem malorum reperire non poteris; sed et omnes uoluntates tue et dulcedines, et potentie seculares, et dogmata que tibi uidebaris habere firmissima, deuorabuntur a comedente, 574 de quo per parabolam dicit Samson: De comedente exiuit cibus, et de forti egressum est dulce : tunc enim fortia queque tua, et que dulces fructus spectantium oculis promittebant,  ad primam arboris concussionem ruent in os diaboli deuorantis, a quo semper Niniue tenta fuerat et possessa. Porro quod pretermisimus: Et non est finis fuge tue, quia ad Niniuen dicitur, et inter ea que de Ammon scripta sunt, positum est, et uidetur extraordinarie in alieno loco insertum, quasi per referamus ad Niniuen, ut sit ordo: Et inebriaberis, et non est finis fuge tue, et eris despecta, et cetera que dicuntur ad Niniuen. Et interpretabimur non esse finem fuge Niniue a Deo: quia semper profectum habeat in fugiendo, et numquam uelit consistere, secundum illud quod supra diximus: Et ipsi fugientes non steterunt, et non erat qui respiceret. Et dicemus, ideo Scripturam sanctam his difficultatibus esse contextam, et maxime prophetas,  qui enigmatibus pleni sunt, ut difficultatem sensuum, difficultas quoque sermonis inuoluat: ut non facile pateat sanctum canibus, et margarite porcis, et profanis sancta sanctorum. Quod si uoluerimus Ammon interpretari super filiis Loth, dicamus Loth habuisse ex duabus filiabus duos filios, Moab et Ammon, quorum senior Moab interpretatur ex patre, siue aqua paterna: iunior uero Ammon, uel filius generis mei, uel populus noster . Et arbitror quomodo [Al. quemadmodum] qui ex Iuda natus fuerat propter peccatum dicitur ad eum: Semen Chanaan, et non Iuda . Et in Ezechiele ad Ierusalem peccatricem [Al. meretricem]: Radix tua et generatio tua de terra Chanaan, pater tuus Ammorrheus [Al. Chananeus], et mater tua Cethea :  sic eos quicumque fuerunt de priori populo, hoc est, de Iudeis; et de iuniori, id est, de nostris, Moabitas et Ammonitas figuraliter appellari. Et quia declinauerunt  a patre suo  575, pene subiiciendos et passuros omnia que supra exposuimus. Si autem ab his qui sancti quondam fuerant, Dei seueritas incipit, et illa que habitabat inter flumina, gehenne igne purgabitur: quanto magis Niniue que ante non habuit legem, nec recepit iugum preceptorum Dei, propter superbiam suam ad extremum in os corruet deuorantis!

 Ecce populus tuus, mulieres in medio tui: inimicis tuis adapertione pandentur porte terre tue: deuorabit ignis uectes tuos. Aquam propter obsidionem hauri tibi: exstrue munitiones tuas, intra in lutum, et calca: subigens tene laterem. Ibi comedet te ignis; peribis gladio, deuorabit te ut bruchus: congregare  ergo ut bruchus: multiplicare ut locusta. Plures fecisti negotiationes tuas, quam stelle sint celi: Bruchus expansus est, et auolauit. Custodes tui quasi locusta, et paruuli tui quasi locuste locustarum, que considunt in sepibus in die frigoris. [a 1Kb] Sol ortus est, et auolauerunt, et non est cognitus locus earum ubi fuerint. LXX: Ecce populus tuus quasi mulieres in te, inimicis tuis aperiendo aperientur porte terre tue: comedit ignis uectes tuos. Aquam obsidionis hauri tibi, [b 12Kb] obtine munitiones tuas: ingredere lutum et conculcare in paleis, obtine super laterem. Ibi comedet te ignis, disperdet te gladius, et comedet te quasi locusta: aggrauaberis quasi bruchus, multiplicare ut bruchus: multiplicasti negotiationes tuas sicut stellas celi. Adhuc ad Niniuen texitur dicentis eloquium: Non mirum  si fortes et pugnatores tui in similitudinem grossorum ficus, statim in os decidant deuorantis, cum populus tuus effeminatus sit, et resistere nequeat. Pandentur ergo porte tue, et patebit 576 ciuitas hostibus, robustissimos uectes quibus claudebantur porte, consumet ignis. Hauri igitur aquam, et cura ne potus desit obsesse [c 1Kb] munitioni: lateres confice, ut interrupta murorum struas, prope est enim obsidio. Et cum hec omnia feceris, quasi a brucho humus, ita a gladio deuoraberis. Sed et cum multiplicata fueris ut bruchus, et ut locusta in unum pariter congregata et congregaueris sicut astra celi diuitias tuas, sicut locuste et bruchus, et parua genimina locustarum, que uocantur attelabi [Al. adtelebi], sole incalescente, auolant, nec reperiuntur: sic tu  dispergeris et fugies. Natura enim hec locustarum est, ut in frigore torpentes, per calorem uolitent. Porro [d 24Kb] attelabus quem significantius comessorem  interpretatus est Aquila, parua locusta est inter locustam et bruchum, et modicis pennis reptans potius quam uolans, semperque subsiliens: et ob hanc causam ubicumque orta fuerit, usque ad puluerem cuncta consumit, quia donec crescant penne, abire non potest. Hec iuxta Hebraicum, propter lectoris faciliorem intelligentiam, ipsa Scripture calcans uestigia, manifestius explanaui. Dicam autem et iuxta LXX ceptam sequens, primum breuiter, id est, quasi in epitome, et postea latius de singulis disserens: Populus tuus, o Niniue, homines uidelicet seculares qui proprie uocantur populus urbis Assyrie, ita passionibus eneruati sunt, et uitiis elanguerunt, ut imbecillitati mulierum comparentur; nichil enim in animabus suis forte, nichil  robustum possident et uirile. Unde inimici preualentes aduersum eos, aperuerunt omnes sensus 577 eorum, et per corporales ianuas introgressi sunt. Et signanter sensus corporum, ostia Niniuitice terre appellantur. Habent autem ex prima Dei conditione etiam hi qui se uitiis manciparunt, occasionem cognoscendi Deum, quasi robustissimos uectes, quibus oppilent et claudant portas sensuum. Sed et ipsos consumet ignis, [a 1Kb] qui a sagittis est alatus ardentibus, quamobrem dicitur ad Niniuen: Hauri tibi aquam, et asperge te sermone atque ratione, et occasionibus intelligendi Deum, exercendarumque uirtutum, que tibi insite sunt, abutere ad preliandum. uerum tu dissolutis manibus, id est, operibus uoluptatis, quidquid in te habueras  roboris, perdidisti: quamobrem conuertere, et age penitentiam, et rursum obtine munitiones tuas. Et quia semel ingressa est lutum, et clausa es corpore , sustine iniuriam et necessitates corporis: et conculcare ab inimicis, et omnia ad conficiendam carnem, que penitentia digna sunt, patere. Semel enim assumens lutum, et paleas et inanibus huius seculi negotiis inuoluta, debes per iniuriam sponte calcari, et tamen noli salutem penitus desperare: esto confidens, et corpus, id est, laterem tuum propter assumptum sermonem quasi aquam [b 1Kb] in seruitutem redige, et subiice tibi, ut domineris lateri tuo: alioquin nisi hoc feceris, uiuax  te [c 1Kb] postea flamma consumet, uel in penam per gehennam, uel ardentibus inimici iaculis suscitata: et non solum igni uastaberis, sed gladius quoque te comedet quasi locusta terre uirentia. Et hoc patieris  si non fueris super laterem, tuoque pondere pregrauata, et omnem perdens uolatum, tota detraheris in terram, sicut bruchus repente in terram cadit, cum lasso [Al. lassus] uolatu ultra ire non quiuerit. Habeto itaque uirtutes tam innumerabiles, ut bruchus: ne ita pondere tuo ad terram detraharis, ut bruchus. Que uniuersa perpessa es, quoniam multiplicasti tibi diuitias et negotiationes diuersorum dogmatum, putans eas clariores esse stellis, et magis fulgere quam celi sidera. 578 Hec, ut dixi, ad comprehendendum sensum a nobis dicta sunt breuiter: nunc ad exordium capituli reuertentes, singula ut possumus, explicemus. Quis non dicat speciosam Niniuen, animam natura pulchram, luxuria et uoluptatibus huius seculi delinitam, in muliebres  delicias peruenisse, et uirilitate perdita, elanguisse in feminam? Si enim iusti anima in perfectum uirum ueniens, et conditionis sue seruans rigorem, adherensque Deo, unus cum eo efficitur spiritus: cur non econtrario anima que amat mundum, unum cum mundo fiat, et in mollitiem redacta femineam, uirilem perdat [Al. perdiderit] rigorem? Ego puto ob hanc causam in Exodo precipere Pharaonem, ut omne masculinum quod natum est Hebreis, mittatur in fluuium, et omne femineum uiuificetur . Neque [Al. Numquid] enim poterat rex Aegyptius qui dicit alibi: Mea sunt flumina, et ego feci ea , quidquam aliud nisi hoc iubere, ut quodcumque est Hebreorum [Al. Hebreum est], et eorum, qui per seculum istud transeunt,  forte et uirile, mittatur in aquas, et per fluenta earum deferatur in mare. Et econtrario quidquid femineum et molle, et formosum uideretur in hoc seculo, hoc uiuificetur, adolescat et generet. Simulque considera quod Aeqyptius imperator uiros Hebreorum non possit occidere, nec eos qui iam egressi sunt de infantia, sed quorum etas adhuc tenera est, et molle corpus, et profectus incipiens: scit non posse nutriri feminas, nisi interfecti fuerint masculi. uult itaque in Hebreis quidquid forte est et uirile, hoc gurgite sui fluminis suffocare, ut que feminea sunt, liberius sola succrescant. Quod autem sequitur: Inimicis tuis apertione aperientur porte [d 1Kb] terre tue, intelligere poteris, assumens de Ieremia testimonium, in quo scriptum est: Ascendit mors per  fenestras uestras [Al. nostras] . Quodque per Ieremiam in fenestris, hic in portis asseres demonstrari, et has ipsas ad sensus referes. Sciens enim sermo diuinus duplices esse sensus, ad distinctionem  malorum sensuum, in Prouerbiis ait: Sensum diuinum inuenies. Sensum autem hic non accipias pro animo et mente, que Grece dicitur, sed pro , a qua et quinque sensus nuncupati sunt, 579 uisus, odoratus, gustus, tactus, auditus. Porte itaque terre Niniue, corporales sensus intelligantur: porte autem Ierusalem celestis, omnis sensus diuinus et de supernis ueniens. Has portas Niniue aperit populus eius per uisum et auditum, et omnes reliquos sensus, quasi per latam et spatiosam uiam que ducit ad mortem , corporales querens capere uoluptates, quibus claudunt homines Dei portas suas, obturantes aures, ne audiant iudicium sanguinis, claudentes oculos suos ne uideant iniquitatem, obturantes nares, ne unguenta  prima in effeminationem anime sue odore suscipiant: claudentes os gule, et [a 1Kb] uentri auido, et a tactu molli retrahentes manus suas, ne ad libidinem uenter exestuans, in femineos ardentem animam cogat amplexus. Qui autem homines Dei sunt, aperiunt sensus suos, id est, portas celestis Ierusasalem, ut ad eos ingrediatur sermo Dei. Malarum portarum illud exemplum est: Qui exaltas me de portis mortis. Bonarum hoc: Ut annuntiem omnes laudes tuas in portis filie Sion . Quando uideris amatorem uoluptatum magis quam amatorem Dei, et luxurie deditum, statim de eo dicito: Inimicis suis aperuit portas terre sue, non enim amicis anime sue, sed inimicis aperiunt portas terre Niniue. Quod si et hi qui principes putantur in  populo, eadem fecerint, de his quoque dicere non timebis: Duces populi mei de domo deliciarum suarum eiecti sunt. Si autem uideris eos uoluptatibus, et hinc inde ambiente luxuria prepeditos, nullam habere misericordiam in pauperes, nec de populo Dei esse sollicitos, aptabis eis quod sequitur: Qui dormiunt super lectos eburneos: et fluunt uoluptate in stratis suis: qui comedunt hedos de gregibus, et uitulos lactentes de armentis: qui bibunt defecatum uinum, et primis unguentis delibuti sunt; et non patiebantur quidquam super contritione Ioseph . Porro quod dicitur: Comedit ignis uectes tuos, huiuscemodi est: Si quid naturalis boni in anima tua uidebatur esse, quod in similitudinem uectium, hostes qui per portas sensuum tuorum conabantur  irrumpere, prohibere posset et repellere, hoc Babylonio igne succensum est. Nec non, 580 aquam munitionis attrahe tibi, de sermone Dei dicitur, ut circumdet sibi quasi murum firmissimum Scripturarum doctrinam atque rationem, ne ad interiora eius possit hostis irrumpere. Obtine, inquit, munitiones tuas. Quidquid in te habes per naturam bonum, et optimi conditoris in te seruat exordium, hoc infelix anima Niniue, in defensionem tui tene, nec patiaris de principali () cordis effluere. Quod autem post hec additur: Incede [Al. incide] in lutum, et conculcare in pateis: alius forsitan estimet  dici de anima, que infixa in luto corporis et paleis huius mundi, uacuis scilicet et caducis, tota se uersans [Al. seruiens] conculcetur a demonibus. Mihi autem uidetur hoc ad eam dici: Sustine tentationes, iniurias, quibus tradita es: penas quas merito tuo pateris; quia si super uacua huius mundi et fragilia graderis negotia, scias te pro remedio sustinere, si tamen obtinueris super laterem, et carnem anime imperio subiugaueris. Denique sequitur: Ibi comedet te ignis. Si non fueris super laterem, et dominationem non habueris in carnem, sed manseris in latere, et amaueris paleas, et in carne iuxta carnem uixeris, non solum ardentia inimici iacula te uorabunt; sed et gladius eius interficiet, et in similitudinem locustarum, quidquid in te uirens  uidebatur, et nature bono sponte germinans, auaro dente consumet [Al. a brucho rodente consumetur]: et quasi bruchus uolatu perdito: et grauatus pondere suo: ita et tu grauata onere peccatorum, detraheris in terram. Igitur ne talia et tanta patiaris, multiplicare ut bruchus, et quantum ille habet numerum, tantas tu habeto uirtutes. Que enim multiplicasti negotiationes tuas, et omni genere  per fas et nefas perituras tibi diuitias congregasti, debes multitudinem peccatorum multitudine exequare uirtutum. Supra iuxta Hebraicum usque ad illum locum ueneram, ubi dicitur: Sol ortus est, et auolauerunt: et non est cognitus locus earum ubi fuerint. Et quid mihi uideretur in contextu ipsius sermonis dixi.  Nunc quia LXX proprii sensus uidentur habere principium, posito eorum testimonio, cepte explanationis ordinem sequar.

581 LXX: Bruchus irruit, et euolauit: exsiliuit quasi attelabus commixticius tuus, sicut locusta que ascendit super sepem in die gelu: sol ortus est et exsiliuit, et non cognouit locum suum. ue illis. uidetur mihi multitudo Niniue absque rectore, sine ordine hinc inde commixta, et quacumque impetus tulerit ruens, brucho comparari, paruo animali et innumerabili, et qui modicum quid [Al. quidem] se uideatur eleuare a terra. Sed et [Al. alius] attelabus qui Grece dicitur , et Latine translatus est in commixticium, quem nos possumus uulgus ignobile, et de diuersis gentibus hinc inde populum congregatum  intelligere, id est, non ciues, sed peregrinos. Unde et populus Isrel qui egrediebatur ex Aegypto , hoc est, Aegyptiorum, et Aethiopum et uariarum gentium habuisse narratur. Et hic ergo, ut ita dicam, mixticius Niniue, confertur exsilienti attelabo et locuste, que in die frigoris eo quod auolare non possit, resideat in sepe, et postea, orto sole, et illius ardore calefacta exsiliat, et ad alias regiones auolans, nequaquam meminerit sepis, in qua tempore frigoris sederat. Hec , ut ipse prophete sermo facilius possit intelligi, dicta sint. Ceterum dubitare non poteris, multitudinem  hominum, que per latam uiam pergens, uersatur in mundo, bruchum dicere, cum uideris eos totos terre deditos, sententie leuitate huc illucque discurrere, et ad sublimiora uolare non posse. Cerne Romam et Constantinopolim cum priori nomine inopiam pristinam commutantem. uide Alexandriam Aegypti caput, et cum fuerit uel pro penuria annone, uel  [a 1Kb] propter aurigas et mimos et histriones seditio concitata, ruere populum in similitudinem bruchi, et totum uitiis inherentem, leuitate sua, et per momenta mutatione sententie huc illucque uolitare: tunc uere poteris dicere: Bruchus impetu abiit et auolauit. Porro quod sequitur, Exsiliuit attelabus, et mixticius tuus quasi locusta, mixticium puto in hoc differre a brucho, quod bruchus  imperite multitudini et innumerabili comparatur: mixticius autem de cunctis gentibus hinc inde 582 collectus. Et quomodo alii sunt in urbibus ciues: alii peregrini, quibus [b 1Kb] placet habitare in urbe non sua: sic mixticium puto, qui habitat in Niniue, eos esse qui uidentur sibi iuxta opinionem suam aliqua sequi dogmata ueritatis, et in eo meliores esse brucho, quod bruchus nichil aliud faciat, nisi semper in terra sit, et absque alis, cibo et uentri seruiat: attelabus autem saltem modicas assumat alas, et cum in altum uolare non possit, tamen de terra exsilire nitatur: et tandem perueniens in locustam, uolitat quidem, sed non est perpetuus uolatus eius, deficientibus enim pennulis, et contractis frigore, etiam locusta considet, et considet non in frugifera arbore, et in  uirentibus foliis, sed in sepe, sentibus uirgultisque contexta, siue in maceria fortuito hinc inde lapide composita. Consideremus sapientes Grecie, et Aegyptiorum atque Persarum, Indorumque Gymnosophistas, et Samaritanos, et uarias inter ipsos sententias: et Iudeos Phariseosque eorum, et Sadduceos, et Ecclesie multiplices hereses, et uidebimus attelabum a terra se paululum subleuantem, et locustam uolantem quidem, sed non pleno cursu: et quia non habeat calorem solis iustitie, frigente in Deum caritate, sedere in spinosis sepibus. Omnia enim dogmata eorum, cum frigeant, et uolare non possint, sedem sibi et requiem inter Aristotelis et Chrysippi spineta reperiunt. Inde Eunomius profert: Quod natum est, non fuit antequam nasceretur. Inde  Manicheus ut Deum a conditione malorum liberet, alterum mali inducit auctorem. Inde Nouatus subtrahit ueniam, ut tollat penitentiam. Et ut simul breui cuncta concludam sermone, de illis fontibus uniuersa dogmata argumentationum suarum riuulos trahunt, ita ut loca quoque ipsa de quibus argumenta sumuntur, superscripserint. Hec igitur locusta que nunc sedet in sepibus, cum iudicii tempus aduenerit, et mundus ad ortum [Al. ab ortu] solis  incaluerit, dimittet sedem et loca sua, in quibus tempore frigoris inherebat; et ad meliora conuersa, prioris sedis non recordabitur. Quod autem generaliter de iudicii tempore 583 diximus, et nunc ex parte intelligi potest, ut per eruditos et doctos uiros huiuscemodi locustis solis iustitie lumen oriatur; et relinquentes spinas suas, in purum et liberum transeant uolatum.

 Dormitauerunt pastores tui, rex Assur: sepelientur principes tui, dispersus est populus tuus super montes [uulg. latitauit populus tuus in montibus], et non est qui congreget, non est obscura contritio tua, pessima est plaga tua. Omnes qui audierunt auditionem tuam, compresserunt manum super te: quia super quem non transiuit malitia tua semper?  LXX: Dormitauerunt pastores tui: rex Assur consopiuit fortes tuos, abiit populus tuus super montes, et non erat qui susciperet, et non est sanitas contritioni tue, tumet plaga tua. Omnes qui audierunt nuntium tuum, plaudent manibus super te, quia super quem non irruit malitia tua semper? Non mirum est, si dormitauerunt pastores tui, o rex Assur, qui dominatus es in Niniue, et sepeliantur, uel uagentur principes tui, reguli scilicet, et omnium gentium duces, qui tibi antea seruiebant: cum populus tuus mulieres fuerint in medio ciuitatis tue; et inimicis tuis aperte sint porte eius, et omnis multitudo super murum sedens locuste sit comparata, que quasi [c 1Kb] incalescente sole, sic aduentum [Al. ad aduentum] Nabuchodonosor fugerit de propugnaculis, et inimicis  terga uerterit, nec inuentus sit locus eius. Irato itaque Deo, quia populum eius uastaueras, o Assur, et sublimaueras usque in celum nidum tuum, unde et magnus sensus diceris, destructa est ciuitas tua. Et cunctis principibus interfectis, qui resistere poterant aduersariis, reliquus populus tuus imbellis et ignobilis dispersus est in montibus, et nemo de ducibus inueniri potest qui congreget eos, et de collectis rursum cogat exercitum. Non est obscurum uulnus tuum, nec talis plaga que medici possit curari manu. Omnes qui Niniuen subrutam, et Assyrium regem superatum audierint; et potentissimam urbem et regem dominatorem quondam urbis [Al. orbis] uulneratum, et iacere seminecem, et in suo sanguine uolutari, uel stupebunt propter rei magnitudinem, et  insperatum nuntium, et compriment 584 manus suas, uel certe pre magnitudine gaudii insultantes tibi applaudent manibus et quodam gaudii strepitu concrepabunt. Nullus enim est qui possit super te dolere, et euersioni et uulneri tuo donare lacrymas: quia nullus est super quem tua malitia non semper transierit. Et pulchre transierit: non enim potest malitia regis Assyrii in ostibus eius iugiter permanere. Hucusque historie ordo sit textus. Debemus  autem et iuxta Hebraicum, antequam editionem Septuaginta disseramus , paululum ab historia in sublime conscendere, et docere quod in ultima prophetia Naum, ad diabolum fiat, [a 1Kb] sensum magnum, principem Assyriorum, qui quondam gloriabundus dixerat: Fortitudine faciam, et sapientia intellectus auferam terminos gentium, et uires earum depascar, et commouebo ciuitates que habitantur , et dicatur ei: O Lucifer, qui mane oriebaris, qui mittebas igniculos tuos ad cunctas gentes: quomodo cecidisti in terram, et contritus es ? Destructa est Niniue ciuitas tua speciosa et potens, in qua tantum tibi imperium presumebas, ut Filio quoque Dei auderes dicere: Hec omnia tradita sunt  mihi: si procidens adoraueris me, dabo tibi ea . Dormitauerunt pastores et reguli tui, qui non pascebant homines in salutem, sed nutriebant eos interfectioni tue, ut saginatiores hostias deuorares. Omnis populus tuus et turba populorum, que te quondam colebat, deseruit te et urbem tuam, et confugit ad montes, et se sub apostolorum Christi atque doctorum latibulis collocauit, et interim nullus tuorum ducum est, qui turbam tuam quondam ad se reuocet. Plaga tua et uulnus tuum toto orbe personuit: omnes insultauerunt tibi, qui tua quondam fuerant supplantatione decepti; aut nullus enim, aut rarus est, quem non tu aliquando deceperis, et per quem non transierit malitia tua. Et notandum quod in quocumque steterit malitia diaboli, non possit  insultare ruine eius et uulneri, cum sit de pastoribus et populo regis Assyrii; sed in quocumque pertransierit, ille insultet ei, et bonis operibus atque 585 directis, quasi manus [Al. manibus], super eum concrepet. Et congrue iuxta Hebraicum quidem hucusque de mundi ruina dictum est: nouissime de ipsius quoque diaboli, qui princeps mundi fuit: Mundus enim in maligno positus est, plaga et uulnere predicatur. Apud Septuaginta autem adhuc ad , id est, ad mixticium mundi dicitur, quod pastores eius dormierint, et ut dormirent, a rege sint Assyrio consopiti; atque ita fit, ut dum apud eos describitur quid Assyrius exercuerit inter [Al. in] alteros, et non quid ipse patiatur, de diaboli uulnere et plaga et interfectione sit tacitum. ue itaque  his qui peruersarum doctrinarum magistri sunt in Niniue. Et congrue ad eos dicitur: Dormitauerunt pastores tui : dederunt enim somnum oculis suis, et palpebris suis dormitationem. Et propterea non inuenerunt locum Domino, neque tabernaculum Deo Iacob. Nec audierunt de Ephrata, id est, frugifera Ecclesia; nec inuenerunt eam in condensis syluarum. Non solum autem pastores mixticii huius, et locuste, que, imminente glacie, sedet in sepibus, dormitauerunt; sed a rege quoque sunt Assyriorum consopiti. Scit enim rex Assyrius non posse se oues decipere, nisi pastores ante consopierit.  Semper diaboli studium est, uigilantes animas consopire. Denique et in passione Domini apostolorum oculos graui sopore premit, quos Saluator suscitans ait: uigilate et orate, ne intretis in tentationem . Et rursum: Quod uobis dico, omnibus dico: uigilate . Et quia non cessat semper consopire uigilantes, quoscumque ille deceperit, et quasi suaui et pernicioso carmine Sirenarum illexerit ad dormiendum, excitat sermo diuinus, et dicit: Surge qui dormis, et eleuare, et illuminabit te Christus . In aduentu ergo Christi et sermonis Dei et doctrine ecclesiastice, et consummationis Niniue, speciosissime quondam meretricis, eleuabitur et properabit populus, qui sub magistris ante fuerat consopitus: et ibit ad montes  Scripturarum, ibique inueniet montes Moysen et Iesum filium 586 Naue; montes prophetas; montes noui Testamenti apostolos et euangelistas: et cum ad tales montes confugerit, et in huiuscemodi montium fuerit lectione uersatus, si non inuenerit qui eum doceat , tunc et illius studium comprobabitur, quia confugerit ad montes, et magistrorum desidia coarguetur: infert enim, et non erat qui susciperet. Sequitur: Non est sanitas contritioni tue, tumet plaga tua. Propterea mixticius Niniue sanari non potest, quia superbiam non deponit, et recens semper uulnus est, et quotidie diabolo feriente percutitur. Et post hec omnia non est sanitas contritioni eius: licet enim sibi sanus esse uideatur,  tamen anima eius fracta est et contrita, percutiente desuper malleo totius terre, et non sanatur, quia semper erecta est. Si autem humilietur, et se Christo subiiciat: Cor contritum et humiliatum Deus non despicit ; Et: Sacrificium Deo spiritus contribulatus. In fine ponitur: Omnes qui audierunt nuntium tuum, plaudent manibus super te. Super quem enim non irruit malitia tua semper? Cum ceperit, , supplicia sustinere, omnes qui audierint nuntium, consono crepitu et uocali, et  operum sono atque concentu, insultabunt tibi, atque gaudebunt. Nullus enim est aut certe rarus, in quem non irruerit, siue superuenerit malitia tua semper. Si enim urbs Niniue pastores habet et fortes, et omnis falsa doctrina et  mendax opinatio scientie a symmicto uenit, timendum est ne forte nullus sit super quem non malitia uenerit. Et diligenter obserua, quia non dixerit: In quem non intrauit malitia tua, , sed in quem non superuenerit. Sepe enim nobis falsorum dogmatum iacula superueniunt, et quasi in arcanum anime intrare desiderant: sed claudentibus nobis portas, superuenit quidem : et quantum in se est, irruit, et semper hoc facit: sed auxiliante Christo Domino, et omni custodia seruante , cor nostrum , irruit quidem, sed ingredi non potest.





S. EUSEBII HIERONYMI STRIDONENSIS PRESBYTERI COMMENTARIORUM IN ABACUC PROPHETAM LIBRI DUO AD CHROMATIUM. 



PROLOGUS.

 587-588 Primum, Chromati, episcoporum doctissime, scire nos conuenit, corrupte apud Grecos et Latinos nomen [a 9Kb] Ambacum prophete legi, qui apud Hebreos dicitur Abacuc, et interpretatur amplexus: siue ut significantius uertamus in Grecum, [b 9Kb] , id est amplexatio. Deinde ubi Septuaginta translatores et Symmachus et Theodotio , id est, assumptionem interpretati sunt, in Hebreo poni MASSA , quod Aquila uertit in pondus: super quo in Naum propheta plenius disputauimus. Massa autem numquam prefertur in titulo, nisi cum graue, et ponderis laborisque plenum est quod uidetur. Unde necesse est, presentem prophetiam aliquid habere austeritatis, ut sicut in Naum pondus, quod uidebatur aduersus Niniuen Assyriorum urbem, graue  erat: ita et in hoc queratur, cui pondus sit quod prophete reuelatur aspectui. Quatuor autem prophete in duodecim prophetarum uolumine sunt, e quibus tres in principio , id est, pondus, titulum habent: Naum, Abacuc, et Malachias. Porro Zacarias in medio et circa finem duos huiuscemodi ponit titulos, e 589-590 quibus unus est: Onus uerbi Domini in terra Hadrac, et Damasci requiei eius : alter in fine, Onus uerbi Domini super Isrel . De Naum, orationibus tuis iam liber editus est: de Zacaria et Malachia, si uita comes fuerit, disseretur. Nunc Abacuc habemus in manibus, qui uel ex eo quod amabilis Domini est, uocatur amplexatio: uel quod in certamen et luctam, et  amplexum cum Deo congreditur, amplexantis,  id est, luctantis sortitus est nomen. Nullus enim tam audaci uoce ausus est Deum ad disceptationem iustitie prouocare et dicere ei: Cur in rebus humanis, et in mundi istius tanta rerum uersatur iniquitas? [c 1Kb] uociferabor ad te uim patiens, et non saluabis? Quare ostendisti mihi iniquitatem et laborem  uidere? Lacerata est lex, et non peruenit ad finem usque iudicium: quia impius preualet aduersus iustum: ideo egreditur iudicium peruersum . uides quod temeraria uox sit et quodammodo blasphemantis, sic Creatorem suum ad iudicium prouocare; et uas fragile aduersum figulum , cur tale uel tale factum sit, disputare? Necnon et hoc animaduertendum, quod assumptio uel pondus, que grauia esse iam diximus, prophete uisio est, et aduersum Montani dogma peruersum intelligit quod uidet: nec ut amens loquitur, nec in morem insanientium feminarum dat sine mente sonum. Unde et apostolus iubet, ut si prophetantibus aliis, alii fuerit reuelatum, taceant qui prius loquebantur . Et statim:  Non est enim, inquit, Deus dissensionis, sed pacis. Ex quo intelligitur, cum quis uoluntate reticet, et alteri locum dat ad loquendum, posse et loqui et tacere cum uelit. Qui autem in ecstasi, id est inuitus loquitur, nec tacere nec loqui in sua potestate habet. Illud quoque disce , prophetiam esse contra Babylonem, et Nabuchodonosor regem Chaldeorum: ut quomodo prior propheta Naum, quem Abacuc sequitur, uaticinium habuit contra Niniuen et Assyrios, qui uastauerunt decem tribus, que uocabantur Isrel: ita Abacuc prophetiam habeat aduersus Babylonem et Nabuchodonosor, a quibus Iuda et Ierusalem templumque subuersa sunt. Et ut scias eo tempore fuisse  Abacuc, quo iam due tribus que uocabantur Iudas, ducte erant in captiuitatem, Daniel docere te poterit, ad quem in lacum leonum Abacuc cum prandio mittitur : quamquam apud Hebreos hec ipsa non legatur historia. Igitur siue quis recipit Scripturam illam, siue non recipit, utrumque pro  nobis est: aut [a 1Kb] enim recipit, et iam post factam rem liber Abacuc texitur: aut non recipit, et quasi  propheta scribit que uentura cognoscit.



LIBER PRIMUS.


  Usquequo, Domine, clamabo, et non exaudies? uociferabor ad te uim patiens, et non saluabis? Quare ostendisti mihi iniquitatem et dolorem [uulg. laborem], uidere predam et iniustitiam contra me? LXX: Usquequo, Domine, clamabo, et non exaudies?  uociferabor ad te uim patiens, et non saluabis? Quare mihi ostendisti labores et dolores, uidere miseriam et impietatem? Interim secundum litteram causatur aduersum Deum propheta, cur Nabuchodonosor templum uastet, 591 et Iudam: cur Ierusalem quondam urbs Domini destruatur? Quare clamet populus, et non exaudiatur? uociferetur ad Dominum oppressus a Chaldeis, et non saluetur? Quare etiam ipse propheta, uel populus ex cuius persona nunc loquitur, ad hoc uixerit, et hucusque perductus sit, ut iniquitatem hostium et suum uideat laborem? Cur iniustitia preualeat aduersum se? Et hoc dicit [a 1Kb] pre mentis angustia, nesciens aurum in igne conflari, et tres pueros de camino puriores exisse, quam intrauerunt . Sed et generaliter accipere possumus,  quod ex persona humane impatientie uidens propheta peccatores abundantes, et in seculo possidere diuitias, filios eorum quasi nouellam plantationem in adolescentia sua, et filias ornatas quasi similitudinem templi, cellaria eorum plena eructantia ex hoc in illud, oues eorum fetosas et multiplicatas in uiis suis, et cetera que in centesimo quadragesimo tertio psalmo plenius scribuntur in querulam uocem et plenam doloris erumpat. Quare respicis contemptores, et taces, conculcante impio iustiorem se: et facis homines quasi pisces maris, et quasi reptilia non habentia ducem? [b 1Kb] Tale quid et in septuagesimo secundo psalmo legimus: Mei autem pene moti sunt pedes, pene effusi sunt gressus mei , et reliqua. Et rursum in eodem psalmo:  Et si est scientia in excelso. Ecce enim peccatores et abundantes in seculo obtinuerunt diuitias, et reliqua usque, manus meas. Hec autem loquuntur nescientes iudicia Dei inuestigabilia , et profundum diuitiarum sapientie et scientie eius, quod non ita uideat Deus ut uidet homo. Homo tantum presentia respicit: Deus futura et eterna cognoscit . Et quomodo si egrotus et estuans febribus aquam frigidam postulet, et dicat  ad medicum: uim patior, crucior, uror, exanimor: usquequo, medice, clamabo, et non exaudies? Et respondeat ei sapientissimus et clementissimus medicus: Scio quo tempore debeam dare quod postulas: non misereor modo, quia misericordia ista  crudelitas est, 592 et uoluntas tua contra te petit. Ita et Dominus Deus noster sciens clementie sue pondera atque mensuras, interdum non exaudit clamantem, ut eum probet, et magis prouocet ad rogandum, et quasi igne excoctum iustiorem et puriorem faciat. Quod intelligens apostolus secundum id quod misericordiam est consecutus a Domino, ait: Non [c 1Kb] deficiamus in tribulationibus ; et benedicit Deum omni tempore ; et scit quia qui perseuerauerit usque in finem, hic saluus erit . Et gloriatur in labore et dolore. Et cum Ieremia dicit: Tribulationem, et miseriam inuocabo. Ut quomodo alius inuocat Deum: [d 1Kb] sic sanctus uir et bellator inuictus, ad exercendum se et probandum, tribulationem et miseriam uenire desideret.

  Et factum est iudicium et contradictio potentior: propter hoc lacerata est lex, et non peruenit usque ad finem iudicium: quia impius preualet aduersus iustum, propterea [e 1Kb] egreditur iudicium peruersum. LXX: Contra me factum est iudicium, et iudex accipit: propterea lacerata est lex, et non peruenit ad finem iudicium: quia impius preualet aduersus iustum, propterea egreditur iudicium peruersum. Adhuc propheta uel populus loquitur ad Dominum, quod non ueritate aduersus se, sed potentia iudicatum sit, et nichil ex lege et iustitia sustinuerit. Unde et ipsum iudicium non habuerit finem suum. Finis autem iudicii est iudicare iuste. Et hoc quare loqui audeat, in consequentibus monstrat, dicens: Quia impius Nabuchodonosor preualuit aduersus iustum Iudam , et  hanc esse causam, quod dixerit iudicium non peruenisse ad finem; quia iniquum sit et peruersum, ut Iosias rex iustus a rege Aegyptio trucidetur ; ut Daniel, Ananias, Misel, et Azarias, seruiant ; et imperet Babylonius imperator, et inter scorta et concubinas suas Balthasar potet in phialis Dei . Hec propheta de suorum temporum statu . Ceterum iuxta LXX communis  ad Deum querela sanctorum est, quare contra eos iniustum iudicium fiat, 593 et innoxium in persecutionibus sanguinem fundant: ac [Al. at] si quando ante tribunal steterint iudicium secularium, iudex, acceptis muneribus, condemnet insontem, et reum liberet. Quod quidem non solum de iudicibus seculi, sed interdum de Ecclesiarum quoque principibus dici potest, quod propter munera lacerent legem, et non perducant usque ad finem iudicium, et impius preualeat aduersus iustum: et magis in iudicio peccatum diuitis, quam pauperis ueritas defendatur. Unde querimonia est, iudicium exire peruersum: sed non debemus super hac rerum inequalitate turbari, uidentes et in principio mundi ab impio Cain interfectum Abel iustum , et postea  exsulante Iacob, regnare in domo patris Esau , et Aegyptii luto et latere affligunt filios Isrel: et Dominus contra quem nunc querela dirigitur, crucifigitur a Iudeis , et Barabbas latro eligitur . Dies me deficiet, si uoluero enumerare quomodo in isto seculo, impiis preualentibus, opprimantur iusti.

 Aspicite in gentibus et uidete, et admiramini, et obstupescite, quia opus factum est in diebus uestris, quod nemo credet cum narrabitur. LXX: uidete contemptores et respicite, et admiramini mirabilia et disperdimini: quia opus ego operor in diebus uestris, quod non [a 10Kb] credetis, si quis narrauerit. Symmachus pro eo quod diximus: quia opus factum est in diebus uestris, interpretatus est, quia opus fiet in diebus uestris:  cetera similiter. Rursum in principio capituli, ubi in Hebraico scriptum est RAU BAGGOIM , et nos transtulimus, aspicite in gentibus, et LXX posuerunt, uidete contemptores, excepto Aquila et Symmacho et Theodotione, qui cum nostra interpretatione concordant, in alia quadam editione [b 9Kb] reperi uidebitis calumniatores, et in alia similiter absque auctoris titulo, uidebitis declinantes. Igitur ad superiores querelas causantis prophete et dicentis: Usquequo, Domine, clamabo, et non exaudies? et reliqua usque ad finem huius exordii, uox Domini respondentis inducitur, ut hanc iniquitatem quam in solo Isrel fieri putat, cernat in gentibus: et quod Chaldeis, non ut 594 propheta arbitrabatur, Iudas tantum et Ierusalem traditi sint; sed omnes per  circuitum nationes: et tantum eum esse ualiturum, ruiturumque postea, ut si quis predixerit quod futurum est, pro rei magnitudine uideatur incredulum. Sed et hoc quod LXX et ceteri interpretes ediderunt: uidete contemptores, siue uidebitis calumniatores et declinantes, cum sensu huius loci congruit, et ex ipso sermone arguuntur audacie, et contemptus in Dominum: ex quorum persona propheta clamauerat, quare ausi sint Dei comtemnere maiestatem, et temerarie loqui, et quantum in se est, Dei prouidentiam calumniari, et declinare a Domino coarguentes  eum iniquitatis. uidebitis ergo contemptores, et tunc admirabimini, et omnem uestram querelam pro nichilo computabitis, cum perspexeritis me facere in diebus uestris; ne forte dicatis: Quid ad nos pertinet de futuro? Opus quod tam grande erit, et uestram omnem opprimet causationem: ut si quis nunc futurum esse predixerit, fidem non facile accommodetis. Quod autem hoc opus sit, in consequentibus demonstratur.

 Quia ecce ego suscitabo Chaldeos, gentem amaram et uelocem, ambulantem super latitudinem terre, ut possideat tabernacula non sua: horribilis et terribilis est: ex semetipsa iudicium, et onus eius egredietur. Leuiores pardis equi eius, et uelociores lupis uespertinis, et diffundentur equites eius: equites  namque eius de longe uenient: uolabunt quasi aquila festinans ad comedendum: omnes ad predam uenient, facies eorum uentus urens: et congregabit quasi arenam captiuitatem, et ipse de regibus triumphabit, et tyranni ridiculi eius erunt: ipse super omnem munitionem ridebit, et comportabit aggerem, et capiet eam: tunc mutabitur spiritus, et pertransibit et corruet: hec est fortitudo eius Dei sui. LXX: Quia ecce ego suscitabo Chaldeos gentem amaram et uelocem, que ambulat super latitudinem terre, ut possideat tabernacula non sua: terribilis et illustris est: ex semetipsa iudicium eius erit, et assumptio eius ex se egredietur: Et exsilient super pardos equi eius, et uelociores erunt lupis Arabie, et equitabunt equites eius, et impetu uenient 595 de longinquo: et uolabunt quasi aquila prompta ad comedendum,  consummatio in impios ueniet resistentes faciebus eorum ex aduerso, et congregabit quasi arenam captiuitatem: et ipse in regibus delectabitur, et tyranni ludibria eius: et ipse in omnem munitionem illudet, et mittet aggerem, et obtinebit eam: tunc mutabit spiritum, et pertransiet, et propitiabitur: hec est fortitudo Dei mei. Quod uobis dixeram: Aspicite in gentibus, et uidete, et miramini, et obstupescite: quia opus fiet in diebus uestris, quod nemo credet cum narrabitur, hoc est quod sequens sermo describit: Ecce ego suscitabo Nabuchodonosor, et Chaldeos, gentem pugnacissimam et uelocem, cuius roboris, et ad bellandum audacie, omnes pene Greci, qui barbaras historias conscripserunt, testes sunt. Hec non est contenta finibus suis, sed huc illucque discurrens super terre  latitudinem peruagatur. Et hoc est opus eius, non ut terram uomere exerceat; sed ut rapto uiuat et gladio, et ut possideat urbes non suas: antequam manum inferat, antequam prorumpat ad bellum, terrorem portat in uultu. Quod autem ait: Ex semetipsa iudicium et onus eius egredietur, pro quo interpretatus est Symmachus: ipsa sibi iudicabit, et decreto suo egredietur, uel ita intelligendum est, de sua gente constituet principes, et potestas eius, et gladius aliarum gentium satellites non habebit, uel certe quomodo fecit, fiet ei, et sic uastabitur, ut ipsa uastauit.  Equi quoque et equites, qui de longe uenient, tam pernices ad persequendum et cuncta populanda erunt, ut pardos superent, et lupos uespertinos. Siquidem lupi seuiores esse dicuntur nocte uicina, et tota die fame ad rabiem concitati. uolabunt ergo equites non ad pugnandum, quia nullus resistet; sed ad discurrendum ut aquila, cui in [a 1Kb] uolatilibus omnia subiacent, festinans ad deuorandum. Et quomodo ad flatum uenti urentis uirentia cuncta arescunt, ita ad aspectum eorum omnia uastabuntur, tantusque erit numerus captiuorum et prede, ut per , etiam arene possit equari. Ipse quoque, id est, Nabuchodonosor, in uniuerso orbe regnabit, et ante currum suum triumphans de regibus, eos habebit irrisui, et inter delicias computabit: 596 tanteque  potentie et superbie erit, ut naturam superare contendat, et urbes munitissimas robore sui exercitus capere. ueniet enim Tyrum, et iacto in mari aggere, peninsulam faciet de insula, et introitum inter fluctus maris in urbem terra prebebit. Quam ob causam et super omnem munitionem ridebit, et comportabit aggerem, et capiet eam, id est, munitionem, siue Tyrum; quod quidem in Ezechiele perspicue demonstratur, ubi dicitur: Nabuchodonosor, rex Babylonis, subiugauit exercitum suum opere magno aduersum Tyrum. Omne caput caluum, et omnis humerus depilatus, et merces non data est ei, et exercitui eius contra Tyrum, et operi in quo seruiuit aduersum eam . Cum autem comportauerit aggerem, et nichil uiribus eius obuium fuerit, tunc mutabitur spiritus  eius in superbiam: et Deum esse se credens, imaginem auream statuet in Babylone, quam uniuersas gentes adorare compellet. Quod cum fecerit, transibit in bestie figuram, et postea corruet: pro quo Aquila et Symmachus transtulerunt , id est, et delinquet: hanc habente Scriptura sancta consuetudinem, ut uASAM , id est, delinquet, ponat pro eo quod est, desinet esse quod fuerat. Tale quid et nos habemus in lingue nostre idiomate, dicentes: uapulauit exercitus, pro eo quod est, interfectus et cesus est: Et, peccauit uinea et ager, pro eo quod est, uindemia et fruges non habuere prouentum. Quod autem in fine capituli dicitur: Hec est fortitudo eius Dei sui, est legendum, ut sit sensus: Hec est fortitudo eius, quam dedit ei Bel  deus suus. Ad cuius cultum omnes nationes etiam per Scripturam et comminationem mortis seuissimo imperio compellebat. Hec iuxta Hebraicum: nunc ueniamus ad LXX, ut, propositis singulis sententiis, interpretationem allegoricam coaptemus. Ecce ego suscitabo Chaldeos gentem amaram et uelocem, que ambulat super latitudinem terre, ut possideat tabernacula non sua. Comminatur Deus aduersum contemptores et calumniantes prouidentiam suam, suscitaturum se Chaldeos, qui interpretatur quasi demonia; uel angelos pessimos significans, qui ministrant  597 furori eius et ire, et tribulationi quam infert in peccatores: uel animas hominum pessimorum, per quas [Al. quos] merentes cruciat. Hi autem Chaldei, gens amara est et uelox, non parcens et cito explens quod [b 1Kb] sibi fuerit imperatum. Et ambulat super latitudinem terre. Lata enim et spatiosa uia est que ducit ad mortem [Matt. uII, 13]: per quam ambulabat et ille diues in Euangelio, qui fulgebat in purpura , et illi de quibus dicitur: Qui dormiunt super lectos eburneos, et deliciis affluunt in stratis suis. Qui comedunt uitulos de armentis lactentes, et bibunt defecatum uinum, et primis unguntur unguentis : qui quia in lata ambulant uia, latitudo terre appellantur, que Chaldeorum uestigiis premitur. Noluerunt enim ambulare  per arctam et angustam uiam, que ducit ad uitam, et per quam ambulabat Paulus glorificans [Al. glorians] Deum in tribulatione et angustia . Ambulant autem Chaldei super latitudinem terre, ut possideant tabernacula non sua. Omnis enim rationabilis anima licet per uitium et culpam suam hospitium facta sit Chaldeorum, tamen per naturam tabernaculum Dei est. Et quamquam in Euangelio pessimus demon loquatur: uadam in domum meam unde exiui , non est ei credendum; siquidem nulla rationabilis creatura ad hoc facta est, ut habitaculum demonis sit. Sequitur: Terribilis et illustris est: ex ipso iudicium eius erit, et assumptio [c 1Kb] eius ab eo egredietur. Terribilis est Chaldeus propter multa uariaque supplicia  que infert in contemptores; illustris, quia assumit sibi diuinitatis gloriam. Et per oracula sua et falsa responsa, et curationes morborum, quos ipse immiserat, apud imperitos et contemptores Dei uidetur illustris. Erit enim contemptoris iudicium atque supplicium ex eo, hoc est, ex semetipso, siue ex Chaldeo. Ipsi enim secundum apostolum tradentur ad penam, ut discant non blasphemare : a quo qui egerit penitentiam, et ad Deum conuersus fuerit, egredietur, cum prius manibus illius teneretur, et esset Chaldei assumptio. Si quando uiderimus multo aliquem tempore seruisse diabolo, et postea ad 598 Deum esse conuersum, dicamus de eo: Et assumptio eius egressa est ab eo. Quicumque enim egerint penitentiam, et dereliquerint  demones, quibus quasi equi prius ad sedendum terga prebebant; et uelocitate pardorum et luporum uespere equites suos abiecerint et eliserint, et uacuo leuique dorso ad eum portandum uenerint, qui super pullum asine mansuetus et pauper ascendit , hi quasi de longe properantes, et non contenti cursu et impetu assument uolatum, et uenient quasi aquila, ut sermonis Dei uescantur carnibus, et famem tanti temporis saturent. In eo enim quod dicitur, , [d 1Kb] et LXX transtulerunt: Et equitabuntur equites eius,  iuxta sensum quem supra posuimus, interpretatus est Symmachus, effundentur equites eius, id est, corruent et allidentur in terram. Lupi autem Arabie, id est uesperi et Occidentis hi recte uocantur, quibus conuersatio pessima occubuit, et ante in caligine constituti, toto gradu uesperam derelinquunt, quam cum reliquerint, et uolauerint prompti, ut comedant carnes uerbi Dei, tunc consummatio ueniet in impios, id est, in Chaldeos qui resistebant uultibus penitentium ne reuerterentur ad Dominum suum. Quamobrem consummatio in impios ueniet, resistentes uultibus eorum ex aduerso. Cum autem illi fuerint consummati, et de manibus eorum erepta captiuitas, tunc sermo diuinus congregabit quasi  arenam Chaldaice captiuitatis, et delectabitur in regibus, et tyranni ludicra eius erunt, uidens potentissimum quondam diabolum, et regna eius (que Saluatori quoque ostendens, ait  eius aduentu esse destructa; delicie enim prudentie sunt, et uoluptas sapientie, cum stultitia destruitur, et tyrannorum quondam potentia superata atque deiecta, uertitur in derisum. Neque enim solus draco formatus est ut lusui haberetur a Domino, qui est principium plasmationis eius, factus angelis [a 60Kb] ludicrum. Neque illum solum dabit Deus, quasi passerem paruulo; sed 599 si quis etiam alius crudelis, et mentis tyrannice fuerit, tradetur sermoni Dei in derisum. Et ipse ait, in omnem munitionem  illudet. Que autem est alia munitio, nisi illa de qua loquitur Apostolus: Arma enim militie nostre non carnalia sunt, sed potentia Deo ad destructionem munitionum, cogitationes destruentia, et omnem altitudinem eleuantem se aduersus scientiam Dei . Si que igitur fuerint, uel in sermonibus, qui promittunt altitudinem et magnitudinem se habere contrariam ueritati, munitiones, uel in omni gloria atque diuitiis et fortitudine, que laudatur in seculo, omnia destruentur, et sermo Dei uniuerse munitioni illudet. Et mittet aggerem, et obtinebit eam per aggerem, et terrena que profert, arguens eam fragilitatis in his quibus sibi uidebatur prius aliquid habere fortitudinis. Cum autem hoc fuerit expletum, tunc spiritus conuertetur, et nequaquam puniet  ut ante punierat, sed pertransiens peccatores rogabit pro eis, et reconciliabit eos pristino Domino: in quibus omnibus ostenditur fortitudo, que [Al. qui] tanta perfecerit, Dei nostri. Cernitis quam confragosa loca sint, et aduersa historie ueritati. Et quomodo ea que secundum litteram super Chaldeis interpretati sumus, nunc iuxta tropologiam uideantur sonare clementiam et libertatem eorum qui de Chaldeorum manibus euaserint. Historia stricta est, et euagandi non habet facultatem. Tropologia libera, et his tantum legibus circumscripta, ut pietatem  sequatur intelligentie, sermonisque contextum, nec in rebus multum inter se contrariis uiolenta sit copulandis.

 Numquid non tu a principio, Domine Deus meus, sancte meus? et non moriemur? Domine, in iudicium posuisti eum, et fortem ut corriperes, fundasti eum? LXX: Nonne tu a principio, Domine Deus meus, sancte meus? et non moriemur? Domine, in iudicium [Al. iudicio] posuisti eum: et plasmauit me, ut arguam in disciplina eius. Symmachus manifestius: Nonne tu a principio, Domine Deus meus, sancte meus, ut non moreremur? Domine, ad iudicandum posuisti eum, fortem ad corripiendum constituisti illum. Ad prophete querimoniam dicentis: Usquequo, Domine, clamabo, et non exaudies? responderat  Deus, dicens: Aspicite in gentibus et uidete: et post prefationem intulerat: 600 Ecce ego suscitabo Chaldeos gentem amaram et uelocem. Omnique descriptione completa, uel de Nabuchodonosor, uel de diabolo in fine memorat: Tunc mutabitur spiritus, et pertransibit, et corruet, hec est fortitudo eius Dei sui. Quod propheta audiens et intelligens, idcirco Nabuchodonosor contra Iudam, siue diabolum contra credentes accipere potestatem, ut corripiat eos, et post correptionem ipse quoque puniatur in fine, respondit Domino: Ergone tu es, Domine Deus meus, sancte meus , qui a principio nos creasti? cuius misericordia hucusque subsistimus? Non enim sciebam tantum posse aduersarios nostros,  nec noueram Nabuchodonosor, uel diabolum mundi huius, et cunctarum accepisse gentium potestatem. Quantum igitur ad uires eius, nullus nostrum ei potest resistere. Quantum autem ad misericordiam tuam, tuum est omne quod uiuimus, quod non ab eo interfecti sumus, et ad mortis opera perducti. Tu enim, Domine, ad iudicandum posuisti eum, ut ipse sit inimicus et ultor, et ut per illum corripias quicumque peccauerit tibi. Sed quia semel Chaldeos super demonibus interpretati sumus, et Nabuchodonosor super rege eorum diabolo, debemus descriptionem diaboli et potentiam eius breuiter perstringere, ut iuste propheta dicat: Domine, in iudicium posuisti eum, et fortem ut corriperes fundasti eum. Suscitatur aduersum incredulos et contemptores natio  demonum, amara ad puniendum, et ubique presens. Ambulat quoque ubicumque terrarum est latitudo, ut possideat homines, in quibus Christus habitare debuerat. Horribilis atque terribilis est, et difficile ab aliquo superari potest, nec ante frangitur, nisi cum magnitudine peccatorum et iniquitatis sue pondere pregrauata ad consummationem uenerit. Equi eius et equites in similitudinem pardorum et luporum semper sanguinem sitient, et desiderabunt predas, simulabunt absentiam, et dum non sperantur, cito de longe uenient. uolabunt  quasi aquila, que exaltans uolatum, ponere uult inter sidera celi nidum suum, et semper festinat ad predam. Et in Ezechiele sub figura Nabuchodonosor et regis Aegyptii super diabolo describitur. 601 Nullus est demonum qui parcat: omnes ad predam festini uenient: ante faciem eorum uentus urens: quidquid aspexerint, quidquid uultui eorum obuium fuerit, urere desiderabunt et perdere. Rex autem potentissimus erit in medio captiuorum, et eorum numerum quasi arenam maris a satellitibus suis hinc inde suscipiet, et ipse de regibus triumphabit, et tyranni ridiculi eius erunt. Multos enim sanctos sua supplantatione decipiet, et eos qui sibi uidebantur potentissimi, et tyrannidem exercere contra demones, et eiicere illos de corporibus  obsessis, subiiciet seruituti sue, et risui deputabit. Ipse uero fortissimus, coacta manu, et perditorum exercitu congregato, de omni munitione ridebit, et quidquid forte fuerit, nitetur euertere. Comportabit enim aggerem, id est, circumdabit opera terrena: et cum terra fuerit [a 1Kb] aggesta, facile omnem capiet munitionem. Post tantam autem uictoriam mutabitur spiritus eius, et pertransibit os eius usque ad celum, et Deum se faciens, blasphemare incipiet Creatorem suum. Quod cum fecerit, corruet, et ruina eius ostendet quam fortis diuinitas illius fuerit, et idolorum simulatio sub quorum imaginibus suo cultui homines subiugabat. Audiens igitur hec propheta quod tantus talisque sit rex mundi huius, ut congreget captiuitatem quasi arenam maris, et  triumphet de regibus; et tyranni ridiculi eius sint, et de omni munitione rideat, et comportet primum aggerem, et postea capiat eam; et tante superbie sit, ut contra Creatorem suum audeat resistere, et se facere quasi deum, qui prius audacter loquebatur ad Dominum; et se, uel suum populum, siue eos ex quorum persona querebatur, iustos esse memorarat: nunc in blandimentorum uerba prorumpit et ait: Ergone tu a principio es, Domine Deus meus, sancte meus? quodque non morimur, nec capimur a tanto hoste, tue clementie est. Tu enim, Domine, constituisti eum quasi carnificem; et fortem fecisti eum, ita ut aut nullus aut rarus eius possit resistere fortitudini. Porro secundum LXX hoc quod in fine dicitur: 602 Et plasmauit me, ut arguerem in disciplina  eius, ad personam prophete referri potest, ut sit sensus: Ego autem propterea inspiratus sum in prophetam, ut arguam delinquentes, et doceam Domini disciplinam. Quidam de [Al. a] Domino dici putant, qui a Patre idcirco plasmatus sit, et corpus assumpserit, ut doctrina Dei Patris homines erudiat. Sed hoc quam discordet a contextu superiorum, et totius loci continentia, non tam mei erit iudicii, quam lectoris.

  Mundi sunt oculi tui, ne uideas [Al. uideant] malum, et respicere ad iniquitatem non poteris. Quare non respicis super iniqua agentes, et taces deuorante impio iustiorem se: et facies homines quasi pisces maris, et quasi reptile non habens principem? LXX: Mundus oculus, ne uideat mala: et aspicere super dolorem non poteris. Quare [b 28Kb] aspicis super contemptores, tacebis cum deuorauerit impius iustiorem se? Et facies homines quasi pisces maris, et quasi reptilia non habentia ducem. Tale quid et Ieremias ad Deum loquitur: Iustus es, Domine, confiteor: uerumtamen iudicia loquar ad te: Quid est quod uia impiorum prosperatur, [c 10Kb] abundant omnes qui preuaricantur et delinquunt? Plantasti eos et radicati sunt, genuerunt filios, et fecerunt fructum: prope es tu ori eorum,  et longe a renibus eorum . Ergo et Abacuc in eadem sententia: Mundi sunt, inquit, Domine, oculi tui; et scio quoniam malum iniustumque non libenter aspicias, nec potest quisquam de tua dubitare iustitia. uerumtamen cur pateris Babylonios tanta crudelitate iactari, et ab impio Nabuchodonosor iustum opprimi Isrel: non quod perfecte iustus sit [Al. perfectus sit] qui opprimitur, sed quod opprimente se iustior sit. Et quomodo pisces qui non habent principem, et irrationabilia iumenta, et multitudo reptilium absque prouidentia, subiacet fortiori, et quicumque plus ualuerit uiribus, dominatur in alterum: sic inter homines, animal rationale, et ad similitudinem tuam conditum, non ualebit ratio, non merita; sed uires corporis, et irrationabilis  fortitudo. Si autem uoluerimus generaliter intelligere, super prouidentia, querente propheta: Cur 603 diabolus tantum ualeat in seculo, et dominante Deo alter exercet tyrannidem? Istiusmodi sensus erit, et cum superioribus hec expositio iungetur: Noui, Domine Deus meus, sancte meus, quia, te prouidente et defendente, non morimur; et scio quia propterea posuisti aduersarium, ut ipso quasi carnifice, corriperes et non occideres peccatores. Noui quia nichil tibi placeat iniustum, et oculi tui ab omni iniquitate sint puri, nec uidere possis dolores eorum, qui iniustitie sunt subiecti. uerumtamen causam inuenire non possum, cur Abel iustum Cain occidat iniustus , et taceas? Cur seuiente ceto, et omnia deuorante, non solum minores  pisciculi, sed ipse quoque tuus deuoretur Ionas ? Quare impius uincit, et iustus uincitur? Nec hoc dico quod nouerim quemquam iustificari in conspectu tuo, et absque peccato esse, et humane fragilitatis ignarus sim; sed quomodo Sodoma et Gomorrha comparatione Ierusalem iuste sunt. Et Publicanus in Euangelio Pharisei collatione fit iustior : ita et iste qui opprimitur a diabolo, peccator quidem est; sed opprimente se  iustior est. Quare igitur non est mensura, nec pondus, ut si semel iustus opprimitur et subiicitur, non impio, sed iustiori se subiiciatur? [a 1Kb] Dicam quidquam sine te fieri, et te nolente, tantum posse impium? hoc sentire blasphemum est. Cum itaque tu sis uniuersitatis rector et Dominus, tu necesse est facias quod sine te fieri non potest. Et hec dicit non quod ipse propheta sic sentiat ut supra testatus sum; sed quod impatientiam humanam in sua persona exprimat: sicut frequenter uidemus Apostolum uarias hominum in se recipere sententias, et nunc dicere: uideo autem aliam legem in membris meis, repugnantem legi mentis mee, 604 et captiuantem me in lege peccati, que est in membris meis . Et quasi incipiens sit: Fratres ego non arbitror  me comprehendisse: et ex parte cognoscimus, et ex parte prophetamus . Ac rursum quasi perfectus sit: Quotquot ergo perfecti, hoc sapiamus , cum utique non sit unius atque eiusdem, dicere se ex parte cognoscere, et esse perfectum. Ac ne forsitan putes non Apostolice consuetudinis, sed [b 1Kb] nostri hoc esse argumenti quod ipse loquitur ad Corinthios: Hec autem, fratres, transfiguraui me et Apollo propter uos, ut in nobis discatis  . Alioquin quomodo potest sic habere Deus homines quasi pisces maris, et uelut reptilia que non habent principem: cum angeli singulorum quotidie uideant faciem Patris qui in celis est : et circumdet angelus Domini in circuitu timentium eum, et eripiat eos . Sicut igitur in hominibus etiam per singulos Dei currit prouidentia, sic in ceteris animalibus generalem quidem dispensationem et ordinem, cursumque rerum intelligere possumus. uerbi gratia, quomodo nascatur piscium multitudo, et uiuat in aquis, quomodo reptilia et quadrupedia oriantur in terra, et quibus alantur cibis. Ceterum absurdum [c 6Kb] est ad hoc Dei deducere maiestatem, ut sciat per momenta singula quot nascantur culices, quotue moriantur,  que cimicum et pulicum et muscarum sit in terra multitudo, quanti pisces in aqua natent, et qui de minoribus maiorum prede cedere debeant. Non simus tam fatui adulatores Dei, ut dum potentiam eius etiam ad ima detrahimus, in nos ipsos iniuriosi simus, eamdem rationabilium quam irrationabilium prouidentiam esse dicentes. Ex quo liber ille apocryphus stultitie condemnandus est, in quo scriptum est, quemdam angelum nomine [d 72Kb] Tyri preesse  reptilibus: 605 et in hanc similitudinem piscibus quoque et arboribus, et bestiis uniuersis proprios in custodiam angelos assignatos.

 Totum in hamo subleuauit, traxit illud in sagena sua, et congregauit in rete suum: super hoc letabitur et exsulabit. Propterea immolabit sagene sue, et sacrificabit reti suo, quia in ipsis incrassata est pars eius, et cibus eius electus: propter hoc ergo expandit sagenam suam, et semper interficere gentes non cessat [uulg. parcet]. LXX: Consummationem in hamo subleuauit, et attraxit eum in reti suo, et congregauit eum in sagenis suis: propter hoc letabitur et gaudebit: propterea immolabit [Al. immolauit] sagene sue, et incendet reti suo, quia in ipsis incrassauit partem suam, et esce eius electe: propterea expandit  rete suum, et semper interficere gentes non cessat. Quia supra pisces nominauerat, dicens: Et facies homines quasi pisces maris, et quasi reptile, quod significantius dicitur in Hebreo REMES , id est, , omne uidelicet quod moueri potest, idcirco piscium seruat in ceteris, ut quomodo piscator mittit hamum, et rete et sagenam, ut quod hamus non potuit rete comprehendat, quod euaserit rete sagenis latioribus circumdetur: ita et rex Babylonius cuncta uastauerit, et uniuersum hominum genus suam predam fecerit . Porro quod ait: Letabitur atque gaudebit, et immolabit sagene sue, et sacrificabit reti suo, idolum significat quod fecit in campo Dura [Al. Duram] et simulacrum Belis, cui quasi grandi sagene immolauit pinguissimas  uictimas, totas quas uicerat nationes ad cultum eius cogens. In ipsis quippe, 606 hoc est, in idolis suis incrassatum esse se credens, et suam partem, id est, omnes se habere diuitias, quasi grandes pisces etiam principes quosque atque reges suo subiugauit imperio, quas escas electas uocat. Et quia semel piscatione opulentissima saturatus est, et sagenam suam, id est, suum repleuit exercitum, propterea gentes interficere, id est, semper pugnare, et iugulare non cessat. Porro secundum Septuaginta, impius diabolus  misit hamum suum contrarium ei hamo, a quo per apostolum Petrum primus captus est piscis, in cuius ore inuentus est  stater . Et adhesit hamo eius Adam, et attraxit eum foras de paradiso rete suo: et cooperuit illum sagenis suis, uariis et multiplicibus dolis atque fallaciis. Idcirco letabitur, et decipulas suas plus arbitrabitur esse quam preceptum Domini. Et immolabit non hamo , sed reti suo, quia pinguissimas in ipso hostias comprehendit. Et: Per unum hominem peccatores constituti sunt plurimi , et in Adam omnes mortui sumus  , et uniuersi deinceps sancti cum illo pariter de paradiso eiecti. Unde et cibi eius electi sunt: ut, secundum Psalmistam: Querat a Deo escam sibi , prophetas subuertere uolens et apostolos. Et quia primum decepit hominem, quotidie uniuersum humanum genus interficere non cessat. Potest autem et de hereticorum accipi peruersa multiplicique 607 doctrina, quod et ipsi hamo suo, et rete suo, et sagenis suis plurimos pisces capiant, et multa reptilia comprehendant, et idcirco letentur, et sermonem suum quo decipere et persuadere potuerunt, quasi Deum adorent, et illum colant, illum exspoliant: ipsi omni arte deseruiant, per quem sciant a se tantas uictimas interfectas, et tantos potentium [a 1Kb] atque sanctorum esse deceptos,  quos pinguem partem et electas escas Scriptura nunc nominat. Propterea in similitudinem bestiarum, que gustatum semel sanguinem semper sitiunt, expandunt rete suum, et hoc omne eorum studium est, ut non paucos, sicut in principio, sed plures interficiant. Non ambigit de interfectione multarum gentium, qui tantam hereseon et peruersarum doctrinarum multitudinem diaboli uiderit hamo, rete, sagenisque comprehensam: et tamen capture eorum finis interitus est.

 Super custodiam meam stabo, et figam gradum super munitionem, et contemplabor ut uideam quid dicatur mihi et quid respondeam ad arguentem me. LXX: Super custodiam meam stabo, et ascendam super petram, et contemplabor ut uideam  quid loquatur in [Al. ad] me, et quid respondeam ad correptionem meam. Symmachus manifestius [b 1Kb] est persecutus: Quasi custos super speculam stabo, et stabo uelut inclusus, et contemplabor ut uideam quid dicatur mihi, et quid respondeam, et contradicam aduersum arguentem me. Pro munitione et petra, in cuius locum Symmachus interpretatus est conclusum, in Hebreo ponitur MASUR , quod Theodotio gyrum, Aquila et quinta editio [c 1Kb] circinum transtulerunt. Prime causationi responderat Dominus: Aspicite in gentibus, et uidete, et admiramini, et obstupescite. Ad quam propheta quasi superioris dicti agens penitentiam, temperauerat quidem questionem, dicens: Domine Deus meus, sancte meus, et non moriemur . Sed nichilominus cum  ueneratione et laudibus Dei ipsum fuerat sciscitatus: Mundi sunt oculi tui ut non uideas malum, et respicere ad iniquitatem nescis . Quare non respicis super iniqua agentes, et taces, deuorante impio iustiorem se? Et que esset iusti deuoratio, 608 exsecutus in partibus est: ut fierent homines quasi pisces maris, et quasi reptilia. Et quod hamo, et sagena, et rete suo omnes ad interitum traherentur, et non esset finis interfectionis eorum. Itaque quia propheta est, et propterea querit, et dubitare se  dicit, ut quod illi responderetur, respondeatur omnibus: Stabo, inquit, in specula mea, id est, in prophetie mee sublimitate, et uidebo post captiuitatem populi, et euersionem ciuitatis et templi, et deinceps quid sequatur. uel certe ita: Custodiam omni diligentia cor meum, et stabo super Christum petram. Et hoc gyro et circino quasi muro sepiar, ne ad me leo rugiens possit irrumpere, et uidebo quid mihi post secundam questionem respondeat Deus: et postquam mihi responderit, et me corripuerit male fuisse conquestum, quid ego quoque ei debeam respondere. Eleganter autem et miro sensu humanam describit impatientiam, quam in disceptationibus semper habere consueuimus: ut antequam nobis ex aduerso aliquis respondeat, et sciamus in quo nos arguerit,  ad respondendum paremur. Ex quo ostenditur responsionem non rationis esse, sed contentionis. Si enim esset ratio, responsio debuerat exspectari, et sic uidere utrum respondere deberet, an consentire rationabili responsioni. Sed et hoc notandum ex eo quod dixerat, Ut uideam quid loquatur in me, propheticam uisionem et eloquium Dei non extrinsecus ad prophetas fieri, sed intrinsecus et interiori homini respondere. Unde et Zacarias: Et angelus, inquit, qui loquebatur in me . Et in Psalmis: Audiam quid loquatur in me Dominus .

 Et respondit mihi Dominus, et dixit: Scribe uisum, et explana eum super tabulas, ut percurrat qui legerit eum, quia adhuc uisus procul, et apparebit in finem, et non mentietur: si moram fecerit,  exspecta illum: quia ueniens ueniet, et non tardabit: ecce qui incredulus est, non erit recta anima eius in semetipso. Iustus autem in fide sua uiuet. LXX: Et respondit ad me Dominus, et dixit: Scribe uisionem, et manifeste in buxum [Al. buxo] ut [a 10Kb] persequatur qui legit ea: quia adhuc uisio [Al. uisioni] in tempus, et orietur in finem, et non in 609 uacuum. Si defecerit, sustine eum, quia ueniens ueniet, et non tardabit: si retraxerit se, non placebit anime mee in eo. Iustus autem ex fide mea uiuet. Pro tabulis et buxo, quod Hebraice dicitur ALLUOTH [Al. LUTH] , Symmachus interpretatus est paginas. Et ubi Septuaginta posuerunt: Iustus autem ex fide mea uiuet, omnes equaliter transtulerunt, ex fide sua uiuet. Denique Symmachus significantius  intepretans ait: Iustus autem per fidem propriam suam uiuet, quod Grece dicitur, [b 26Kb] : BAEMUNATHO  quippe, quod interpretatur in fide sua, si IOD et non uAU litteram haberet in fine, ut Septuaginta putauerunt, et legeretur BAEMUNATHI , recte transtulissent, in fide mea. Nunc autem similitudo littere uAU et IOD, que mensura tantum inter se distant, causa erroris fuit. Hoc quare dictum sit, sequens disputatio comprehendit. Iuxta repromissionem que ad sanctum  uirum in Isaia fit, dicens: Adhuc loquente te, dicam, ecce adsum , nunc quoque prophete respondit Dominus, et precepit ut scribat uisionem, et digerat [Al. dirigat] eam super tabulas, id est, manifestius scribat. Tabulas autem puto illas, de quibus et apostolus loquitur ad Corinthios: Epistola nostra uos estis, scripta in cordibus nostris: que cognoscitur et legitur ab omnibus hominibus: manifestati, quoniam estis epistola Christi, ministrata [Al. manifestata] a nobis, et scripta non atramento, sed spiritu Dei uiuentis, non in tabulis lapideis, sed in tabulis cordis carnalibus . Sed et Salomon tale quid significat in Prouerbiis dicens: Describe eam super latitudinem cordis tui . Scribere autem iubetur planius, ut possit lector  currere, et nullo impedimento uelocitas eius, et legendi cupido teneatur. Et hoc precipit, quia adhuc uisio procul est, et in tempore constituto. Et cum finis rerum aduenerit, tunc etiam ille ueniet, et probabitur prophetia uera opere completa. Quod si forte pro cupiditate tua, o lector, et uidende uisionis ardore, paululum tibi uisum fuerit moram facere quod promissum est, noli desperare uenturum; sed exspecta patienter: me enim habes, qui tibi polliceor et dico: ueniens ueniet, et non tardabit. Si quis autem incredulus est huius sponsionis mee, 610 et me dicente, ueniens ueniet, et non tardabit, ceperit ambigere, et in se tacitus fluctuare, putans non esse uenturum quod moratur ad tempus; hic mee anime displicebit, iuxta illud: Neomenias et  sabbata uestra odit anima mea . Quod autem animam suam Deus dixit, pro mente et cogitatione debemus accipere, ut sit intellectus: meo sensui displicebit. Sicut autem displicebit ille qui, me promittente, dubitauerit uenturum esse quod spondeo; ita iustus qui crediderit promissioni mee, uiuet in fide sua. His quasi lineis capituli huius pictura descripta est. Quod autem dicit, huiuscemodi est, ita dumtaxat ut et translationem Septuaginta misceamus. Scribe in corde tuo, et quasi paruuli qui prima elementa accipiunt litterarum, curuos apices et trementem manum in buxo erudiunt, et ad recte scribendum meditatione consuescunt; ita tu quoque qui ex persona ambigentis locutus es populi, in tabulis cordis tui et in buxo pectoris scribe quod dico.  uisio enim est que promittitur iubeturque describi, et scribi manifestius, ut nullo inuoluatur nubilo, et nullis enigmatum obscuretur ambagibus: manifesta spes manifestam habeat sponsionem. Hoc autem, o propheta, precipio, non quod tu nescias , sed ut quod tu manifestius scripseris, lector absque impedimento et difficultate possit legere atque percurrere; quod Septuaginta transtulerunt: , id est, ut persequatur qui legit; iuxta illum sensum,  qui ad Timotheum scribitur: Persequer iustitiam, et pietatem et fidem, caritatem, patientiam, mansuetudinem . Et ad Romanos: Hospitalitatem sectantes . Et ad Corinthios: Persequimini caritatem . Ipsa autem uisio de qua tibi dixi: scribe uisionem, et manifesta in buxo, ut possit persequi qui legit, adhuc in tempore constituto est, de quo Saluator ait: Tempore acceptabili [Al. accepto] exaudiui te, et in die salutis auxiliatus sum tibi . Et orietur in consummatione mundi, et in extrema diei hora, de qua loquitur et Ioannes: Filioli, nunc hora nouissima est . Et non frustra ueniet: saluabit enim multos, et cum reliquiis Isrelitici populi 611 multitudinem gentium congregabit. Quod  si paululum se subtraxerit, et uotis tuis, lector, qui legere iuberis in buxo, et in tabulis, quas propheta descripsit, uenire tardius uisio ceperit, exspecta eam: quia ueniens ueniet, et non tardabit. Si autem dubitauerit fides tua, et putaueris non euenire quod spondeo, habebis pro grandi pena quod mee anime displicebis. Iustus autem qui credit uerbis meis, et de his non ambigit que polliceor, habebit premium [a 1Kb] uitam sempiternam. Nec statim debes arguere uel in te interficiendo, uel in illo uiuificando, quod apud me acceptio personarum sit, quia ipse uiuificationis sue causa est, qui ex fide sua uiuit: sicut tu ex eo quod te subtraxisti, et credere noluisti, displicuisti anime mee. Manifeste autem in his de aduentu Christi prophetia est. Unde et proposita questio  soluitur, quod donec ille ueniat, iniquitas dominetur in mundo, et iudicium non perueniat ad finem: et uerus Nabuchodonosor capiat rete suo et sagena homines quasi pisciculos, et rationabile [Al. rationale] animal quasi reptile, non habens principem. Porro quod pro uisione interpretati sumus, quia adhuc uisus procul: et si moram fecerit, exspecta illum, id est, uisum: non putet aliquis errore deceptus pro uisione que est generis feminini, uisum posuisse, qui est generis masculini, et minus usitatum est in Latino. Siquidem HAZON , quod Aquila interpretatur , apud Hebreos genere masculino uisus dicitur, et usque ad finem sub eodem genere uisionis, id est, uisus, masculina declinatio conseruatur. Septuaginta autem dicentes, scribe uisionem: et postea,  si defecerit, sustine eum: quia ueniens ueniet, et non tardabit: si subtraxerit se, non placebit anime mee in eo, primum interpretati sunt uisionem genere feminino, que apud Hebreos, ut diximus, masculini est. Deinde secundum Hebraicum genus, ubi declinatur masculine, sustine eum, et non placebit anime mee in eo, ipsi quoque masculino genere declinauerunt.  Cum utique 612 debuerint iuxta id quod primum interpretati sunt uisionem, etiam in reliquis femininum genus ponere uisionis, ut dicerent, exspecta eam: quia ueniens ueniet: quod si se subtraxerit, non placebit anime mee in ea, id est, in uisione. Hoc propterea, ne quod sciebamus, uideremur tacere. Ceterum non ignoro secundum interpretationem eorum posse et ita accipi: Scribe uisionem in qua Christus repromittitur, et prophetie tue uel in buxo, uel in tabulis, uel, ut Symmachus transtulit, paginis, hunc texe sermonem, quod tempore constituto, et in consummatione mundi ueniat Filius meus, qui saluet oues perditas domus Isrel, et alias quoque oues antiquis ouibus copulet, et unum efficiens gregem iungat duas uirgas, quas Ezechiel, id  est, uirtus Dei, sociatas et sibi inuicem coherentes tenet in prophetali manu . Quod si paululum, o propheta, uel tu, popule , se subtraxerit Christus, et uisus fuerit retardare, exspecta illum, ueniens enim ueniet, et non tardabit; et cetera que iam supra exposuimus. Porro quod Apostolus LXX magis testimonio abusus est, ad Romanos scribens: [b 50Kb] Iustus autem ex fide mea uiuet , et non eo quod habetur in Hebraico, causa perspicua est. Scribebat enim Romanis, qui Scripturas Hebraicas nesciebant: nec erat ei cura de uerbis, cum sensus esset in tuto, et damnum ex eo presens disputatio non haberet. Alioquin ubicumque diuersus est sensus, et aliter scriptum est in Hebraico, aliter in LXX, nota eum uti his  testimoniis que a Gamaliele doctore legis didicerat.

 Et quomodo uinum potantem decipit, sic erit uir superbus, et non decorabitur, qui dilatauit quasi infernus animam suam, et ipse quasi mors, et non adimpletur. Et [c 1Kb] congregabit ad se omnes gentes, et coaceruabit ad se omnes populos. Numquid non omnes isti super eum parabolam sument, et loquelam enigmatum eius, et dicetur: ue ei qui multiplicat non sua: usquequo aggrauat contra se densum lutum? numquid non 613 repente consurgent qui mordeant te: et suscitabuntur lacerantes te, et eris in rapinam eis? Quia tu spoliasti gentes multas, spoliabunt te omnes qui reliqui fuerint de populis propter sanguinem hominis, et iniquitatem terre, ciuitatis et omnium habitantium in ea. LXX: Qui autem arrogans est et contemptor, uir  superbus, nichil perducit ad finem: qui dilatauit sicut infernus animam suam, et iste quasi mors, non adimpletur. Et congregabit ad se omnes gentes, et accipiet ad se omnes populos: nonne uniuersa hec aduersum eum parabolam sument, et propositionem ad narrationem eius, et dicent: ue qui multiplicat sibi que non sunt sua: usquequo aggrauat torquem suam grauiter,  quia subito consurgent mordentes eum, et uigilabunt insidiatores tui, et eris in rapinam illis? Quia tu exspoliasti gentes multas, exspoliabunt te omnes reliqui populi propter sanguinem hominum et impietates terre, et ciuitatis, et omnium habitatorum eius. Cum hec de Christi aduentu sint repromissa, siue, ut quibusdam placet, de uisionis fine, et de completione auxilii Dei: quod qui crediderit esse uenturum, uiuet ex fide sua: qui uero incredulus fuerit, Domini anime displicebit: Nabuchodonosor rex Babylonius decipietur superbia sua. Et quomodo uinum contra potantem facit, et postquam surrexerit, neque pes, neque mens suum officium tenent; omnisque letitia, et mentis exhilaratio uertitur in ruinam: sic uir superbus non decorabitur, nec uoluntatem  suam [a 21Kb] perducet ad finem, et iuxta Symmachum , hoc est, in rerum omnium erit penuria. Qui, quasi mors et infernus, non saturatur occisis: et omnes gentes cunctosque populos suo imperio subiugans, finem auaritie non putauit. Nonne cum inebriatus fuerit poculo Domini, et meraco calice consopitus, omnes super eum per comparationem loquentur, ? ue ei qui totum orbem uastans, non saturatur rapinis, nec desinit exspoliare iam nudos, et ad hoc tantum seuit, ut [b 1Kb] deuoret, et iniquitatis et predarum onere quasi grauissima torque se deprimat. Simulque considera quam eleganter multiplicatas diuitias densum appellauerit lutum. Numquid 614 non repente consurgent Medi atque Perse, qui Babyloniorum imperium  destruentes, mordeant eum primum, et postea lacerent: fiatque eis Nabuchodonosor in rapinam, et uastator totius orbis exspolietur a reliquis populis, qui manum et crudelitatem illius euadere potuerunt? Hoc autem ei fiet propter sanguinem hominis, id est, Iude, et iniquitatem terre, uidelicet Isrel, et ciuitatis, haud dubium quin Ierusalem et omnium habitantium in ea generaliter populum significans. Discutiamus et Septuaginta. Omnia que de Babylone et Nabuchodonosor diximus, referri possunt ad mundum istum, et ad diabolum, qui uere arrogans et superbus, et aliquid esse se credens, nichil perducet [Al. perducit] ad finem. Siquidem conatus eius et omnis labor habebit interitum: qui in similitudinem inferni, et mortis, non saturatur  occisis, et omnium gentium deceptione letatur, et ad se populos congregat. Qui cum eum uiderint missum in Abyssum, et tartaro traditum, ea que in prophetis parabolice, et legerant, uidentes esse completa, et interpretantes super eo, consona uoce memorabunt: ue diabolo, qui multiplicauit sibi non sua. ue perdici, que congregauit  que non peperit. Usquequo? uel increpantium est uox ista, uel iudicii diem demonstrantium. Et aggrauans torquem suam infinito pondere. Et pulchre, quia arrogans et superbus est , torques grauissima sit, ut curuet quod fuerat erectum. Et istud eueniet quia subito consurgent qui mordeant eum, uel angeli, [c 1Kb] cum quibus diabolus tradetur in penam, uel qui ab eo tenti fuerant, agentes postea penitentiam: et ad Christi uexilla conuersi, mordebunt eum, iuxta illud quod alibi dicitur: uiri pacifici tui posuerunt insidias tibi . Denique sequitur: Et euigilabunt insidiatores tui, id est, quos ante consopieras, quos inebriaueras, illorum insidiis subiacebis, uastantium regnum  tuum, et eos qui captiui fuerunt in Christi turmas redigentium. Tu enim depredatus es gentes multas, et Iudaicum populum 615 ornatu et uestibus, quas ei dederam, spoliasti: idcirco omnes reliqui populi, qui tuo imperio non subiecerint [Al. subiecere] ceruicem, spoliabunt te, et nudum facient. Quia et tu interfecisti gentes plurimas, et fudisti sanguinem earum. Sed et terre impietas, id est, Iudaice, et ciuitatis Ierusalem, et omnium habitatorum eius (qui dixerunt aduersum Creatorem suum: Crucifige, crucifige eum: sanguis eius super nos et super filios nostros [Ioan. XIX, 6], reuertetur in caput tuum, et exspoliationis tue cause erunt. Potest autem hoc ipsum et de Antichristo interpretari, qui intantum erit arrogans et superbus, ut in templo  Dei sessurus sit, faciens se Deum. Et, quasi infernus et mors, tantos interficiet, et ad se congregabit, ut, si fieri possit, decipiat etiam electos Dei . Congregabit quoque ad se omnes [d 1Kb] gentes, et uniuersos populos in suum ducet errorem. Qui cum postea interfectum illum spiritu oris Christi uiderint, intelligent uera esse que de eo ante predicta sunt, et dicent omnia que sequuntur, eadem intelligentia, qua exposuimus super diabolum. Quod autem dicit, exspoliabunt te omnes reliqui populi propter sanguinem hominum, et impietatem terre, et ciuitatis, et omnium habitantium in ea, reliquos populos sanctos intelligamus, qui Antichristo non seruierunt, a quibus exspoliabitur impius propter impietatem quam exercuit in uniuersam terram, et  uastationem ciuitatis Ecclesie, et persecutionem omnium, qui habitauerunt in ea. Tanta enim uastitas, et tanta impietas in fine rerum, Antichristo seuiente, grassabitur in Ecclesiis, et multiplicata iniquitate multorum, intantum refrigescet caritas , ut Dominus qui cordis arcana cognoscit, et quod futurum est, non ignorat, dixerit: Putas, ueniens  Filius hominis inueniet fidem super terram ? Possumus quoque secundum Ioannem apostolum (qui scribit: Sicut audistis quia Antichristus ueniet, nunc autem Antichristi multi sunt  omnes hereticos, et uniuersum dogma peruersum arrogantium sibi scientiam, et simplicitatem Ecclesie contemnentium, qui nichil perducunt ad finem, sed [a 1Kb] delectantur mortibus plurimorum, arrogantes 616 et superbos dicere, et totam continentiam capituli super eorum intelligentiam temperare: qui uere multiplicant sibi non sua, et quasi grauissimum lutum et ponderosam torquem, qua pertrahantur ad penas, sibi [b 1Kb] congregantes, spoliant gentes multas, et effundunt sanguinem hominum,  et impietatem exercent in Ecclesiam et in omnes habitatores eius. Sed reliqui populi, Ecclesiastici uidelicet uiri, qui non fuerint eorum errore decepti, subito consurgent, et euigilabunt quasi de graui somno, et mordebunt eos, et insidiabuntur illis, et habebunt eos in predam. Quidam putant hoc quod dicitur: ue qui multiplicant sibi que non sunt sua, et cetera, de diuitibus posse accipi, qui possessionum terminos dilatant, et ea que non sunt hominis, hominis arbitrantes, congregant sibi, a quibus subito relinquentur. Quod autem non sit hominis, id est, animalis rationabilis, terrena possessio, et Dominus demonstrat, dicens: Si in alieno non fuistis fideles, quod uestrum est, quis dabit uobis ? totumque capituli textum super hac persona  edisserunt. Sed nescio an possint questionis et solutionis prophetice ordinem seruare.

 ue qui congregat auaritiam malam domui sue: ut sit in excelso nidus eius, et liberari se putat de manu mali: cogitasti confusionem domui tue: concidisti populos multos, et peccauit anima tua. Quia lapis de pariete clamabit, et lignum quod inter iuncturas edificiorum est, respondebit. LXX: O qui multiplicat auaritiam malam domui sue, ut ponat in excelso nidum suum, et eruatur de manu malorum, cogitasti confusionem domui tue: consumpsisti populos multos: et peccauit anima tua; propter quod lapis de pariete clamabit, et scarabeus de ligno loquetur ea. Adhuc ad ipsum sermo est, qui sibi coaceruet mala, et diuitiarum multitudinem non intelligat causam  esse ruine sue domus; simulque per metaphoram superbie arguitur, quod ad a uium similitudinem in excelso posuerit nidum suum, et arbitratus sit erui se de manu mali, id est, numquam uenire in hostium potestatem: quod superbie consilium, et arrogans cogitatio finem habuit ignominiam. Interfecisti populos multos, et in aliis occidendis contra animam 617 tuam deseuisti, et in tanta [Al. in tantum]  crudelitate bacchatus es, ut, si dici potest, lapides ciuitatis et ligna parietum quos subuertisti, tuam ferociam clamitent. Tale quid et Dominus in Euangelio contra Phariseos obiurgantes, quare non increparet pueros acclamantes sibi: Osanna in excelsis filio Dauid, benedictus qui uenit in nomine Domini, Osanna in excelsis. Non legistis, inquit, quia scriptum est : Ex ore infantium et lactentium perfecisti laudem? Et si isti tacuerint, lapides clamabunt . Licet enim plerique ita intelligendum putent: si Iudei lacuerint, multitudo me gentium confitebitur: tamen hec est expressior et uerior intelligentia: etiamsi homines tacerent [Al. taceant], et signorum meorum multitudinem lingua inuidens non loquatur, tamen lapides ipsi,  et fundamenta murorum, et parietum edificatio meam poterunt magnitudinem personare. Quod ut significantius fiat, ponamus litterature quoque secularis exempla. Crispus  loquitur in historiis: »Saguntini fide atque erumnis [c 1Kb] inclyti, pre mortalibus, studio maiore quam opibus, quippe apud quos [Al. queis] etiam tum semiruta menia, domus intecte, parietesque templorum ambusti, manus Punicas ostentabant.« Simile quid et Tullius ad Cesarem pro Marcello: »Parietes, medius fidius!  huius curie tibi gratias agere gestiunt, quod breui tempore futura sit illa auctoritas in his maiorum suorum et suis sedibus.« Porro quod nos interpretati sumus: Et lignum quod inter iuncturas edificiorum est, respondebit: pro quo Septuaginta  posuerunt: Et scarabeus de ligno loquetur ea, manifestius more suo transtulit Symmachus, , id est, et iunctura edificii lignea loquetur ea. Theodotio quoque, : necnon et quinta editio, : que et ipse interpretationes cum Symmachi et nostra interpretatione concordant; quod enim lingua Hebraica dicitur CHAPHIS  pariete clamabit quasi uermis in ligno loquens: et in altera: Lapis enim de pariete uociferabitur, et [d 12Kb] de ligno loquetur ea. Sed et Aquila aliud quiddam quam nos diximus posuit, , id est, et massa de ligno respondebit. Quorum interpretatio  quid sibi uelit, in Septuaginta translatorum expositione dicemus, in quibus pro ue, o positum est, et dirigitur sermo uel ad diabolum uel Antichristum, uel ad hereticos, qui multiplicant sibi auaritiam malam. Mala autem dicitur auaritia, ad distinctionem bone, ut sit bona auaritia doctoris Ecclesiastici, qui numquam satiatur multitudine sectatorum, et quanto plures habuerit discipulos, tanto magis ad doctrine studium concitetur. ue ergo ei qui multiplicat sibi auaritiam pessimam, ut congreget domui sue conuenticula peruersa, et ponat in alto nidum suum, ut eruatur de manu malorum. Pollicentur enim et diabolus et Antichristus et heretici, eos qui suum dogma suscipiant, fore in celestibus possessuros regna celorum, et gehenne incendia non  sensuros. Et cum hec repromiserint, consilium ipsorum ad perfectum uenire non poterit: sed erit consilium confusionis et ignominie domus [Al. domui] eorum, postquam que fuerant repromissa, falsa ipse rerum finis ostenderit, cum [Al. tunc] probabitur confusionis esse consilium, non salutis. Iste, ut diximus, peruersitatis doctor consumpsit populos multos, et quanto plures habuit in comitatu suo, tanto magis deliquit contra animam suam. Denique Ecclesie eius lapides, et , id est, scarabeus de ligno, clamabunt contra auaritiam superbi, eo quod omnes gentes sua persuasione deceperit. Lapides, stolida corda credentium doctrinis hereticorum possumus intelligere, et scarabeum de ligno, magistros quosque peruersos, qui turpis lucri gratia  619 assumentes predicationem crucis, loquuntur ex utero. Deus enim eorum uenter est, et omnia ciborum causa faciunt, qui rediguntur in stercus ; et ad hoc tantum assumunt crucem, ut auaritiam et superbiam magistri sui diaboli doceant ore uipereo. Si quando uideris hereticorum quempiam, quasi recondita et occulta mysteria contra Ecclesiam loqui, et domum diaboli domui preferre Christi, dicito: Lapis de pariete clamat, et cantharus de ligno loquitur. Legi in cuiusdam uolumine, propterea cantharum super hereticis intelligi, quia dogmata habeant stercori comparanda. Unde et Apostolus, doctrine ueteris errorem dicit se reputasse in scybala, id est, in stercora . Non quod Lex uetus, ut  Manichei arbitrantur, ad comparationem Euangelii scybala computetur , sed quod doctrine Phariseorum, et precepta hominum, et Deuterosis () Iudeorum stercora dicantur ab Apostolo. Scio quemdam de fratribus, lapidem, qui de pariete clamauerit, intellexisse Dominum Saluatorem, et scarabeum de ligno loquentem, latronem qui Dominum blasphemauerit: quod licet pie possit intelligi: tamen quomodo cum uniuerso prophetie contextu possit aptari, non inuenio. Sunt nonnulli qui putent cantharum de ligno loquentem, et ad Saluatoris personam referri posse, quod impium esse ex ordine ipso sermonis apparet. Cantharus  enim de ligno loquetur ea, non intelligitur in bonam, sed in malam partem, id est, loquetur auaritiam pessimam multiplicantis aduersus domum suam, et confusionem diaboli, et cetera que de iniquitate eius et scelere precesserunt. Quod autem ait Aquila, et massa de ligno respondebit, Massam referimus ad illum sensum, quem Dominus posuit in Euangelio: Cauete uobis a fermento Phariseorum . Cumque dubitarent apostoli, et quidnam esset, scire non possent, Euangelista interpretatus est, dicens: Dixerat autem eis de doctrina Phariseorum. Recte igitur doctrina hereticorum de ligno loquitur: aliter enim persuadere non possunt, nisi gloriam ligni sue peruersitati preferant. Necnon et illud quod dixeramus: Quia lapis de pariete  620 clamabit, sicut uermis in ligno loquens [Al. loquitur], uel lapis de pariete uociferabitur, et de ligno loquetur ea, quidam e nostris uermem in ligno loquentem illum esse aiunt, qui dicit in psalmo: Ego autem sum uermis et non homo ; et auem uocalem ad eiusdem personam referunt, qui ait: Factus sum quasi passer solitarius in tecto , et cetera his similia.

 ue qui edificat ciuitatem in sanguinibus, et preparat urbem in iniquitate: numquid non hec sunt a Domino exercituum? laborabunt enim populi in multo igne, et gentes in uacuum, et deficient: quia replebitur terra, ut cognoscant gloriam Domini quasi aque operientes mare. LXX: ue qui edificat ciuitatem in sanguinibus, et preparat urbem in iniquitatibus:  nonne hec sunt a Domino omnipotente? et defecerunt populi multi in igne, et gentes multe coangustate sunt: quia replebitur terra ut cognoscat gloriam Domini, quasi aquam ad operiendum maria. Nulli dubium est quin iuxta litteram adhuc contra Nabuchodonosor loquatur sermo propheticus; et plangat eum quod edificet Babylonem in sanguinibus, et plurimorum ruinis ac mortibus illius menia construat. Qui quia hoc fecerit urbi, quam in sanguinibus construxerat, postea que a Domino inferantur, auscultat. Sequitur enim: Numquid non hec a Domino sunt exercituum? id est, que dicuntur. Laborabunt populi in multo igne, et gentes in uacuum, id est, incensa Babylone, frustra populi laborabunt, et nitentur in nichilum, et deficient populi gentis  Chaldaice. Quia replebitur terra ut cognoscat gloriam Domini, id est, cum Babylon fuerit euersa, manifesta fiet omnibus potentia uirtutis Dei, quasi aque operientes mare: sic gloria Domini terra uniuersa complebitur, sicut aque alueum et fundum contegunt maris. Hec ut diximus, iuxta litteram. Ceterum perspicuum est, quod et diabolus, et Antichristus, et hereticorum peruersa doctrina edificent ciuitatem in sanguinibus, id est, Ecclesiam suam in eorum quos deceperunt, interitu, et preparent urbem in iniquitatibus, loquentes contra Deum iniquitatem, et ponentes in excelso os suum. Quod cum fecerint, manifeste ostenditur, quia ex semetipsis edificent ciuitatem in sanguinibus, et preparent  eam in iniquitatibus. Sequitur enim: Non sunt hec a Domino omnipotente? id est, talis 621 edificatio non est a Domino sabaoth, quem nunc LXX interpretati sunt, omnipotentem. Deficient enim multi populi, et quamuis infinite gentes in eorum ducantur errorem, tamen uel lassabuntur, quod magis significat : uel certe coarctabuntur in angustum, et Ecclesie multitudini non poterunt comparari. Illis quippe in igne deficientibus (quod sentitur, aut diaboli principis sui igne consumptis, aut certe succensis igne Domini, de quo ait: Ignem ueni mittere super terram, et quam uolo ut ardeat , replebitur uniuersa  terra gloria Domini, quando ad predicationem apostolorum in uniuersum orbem exierit sonus eorum, sicut aque operientes mare , id est, ut omnem salsuginem, et amaritudinem seculi, quam terra biberat, pluente desuper diabolo, aque Domini operiant; et efficiant maris locum et amaritudinis pristine non apparere. Unde et in psalmo dicitur, Beati quorum remisse sunt iniquitates, et quorum tecta sunt peccata . Potest autem  et super Ierusalem intelligi ciuitatem plenam sanguine prophetarum, de qua Scriptura commemorat , quod redundauerit in ea sanctorum sanguis a porta usque ad portam. Et que dicit in Domini passione: Sanguis  eius super nos, et super filios nostros . Et ad quam Deus loquitur in Isaia: Cum leuaueritis manus ad me, non exaudiam uos: manus enim uestre sanguine plene sunt . Hec edificata est in iniquitatibus: in qua iuxta eumdem prophetam iustitia dormiuit. Nec est edificatio eius a Domino sabaoth. Unde defecerunt populi multi in igne: et gentes multe lassate sunt eo tempore quo uespasiani et Titi circumdata est exercitibus, et ad diem solemnem Pasche uenientes, urbe quasi carcere sunt reclusi: 622 et fame et penuria defecerunt, et usque ad extremas ruinas Hadriani eos perduxit obsidio [Al. obsidium]. Subuersa autem ciuitate sanguinum, et urbe iniquitatum, et populis igne consumptis, et gentibus que ad auxilium eorum uenerant,  huc illucque dispersis, et dimittentibus lassas manus, repleta est uniuersa terra gloria Christi, et  quasi aquis, ita sermonibus et doctrina eius uniuersus mundus coopertus est.

 ue qui potum dat amico suo, mittens fel suum et inebrians, ut aspiciat nuditatem eius. Repletus [a 1Kb] est ignominia pro gloria: bibe tu quoque, et consopire: circumdabit te calix dextere Domini, et uomitus ignominie super gloriam tuam: quia iniquitas Libani operiet te, et uastitas iumentorum [uulg. animalium] deterrebit eos, de sanguinibus hominum et iniquitate terre, et ciuitatis, et omnium [Al. hominum] habitantium in ea. LXX: ue qui propinat proximo suo subuersione turbida, et inebrians, ut aspiciat in speluncis eorum: saturitatem ignominie [b 8Kb] de gloria bibe et tu: et commouere, circumdedit te calix dextere Domini, et congregata est ignominia super gloriam tuam:  quia impietas Libani operiet te, et miseria bestiarum terrebit te: propter sanguinem hominum, et [c 16Kb] impietates terre et ciuitatis, et omnium habitantium in ea. Pro subuersione turbida, Symmachus interpretatus est, , id est, et emittens absque iudicio furorem suum. Theodotio [d 32Kb] , quod interpretatur ab effusione tua. Quinta editio , quod significat, de subuersione insperata ire tue. Aquila, [e 35Kb] , quod possumus uertere, de emissione furoris tui. In alia editione reperi, , quod ipsum in lingua nostra sonat: ue qui potum dat amico suo turbinem uolantem. Sed et alibi translatum legi: ue qui potum dat proximo suo , id  est, amentiam turbidam. Hoc propterea ut uerbum Hebraicum MASPHA , quod transtulerunt LXX subuersionem, sciri 623 possit quanta apud omnes editiones uarietate discordet. Igitur adhuc contra Nabuchodonosor inuectio est, quod oblitus conditionis sue, et quasi ignorans se esse hominem, alteri homini fel et amaritudinem propinarit. Possumus autem eum uel regem intelligere Iudee, uel generaliter omnes homines quod inebriauerit eos malis, ut uideret Sedecie et captiuorum omnium nuditatem. Pro quo interpretatus est Symmachus et quinta editio, ut uideret ignominias eorum. Dicuntur autem hec per metaphoram ebrii hominis, et nuditate [f 1Kb] turpati, quod Nabuchodonosor omnes inebriauerit calice furoris sui, cunctosque exspoliatos uiderit et captiuos,  et illi qui quondam gloriosi fuerant, in ultimam redacti sint seruitutem: hoc enim est quod ait: Repletus  est ignominia pro gloria, ut subaudiatur amicus, et proximus, siue consors regni, qui tuum, o Nabuchodonosor, calicem bibit. Unde quia inebriasti plurimos, tu quoque bibe de calice Domini et consopire: circumdaberis suppliciis dextere Domini, et cum ignominia uomitus tui omnia que absorbueras, egeres, et de sublimi gloria ad ultima deduceris mala. Quia iniquitas Libani operiet te; superbia, inquit, tua et euersio templi, et rapina sanctuarii te depopulabitur atque uastabit. Et quia semel nominauerat montem Libanum, sub eiusdem translatione uictimas, et sacrificia, uel certe multitudinem populorum, que interfecta est in Ierusalem, animalibus uel bestiis comparat, dicens: Et uastitas animalium opprimet te. Hoc autem omne patieris, quia uastasti  Iudam, subuertisti terram repromissionis, et ciuitatem Ierusalem omnesque habitatores eius. [a 1Kb] Adiui Lidde quemdam de Hebreis, qui sapiens apud illos, et uocabatur, narrantem huiuscemodi fabulam: Sedecias, inquit, a Nabuchodonosor rege cecatus in Reblatha, hoc est, Antiochie, uariisque irrisus modis, ductus est Babylonem . Ubi cum quadam die Nabuchodonosor conuiuii festa celebraret, iussit ei dare potionem, qua hausta, uenter potantis solueretur in fluxum: ac subito introductum ante ora epulantium, compulsumque ui uentris pollutum esse 624 stercore, et hoc esse quod nunc hic Scriptura dicat: ue qui potum dat amico suo, mittens fel suum et inebrians, ut aspiciat nuditatem eius, et ignominiam pro gloria:  quod scilicet ille qui rex potentissimus fuerat ad tale dedecus per eum sit deductus. Unde et comminatur ei Deus quod et ipse bibiturus sit huiuscemodi potionem, et passurus omnia, que passus est Sedecias. Hoc quam ridiculum sit, me tacente, cognoscitis. Si enim quod sequitur: Bibe tu quoque, et consopire, et circumdabit te calix dextere Domini, et uomitus ignominie super gloriam tuam, non de calice intelligunt, sed de malis, que bibiturus est Nabuchodonosor: ergo et ille calix quo Sedecie propinatum est, mala sunt intelligenda, non, ut illi uolunt, . Sin autem dicunt uere factum, et temperatam huiuscemodi potionem, ut supra retuli: ergo et calix iste quem bibiturus est Nabuchodonosor, estimandus est plenus, ut Deus sabaoth et Dominus  omnipotens pro uindicta magna Nabuchodonosor propinet , et faciat eum suo stercore pollui. Hoc aduersus Iudaicam traditionem. ueniamus autem ad intelligentiam spiritualem. ue tibi, diabole, siue Antichriste, uel hereticorum dogma peruersum, qui doctrinis tuis et potione turbida inebrias [Al. inebrians et subuertens et das] populos deceptorum, et subuertis priorem fidem, dans eis potionem, non de Siloa, non de Iordane, non de fontibus Isrel, sed de torrente Cedron, et de flumine Aegypti, de quo Ieremias dicit: Quid tibi et uie Aegypti, ut bibas aquam Geon ? pro quo in Hebreo scriptum  est SIOR , id est, turbidam atque cenosam: quamuis enim de paradiso Scripturarum flumina Aegypti exire credantur: tamen quia conculcantur pedibus Pharaonis, perdiderunt splendorem suum, et uiolata luto Aegyptio, uersa sunt in torrentes, de quibus sanctus quod euaserit, gratulatur dicens: Torrentem pertransiuit anima nostra . Quod si quis opposuerit torrentem Corath, de quo bibit Elias : et torrentem alium, de quo Dominus bibit in uia , hoc dicendum, quia quicumque in Aegypto fuerit, et in uia huius seculi, quamuis Moyses et Aaron, quamuis 625 Ieremias sit et Elias, tamen necesse est eum de tentationibus Aegypti et solitudinis bibere, unde et Domini sermo qui ob hoc carnem assumpserat,  ut biberet de torrente, considerans maiestatem suam dixit: Pater, si possibile est, transeat calix iste a me . Rursum uidens se esse in Aegypto, et aquas non posse mundari, nisi ipse potasset, ait: uerumtamen non sicut ego uolo, sed sicut tu uis. Hec propterea, quia diabolus subuersione et poculo turbido ac peruersis quibusque doctrinis inebriet proximos, id est, rationale animal, et faciat eos quos deceperit, respicere ad speluncas suas. Ecclesie enim dogmata libera sunt: die gratulantur et lumine. Qui autem inebriantur, nocte inebriantur : et qui eos inebriant, non ducunt in atria Domini, que nulla tectorum premuntur umbra, sed in speluncas. Fecerunt enim domum Patris que fuerat domus orationis, speluncas latronum , pollicentes  initiationes quasdam et mysteria, et recondita solumque hereticis nota secreta, de quibus loquitur et Isaias: Et manufacta omnia abscondent, inferentes in speluncas et in scissuras petrarum et foramina terre . Non ingrediamur ergo in speluncas hereticorum, nec abscondamur ibi, ubi impius Saul stercora doctrinarum suarum egerere consueuit : sed magis ascendamus ad speluncam excelsam montis Sina, ubi et Elias uidit Dominum , et Moyses posteriora eius ante conspexit . Et Isaias de Domino clamitans: Hic habitabit, ait, in spelunca excelsa . Si quis autem non habet poculum turbidum et doctrinam hereticam, et magister Ecclesie est, et omnia facit turpis lucri gratia, et uendit  columbas in templo, hoc est dona sancti Spiritus, et in cathedra sacerdotali liberas suffocat aues, iste non facit quidem domum orationis speluncam latronum, sed facit domum Patris domum negotiationis. Post hec sequitur: Saturitatem ignominie pro gloria bibe tu, et commouere, id est, o diabole, o dogma peruersum, o heretice, qui te putabas calicem esse aureum, quo inebriantur omnes gentes, ut uiderent speluncas et secreta tua, pro glorie magnitudine replere saturitate ignominie, et reputare in uas fictile opera manuum figuli: bibe et tu de calice Domini, de quo in psalmo 626 dicitur: Calix  in manu Domini, uini meri plenus mixto, et inclinauit ex hoc in illud: uerumtamen fex eius non est exinanita . Et a priori sententia commouere, et noli putare firma esse et stabilia, in quibus primum stare cupiebas: quia circumdedit te calix dextere  Domini. Porro quia propinasti proximo tuo subuersione turbida, congregabitur ignominia super te, et super gloriam tuam, quam primum te habere credebas: istudque patieris, quia impietas Libani operiet te, secundum illud quod dicitur: Et oratio eius fiat in peccatum . Libanus enim mons iuxta Grecum sermonem est thuri: thus autem est spiritualis thymiamatis, quod est cultus Dei. Idcirco hereticorum peruersa oratio et non Euangelica simplicitate  directa, eis uertetur in peccatum, et impietas cultus Dei operiet eos. Unde sequitur: Et miseria bestiarum terrebit te propter sanguinem hominum, et impietates terre, et ciuitatis, et omnium habitantium in ea. Et est sensus: Eos quos tuis fraudibus decepisti, et de ouibus Christi fecisti esse bestias tuas, cum uideris in miseria, et pro errore sustinere supplicia: tunc terreberis, tunc iacebis. Ac ne arbitreris me, quia Libanum et eius bestias nominaui, de brutis animalibus, et non de hominibus loqui, manifestius tibi dico: Sustinebis hec, quia multorum hominum fudisti sanguinem, quos Deo perire fecisti. Et exercuisti impietatem in terra uiuentium, in terra mansuetorum, et impietas tua in ciuitate quoque Domini deseuit, id est, in Ecclesia eius; multosque qui habitabant  in ea, impietatis tue fecisti esse participes. Hoc sub persona hereticorum dictum sit. Ceterum si uolumus de Antichristo intelligere; siue de diabolo qui operaturus est in Antichristo, et iste calice suo, quo Christi cupiet subuertere disciplinam, inebriabit plurimos, ut ebrii inegrediantur speluncas eius: sed postquam finis aduenerit, pro ea gloria qua se magnificauerat, implebitur ignominia. Implebitur autem, quia bibet suppliciorum calicem, et commouebitur, nequaquam firmus in malitia sua, sed trepidus, et sero penitens. Circumdabit enim eum calix dextere Domini, qui est Dominus atque Saluator, quando interfecerit eum spiritu oris sui, et destruxerit 627 illuminatione aduentus sui. Tunc omnis ignominia quam sibi cogitationibus, factis,  sermonibus congregauit, ueniet super gloriam eius: ut quantum ante putabatur inclytus, tantum postea ignominia plenus sit. Blasphemauit enim in Deum, et impietas quam exercuit in Libano, operiet eum, et multorum hominum furor, qui aduersum Dei Ecclesiam debacchati sunt, ipsi imputabitur: nec poterit eleuare ceruicem, sed terrore deprimetur in terram. Multos enim homines interfecit, et totum orbem, id est, Ecclesiam Christi et habitatores eius sua impietate uastauit. Sciendum igitur et hoc capitulum,  quod nunc exposuimus, id est: ue qui potum dat proximo suo subuersione turbida; et priora tria in quibus dictum est: ue qui multiplicat sibi que non sunt sua, et: ue qui congregat auaritiam malam domui sue, et: ue qui edificat ciuitatem in sanguinibus, et [a 1Kb] iuxta historiam, et iuxta anagogen, uel aduersum Nabuchodonosor, uel aduersus diabolum et Antichristum et hereticos posse equaliter accipi.

 Quid prodest sculptile, quia sculpsit illud fictor suus, conflatile et imaginem falsam? quia sperauit in figmento fictor eius, ut faceret simulacra muta. LXX: Quid prodest sculptile, quia sculpserunt illud; formauerunt illud conflatile, imaginem falsam? quia confidit fictor in figmento suo, ut faciat idola muta. Consequenter superioribus   de Nabuchodonosor dicitur, quod fabricatus sit statuam idoli Bel, et posuerit eam in campo Dura: [b 1Kb] siue, ut in Hebreo scriptum est, Dora super quo plenius in Daniele legimus . Miratur itaque Scriptura regis amentiam et stultitiam, quia ipse iusserit statuam auream fieri, et fictor confidat in simulacro quod finxit: quod quidem possumus et generaliter contra omnes idolorum accipere cultores. Nec putemus unum esse quod sculpitur, et conflatur. Sculpturam quippe possumus in lapidibus et in marmoribus accipere: conflatura uero in his metallis intelligitur, que solui possunt atque conflari; uerbi gratia, auro, argento, ere, plumbo, stannoque. Hoc dictum sit, ut iuxta tropologiam scire possimus quid sit inter sculptile atque conflatile. 628 Legimus in  Deuteronomio: Maledictus omnis qui fecerit sculptile et conflatile, opus manuum artificis, et posuerit illud in abscondito . Sculptile et conflatile reor, dogmata esse peruersa, que ab his a quibus facta sunt, adorantur. uide Arium sculpsisse sibi idolum creature, et adorasse quod sculpsit. Cerne Eunomium conflasse imaginem falsam, et conflationi sue curuare ceruicem. Signanterque Scriptura: Et ponet, inquit, illud in abscondito. Habent enim et ipsi orgia sua, et quasi [c 1Kb] pro perfectis quibusque discipulis tradunt abscondita sacramenta, que si ad lucem processerint, statim quod ficta sunt, arguuntur. Nihil igitur eis proderit sculptura et conflatio sua. Sculptura, que refertur ad lapides, in his dogmatibus intelligitur, que stultitiam prima fronte demonstrant.  Conflatio est ibi, ubi aliqua uidetur esse ratio sapientie secularis, et uelut quodam auro, ita disciplinis philosophorum et splendore eloquentie idolum conflatum est. Nihil ergo proderit figmentum fictori suo. Et mutum surdumque simulacrum adoratorem suum audire non poterit. Si quando uideris aliquem nolle credere ueritati, et ostensa suorum dogmatum falsitate, in cepto studio perseuerare, congrue poteris dicere: Sperat in figmento suo, et facit simulacra muta uel surda: quippe apud Grecos  utrumque significat: quamquam Symmachus interpretans, muta magis uideatur intellexisse quam surda. Nec moueat quempiam illud Scripturarum, de quo sepe diximus: Quis, putas, fidelis et sapiens dispensator ? Et in alio loco: Quis sapiens et intelliget [Al. intelligit] hec ? eo quod quis, uel quid, pro raro accipiatur: cum possimus et de alio loco pro impossibili hoc ipsum accipere: Quis nos separabit a caritate Christi: tribulatio, an angustia ? et cetera. Et de presenti capitulo: Quid prodest sculptile, quia sculpsit illud fictor suus? In utroque enim impossibilitas demonstratur, quod nec Apostoli caritatem ulla tribulatio et angustia diuidere possit a Christo, nec in idolis sit ulla utilitas.

 . ue qui dicit ligno, expergiscere; surge, lapidi tacenti : numquid ipse docere poterit? 629 Ecce iste coopertus est auro et argento, et omnis spiritus non est in uisceribus eius. Dominus autem in templo sancto suo: sileat a facie eius omnis terra. LXX: ue qui dicit ligno, euigila et exsurge: et lapidi, eleuare; et ipsum est imago, et est productio auri et argenti, et omnis spiritus non est in eo. Dominus autem in templo sancto suo: reuereatur a facie eius omnis terra. Et hoc similiter uel aduersum Nabuchodonosor, uel aduersum omnes qui uenerantur idola, accipi potest. Et describitur error humanus, quod argentum, aurum, gemmas et sericum, quibus uel obuoluta, uel [a 1Kb] operta sunt idola, pre fulgore materie deos estimant, cum formam quidem potuerit  artifex dare: animam autem, qua uegetantur artus, nequiuerit. Et econtrario Dominus dicitur in templo sancto suo : non in templo manufacto, sed uel in celis, uel in unoquoque sanctorum, iuxta apostolum dicentem: An nescitis, quoniam templum Dei estis, et spiritus Dei habitat in uobis ? Et alibi: Corpora uestra templum Dei sunt ; uel in Filio, sicut ipse ait: Pater in me manens, ipse facit opera . Aut certe iuxta illud, quod celos et terras, maria et uniuersum mundum :

Spiritus intus alit; totamque infusa per artus,
Mens agitat molem, et magno se corpore miscet:
mundus omnis qui celo constat, et terra, et celorum  circulis clauditur, Dei domus esse perhibetur. Unde et Apostolus confidenter: In ipso enim, ait, uiuimus, et mouemur, et sumus . Quod si quis opposuerit, quomodo spiritus in idolis non esse dicatur, cum omnibus simulacris assideant immundi spiritus, discat Scripture sancte consuetudinem, numquam spiritum peruersum absolute, sed cum additamento aliquo spiritum nuncupari: sicut ibi: Spiritu fornicationis seducti sunt . Et in Euangelio: Cum autem spiritus immundus  exierit de homine , et cetera his similia. Spiritus autem ubicumque solus et absolute sine aliquo additamento legitur, semper refertur ad bonam partem, id est, ad Spiritum sanctum, ut est illud Apostoli: Qui seminat in Spiritu, de Spiritu metet uitam eternam . Et alibi: Fructus 630 autem Spiritus est caritas, gaudium, pax ; et in alio loco: Spiritu ambulate, et desideria carnis non perficietis . Neque hoc dicimus, quod non et Spiritus sanctus cum additamento ponatur: uocatur enim et Spiritus sanctus, et spiritus principalis, et spiritus rectus, et spiritus Dei, et cetera his similia; sed quod Spiritus sanctus, et cum additamento et solus sepe ponatur; spiritus autem peruersus nusquam nisi cum additamento  lectus sit. Sed et illud dici potest , quod aliud sit; Omnis spiritus non est in eo; aliud si dixisset: Omnis spiritus non est circa eum: potest enim assidere simulacris; ceterum intrinsecus esse non potest. Unde et Aquila significantius uertit Hebraicum dicens: Et spiritus eius non est in uisceribus, siue in medio eius. Propterea sciendum in quibusdam Hebraicis uoluminibus non esse additum, omnis; sed absolute, spiritum legi. Quod si quis ratione superatus in bonam partem acceperit spiritum, et quesierit, cur si de Spiritu sancto dictum sit, cum additamento legatur: Et omnis spiritus non est in eo? sciat omnem spiritum, diuersas gratias intelligi Spiritus sancti: ut sit sensus: Nihil in se  gratie, nichil poterit habere uirtutis. Quod quidem et iuxta tropologiam magis intelligitur, quod in uniuersis idolis hereticorum et figmentis diaboli, nulla sit gratia Spiritus sancti; sed imaginem diuinitatis et pulchritudinem dogmatum preferre uideantur, cum in illis nichil spirans sit et uitale. Dicamus et illud, ne lectorem uideamur celasse quod nouimus, spiritum et uentum apud Hebreos eodem appellari uocabulo, id est, RUA , et pro sensu loci, uel spiritum accipi solere, uel uentum. Ergo et in hoc loco, spiritum uel pro uento accipere possumus, quod nichil spiret in idolis; uel pro anima, quod simulacra [b 1Kb] inanimata sint. Quod autem spiritus accipiatur pro anima, manifeste significat Saluatoris oratio: Pater, in manus tuas commendo spiritum  meum . Neque enim iehsu aut peruersum spiritum , aut Spiritum sanctum, qui et ipse Deus est, Patri poterat commendare, et non potius animam suam, de qua dixerat: Tristis est anima mea usque ad mortem . Et: Nemo potest eripere animam meam a me: sed uoluntate mea depono animam meam, et sponte mea rursum assumo eam .



LIBER SECUNDUS.


 631-632 Alterum, mi Cromati, papa uenerabilis, in Abacuc librum scribimus, proprium Cantico eius opusculum dedicantes, sermonemque epicum et Psalterii, id est, lyrico more compositum, totis uiribus aggredientes. Sibilet igitur [a 1Kb] excetra, et Sardanapalus insultet, turpior uitiis quam nomine : nos ceptum carpamus iter; et orationibus tuis, qui carnem uirtute superasti, manifestissimam de Christo prophetiam in octauo propheta, id est, in resurrectionis Dominice numero disseramus.

Oratio Abacuc prophete pro ignorationibus. LXX: Oratio Abacuc prophete cum cantico. Aquila et Symmachus et quinta editio, sicut nos, pro ignorationibus transtulerunt: solus Theodotio ;  id est, pro uoluntariis, et pro his qui sponte delinquunt. Hoc propterea ut intelligamus  nullum, orationem cum Cantico transtulisse. Nam et in Hebraico habet AL [b 1Kb] SEGIONOTH  quod dicitur, , et nos transtulimus, pro ignorationibus. Est autem sensus, quia supra temere dixerat: Usquequo, Domine, clamabo, et non exaudies? uociferabor ad te uim patiens, et non saluabis? Ac deinde in secunda querimonia: Quare non respicis super iniqua agentes, et taces, deuorante impio iustiorem se? Ad hoc  audierat: Scribe uisum, et explana eum super tabulas. Et post cetera: Ecce qui incredulus est, non erit recta anima eius in semetipso: Iustus autem in  fide sua uiuet. Et didicerat uel Nabuchodonosor, uel  diabolum, uel Antichristum positum in iudicio peccatorum, et fortem ad corripiendas gentes: nunc agit penitentiam, et plangit quod temere sit locutus: petitque ueniam, ut misericordiam consequatur, quia ignorans fecit. Unde et Dauid: Delicta, inquit, iuuentutis mee, et ignorantias meas ne memineris . Sunt qui putent orationem esse prophete, ut in aduentu Christi error auferatur hominum: unde et prophete nomen sit titulo prenotatum, quod prophetico spiritu oret tolli caliginem, et reddi lucem; auferri imaginem, et tribui ueritatem. Quod autem prophetia sit, et totus Cantici textus ostendit, et maxime illud: In medio duorum animalium cognosceris. Et: Cum appropinquauerint anni, notus eris. Et de iudicio: Cum turbata  fuerit anima mea in ira, misericordie recordaberis. Et rursum de aduentu Christi: Deus a Theman ueniet, et  sanctus de monte umbroso et condenso. Necnon in futurum: Pauebunt tabernacula terre Madian, et ascendens super equos tuos, et extendens extendes arcum tuum super regna. Si autem aliquis quesierit, quare solus Theodotio, pro spontaneis, transtulerit, possumus dicere, uel 633 confessionem prophete, quod non aliqua necessitate, sed sponte peccauerit, male sentiens de iudicio Dei; uel certe futuram gentium fidem demonstrari, quod priorem errorem uoluntarie relinquentes, in eum crediture sint, qui in Cantico repromittitur. Legimus in psalmo decimo sexto: Oratio Dauid. Et in alio similiter: Oratio Dauid. Et in octogesimo nono: Oratio Moysi hominis Dei. Et in centesimo primo: Oratio pauperis cum anxiatus fuerit, et coram Domino effuderit precem  suam. Et sicubi alibi nomen orationis infertur: attamen nullo loco cum Cantico legitur. Et nescio, an decens sit orare cum Cantico, nisi forte iuxta Septuaginta orare dicimus prophetam pro aduentu Christi, et hoc ipsum cum delectatione, et psalmis et Cantico prophetare, ut et in eo quod oratio est, deprecetur Patrem, et in eo quod Canticum, Patris, qui miserit Filium, et Filii qui uenerit, laus dicatur. Hec de titulo Cantici. uideamus nunc que dicantur in Cantico.

 Domine, audiui auditionem tuam, et timui: Domine, opus tuum in medio annorum uiuifica illud. LXX: Domine, audiui auditum tuum, et timui: Domine, ÷ consideraui ** opera tua, ÷ et obstupui ** in medio duorum animalium cognosceris.  Pro eo quod nos et Aquila et Theodotio transtulimus, uiuifica illud, Symmachus interpretatus est, reuiuifica illud. Quod autem Septuaginta dixerunt, consideraui et obstupui, nec in Hebreo habetur, nec apud quempiam aliorum Interpretum, ut sublatis his, que in Hebraico non habentur, possit legi iuxta Septuaginta: Domine, opera tua in medio duorum animalium cognosceris: quod quia uidebatur, superiora coniuncta sunt. Legimus autem in Hebreo ADONAI, id est, Domine, PHALACH, opus tuum, BACEREB, in medio, SANIM, annorum, [c 2Kb] HEIEU, uiuifica illud. Hoc propterea ut que superflua sunt, in Septuaginta manifeste addita cognoscamus. Hebrei iuxta historiam hunc locum ita explanant: Domine, audiui auditionem tuam, et timui. Audiui, inquit,  penas quas Nabuchodonosor et diabolo preparasti, in quibus dixisti ei: ue qui multiplicat non  sua . 634 Et secundo: ue qui congregat auaritiam malam domui sue . Et tertio: ue qui edificat ciuitatem in sanguinibus, et preparat urbem in iniquitate . Et quarto: ue qui potum dat amico suo, mittens fel suum et inebrians. Et quinto: ue qui dicit ligno, expergiscere: surge, lapidi tacenti. Et sicut timore perterritus sum, quod draco magnus tantis uulneribus confodiendus sit, sic deprecor, Domine, ut quod promisisti, expleas, et finito tempore, reddas Christum tuum. Tu enim dixisti, quia adhuc uisus procul et apparebit in fine, et non mentietur. uiuifica ergo quod pollicitus es, hoc est, tuum imple promissum; non moriatur irritus sermo tuus, sed opere compleatur. Quod quidem iuxta nos, et de resurrectione Saluatoris intelligi  potest: ut ille qui pro nobis mortuus est, consurgat a mortuis, et uiuificetur. Iuxta Septuaginta autem multo alter est sensus, et debemus etiam uulgate editionis explanationem ponere. Domine, audiui in Scripturis sermonem tuum, et [a 1Kb] te mihi dante auriculam, iuxta illud quod loquitur Isaias: Addidit mihi auriculam ad audiendum ; ita audiui, ut tu uis audiri sermonem tuum. Et opera tua diligentius contemplatus , ex creaturis intellexi Creatorem, et per singula que fecisti, et que quotidie operaris in uniuerso mundo, totus obstupui, et sensu humanitatis amisso, in sanctam amentiam sum conuersus. uel certe admiratione turbatus, in laudes  tuas trepidus erumpo dicens: In medio duorum animalium cognosceris. Quod multi putant de Filio intelligi, et Spiritu sancto, eo quod Pater per Filium intelligatur et Spiritum. Que quidem et duo Seraphim in Isaia , et duo Cherubim, scribi interpretantur in Exodo , que contra se respiciunt [Al. respiciant et habeant et uelantes], et in medio habent oraculum; et in Isaia , uelantia caput et pedes Domini, in presenti tantum seculo uolent, et alter ad alterum mysterium inclament Trinitatis: et mittatur unus de seraphim, quod interpretatur ardens, et ueniat in terram et mundet prophete labia, et dicat: Ignem ueni mittere super terram, et 635 quam uolo ut ardeat . Hoc estimant alii, et ad hanc interpretationem multis  Scripturarum utuntur testimoniis. Porro simplex interpretatio, et opinio uulgi de Saluatore intelligit, quod inter duos latrones crucifixus agnitus sit . Qui autem melius, hoc dicunt, quod in prima Ecclesia que de circumcisione fuit, et de preputio congregata, duobus populis se hinc inde cingentibus, intellectus sit Saluator et creditus. Sunt qui duo animalia, duo intelligant Testamenta, nouum et uetus, que uere animantia sint atque uitalia, que spirent, et in quorum medio Dominus cognoscatur.

 In medio annorum notum facies. LXX: Cum appropinquauerint anni, cognosceris. Cum uenerit, inquit, tempus, et opere promissa compleueris, monstrabis, uera esse que pollicitus es. Siue cum appropinquauerit consummatio, et in extrema hora ad destruenda peccata uenerit Filius tuus, manifestius cognosceris. Sequitur:

Cum aduenerit tempus, demonstraberis, cum turbata fuerit anima mea. Quod, exceptis Septuaginta, nec in Hebraico, nec apud quemquam aliorum habetur interpretum. Et est sensus: Cum uenerit tempus, de quo dicitur: Tempore acceptabili exaudiui te, tempus aduentus Domini Iesu Christi : tunc, o Deus Pater, cognoscetur nomen tuum, quod ante occultum fuit hominibus, de quo dicit Dominus in Euangelio:  Pater, reuelaui nomen tuum hominibus . Quod autem infertur: Cum turbata fuerit anima mea, apud LXX interpretum editionem cum posterioribus copulatur, ut possit legi: Cum turbata fuerit anima mea in ira, et hucusque distinctio: deinceps inferatur, misericordie recordaberis; quod scilicet prophete sufficiat pro pena sola conturbatio, et ad iram Dei anima illius conturbata, nequaquam inferatur supplicium, sed iram excludat misericordia. Habet autem et ira Dei mensuras: quantum, et quanto tempore, et ob quas causas, et quibus inseratur, iuxta illud quod scriptum est: Cibabis nos pane lacrymarum, et potabis nos lacrymis in mensura . Quod si propheta turbatur ad iram Dei, et qui turbatus est, 636 impetrat misericordiam, quid nos sperare,  immo timere debemus, quorum omnia opera Dei digna sunt ira? Quod autem sequitur iuxta Hebraicum.

Cum iratus fueris, misericordie recordaberis. Non debemus putare, obliuisci Deum, et post iram sue misericordie recordari; sed quod nos eum in pena positi putemus obliuisci, iuxta illud: Usquequo, Domine, obliuisceris me in finem ? Nam et si quando tentationibus, quasi fluctibus operimur, et rapida demonum aduersus nos procella deseuit, uelut ad dormientem loquimur: Exsurge, quid dormitas, Domine? Simulque Dei cerne clementiam: non dixit, cum intuleris supplicia, misericordie recordaberis; sed cum iratus fueris. Qui autem irascitur, interdum non percutit, sed tantummodo comminatur. Quod et apostolus sentiens ait: Reuelatur  enim ira Dei de celo super omnem impietatem et iniquitatem hominum . Ubi autem reuelatur, non infertur, non percutit; sed reuelatur ut terreat, et territis non inferatur.

 Deus ab Austro ueniet, et Sanctus de monte Pharan. Semper. LXX: Deus a Theman ueniet, et Sanctus de monte umbroso et condenso. Diapsalma. Aquila et Symmachus, et quinta editio ipsum Hebraicum posuerunt THEMAN : solus Theodotio quid significaret Theman, interpretatus est, dicens [b 13Kb] ELOIM, ab Austro ueniet, et sanctus de monte  Pharan, in finem. Ex quo intelligimus a solis Septuaginta positum, de monte umbroso et condenso. Sed et hoc quod Septuaginta transtulerunt, , et nos posuimus, semper; Symmachus interpretatus est, in eternum: Theodotio, in finem: quinta editio ipsum Hebraicum SELA . Deus ergo ab Austro ueniet, id est, [a 1Kb] a meridie, a clara luce, et ab his, qui appellantur filii dierum. Unde et in Cantico canticorum, aquilonem sponsus abigit, et austrum uocat dicens: Exsurge, Aquilo, et ueni, Auster, perfla hortum meum, et fluant aromata mea . Deus semper in meridie est: Ubi, inquit, pascis? ubi cubas? in meridie . Et ad Abraham quando erat sub quercu, non uenit Deus nisi in meridie . Et  637 Ioseph qui in typo precessit Saluatoris, conuiuium fratribus facit meridie. Agnitio ergo Dei Patris his qui digni sunt, uenit in pleno lumine. Et agnitio Sancti, id est, Filii Dei, uenit de monte umbroso et condenso. Mons umbrosus atque condensus, uel ipse Pater intelligitur, plenus uirtutibus omnique sapientia, et maiestate sua cuncta protegens, et extendens alas, et confouens pullos suos: uel certe paradisus et celestia plena angelis, plena uirtutibus, plena arboribus uberrimis. Atque utinam et mihi contingat, ut ad uocem meam et ad expositionem Deus ueniat in claro lumine, et Filius eius, de quo scriptum est: Sancti estote, quoniam ego sanctus sum , de sublimitate eloquii umbrosi et condensi, et Scripturarum testimoniis hinc inde contexti,  et Patre simul Filioque ueniente, fiat eorum auditor habitaculum, et compleatur Scriptura, dicens: Ego et Pater meus ueniemus ad eum, et mansionem apud eum faciemus . Sed quia pro monte umbroso et condenso, in Hebreo scriptum est mons Pharan, et Pharan interpretatur os uidentis: pulchre iuxta interpretationem nostram, de eruditi sermone uiri uenit notitia Filii, et non qualicumque sermone, sed de eo qui plenus est lumine, plenus oculis, ut manifestus et purus ad aures audientium deferatur. Quod autem ait de monte, sublimia dogmata intellige. Audiui ego Hebreum istum locum ita disserere: Quod Bethleem sita sit ad Austrum, in qua natus est Dominus atque Saluator, et ipsum esse de quo nunc dicatur: Dominus ab Austro ueniet, hoc est  nascetur in Bethleem, et inde consurget. Et quia ipse qui natus est in Bethleem, Legem quondam dedit  in monte Sinai, ipse est Sanctus qui uenit de monte Pharan: Pharan quippe uicinus est locus monti Sina. Et quod infertur, diapsalma, id est, semper, habere sensum: ipse qui natus est in Bethleem, et qui in Sina, id est, in monte Pharan, Legem dedit, semper in uniuersis beneficiis, preteritis et presentibus, et futuris auctor est et largitor. De diapsalmate, quod Hebraice dicitur SELA [b 1Kb] , in Psalterio plenius disputatum est. Simulque 638 cerne iuxta Septuaginta, quod diapsalma non ponatur, nisi in Psalterio, et in presenti loco. Ex quo intelligimus recte a Septuaginta orationis Canticum prenotatum.

 Operuit celos gloria eius, et laudis eius plena est terra. Splendor eius ut lux erit: cornua in  manibus eius. Ibi abscondita est fortitudo eius. LXX: Operuit celos uirtus eius, et laudis eius plena est terra, et splendor eius quasi lux erit: cornua in manibus eius, et posuit dilectionem robustam fortitudinis sue. Pro eo quod Septuaginta interpretati sunt, et posuit dilectionem robustam fortitudinis sue: et nos diximus, ibi abscondita est fortitudo eius: Aquila transtulit, et posuit absconsionem fortitudinis sue: Symmachus, et posuit absconditam fortitudinem suam; solus Theodotio nostre translationi congruens, ait: et ibi absconsio fortitudinis eius. uerbum enim SAM  pro qualitate loci, et posuit intelligitur, et ibi: magisque in presenti loco ibi legendum est, quam posuit, ut sit sensus et ordo sententie: Cornua in manibus eius, et subaudiatur, ibi, id est, in cornibus abscondita  est fortitudo eius. Manifestum est autem iuxta Hebraicum quod in aduentu Christi cuncta repleta sint gloria, secundum illud quod in Euangelio dicitur: Gloria in excelsis Deo, et in terra pax hominibus bone uoluntatis . Et alibi: Pacem fecit in celis et in terra per sanguinem crucis, et sedit in dextera magnitudinis: uelociter enim currit sermo eius. Et alibi: Domine, Dominus noster, quam admirabile est nomen tuum in uniuersa terra ! Et rursum in Psalmo decimo octauo: In omnem terram exiuit sonus eorum, et in fines orbis terre [Al. terminos terre] uerba eorum . Splendor quoque eius, quasi sol iustitie, clara luce radiauit; et cornua in manibus eius, uexilla et tropea crucis, et in ipsis cornibus abscondita est fortitudo eius:  Cum enim esset in forma Dei, non rapinam arbitratus est equalem se esse Deo; sed exinaniuit se formam  serui accipiens: factus est obediens Patri usque ad mortem, mortem autem crucis . In cruce ergo paulisper abscondita est fortitudo eius, quando dicebat ad Patrem: Tristis est anima mea usque ad mortem : Et: Pater, 639 si possibile est, transeat iste calix a me . Et in ipsa cruce: Pater, in manus tuas commendo spiritum meum. Porro iuxta Septuaginta in eo quod dictum est: Operuit celos uirtus eius, nosse debemus minus esse quod operitur, ab eo quod operit: si tamen totum operiatur, et non ex parte, quod opertum est. Cum ergo uirtus Dei operiat celos, maior est celis uirtus eius, qua operiuntur celi. Celos autem eos esse qui portent imaginem supercelestis, et qui enarrent gloriam Dei, crebro legimus.  uirtutem quoque Dei Dominum Saluatorem, apostolus probat: Christus Dei uirtus, et Dei sapientia . Hec uirtus omnium specialium [Al. spiritualium] uirtutum quasi mater est: uerbi gratia, appellatur uirtus, sapientia, fortitudo, iustitia, temperantia, ueritas, sanctitas, redemptio: Christus autem factus est nobis a Deo sapientia, et iustitia, et sanctificatio, et redemptio. He igitur speciales uirtutes, in quibus Christus ostenditur , continentur in generali uirtute Dei, hoc est, in Domino Saluatore: atque in hunc modum et de terra intelligimus, quod qui primum propter imaginem terreni terra uocabantur, et dicebatur ad eos: Terra  es, et in terram ibis , in aduentu Saluatoris laude Domini repleantur. Cum autem et celi uirtute Dei operti fuerint , et uniuersa terra repleta laude Dei, tunc splendor eius ut lux erit. Imaginem autem Dei et splendorem glorie eius, esse Deum Saluatorem, apostolus non tacet: Qui postquam nobis apparuit splendor glorie Dei, reuersus est ad pristinam maiestatem . Etsi enim noueramus Christum secundum carnem: sed iam non nouimus eum iuxta carnem , uerum iuxta spiritum; quia, Quod factum est, in ipso uita erat, et uita erat lux hominum . Quod et manifestius in Euangelio Saluator ostendens ait: Pater, glorifica me gloria, quam habui apud te, priusquam mundus  fieret ; ut post ascensionem ad celos, sit splendor quod lux, hoc est, id incipiat Filius esse quod Pater est. Quod autem sequitur: Cornua in manibus eius, moris est Scripturarum, ut semper cornua pro regnis ponant. Nam et illud quod Anna loquitur in primo Regnorum libro: 640 Exaltauit cornu Christi sui , magnificentiam regni Saluatoris significat. Et in Daniele, decem cornua decem regna demonstrant . Sic autem nunc dicitur: Cornua in manibus eius, quomodo et alibi scriptum legimus: Cor regis in manu Dei : pro eo quod est, mens et principale cordis uiri  sancti  non uagatur extrinsecus; sed in Dei tutela situs est. Quia uero et in Hebreo, et in ceteris editionibus non habet scriptum: Cornua in manibus eius, sed in manu eius, quod dicitur IADO , manum Dei fortem atque robustam intelligamus Filium eius. Et in hac manu omnia regna celorum, eorumque qui ad celos nituntur ascendere, posita esse dicamus: quod et Isaias sonat, dicens: uinea facta est dilecto in cornu, in loco uberi , pro eo quod est, in regno. Ob hanc puto causam nullum cornutum animal inter immunda poni in Leuitico, et idipsum significare unicornem in Psalmis , siue ; et illud: In te inimicos nostros uentilabimus  cornu . Quod autem iuxta LXX legimus: et posuit dilectionem fortis uirtutis sue, etiam hoc de Christo intelligendum est, quod Deus Pater idcirco cooperuerit celos uirtute sua, et terram repleuerit laude, et splendorem suum fecerit esse ut lumen, et regnum posuerit in manu Filii sui, ut faceret dilectum suum ab hominibus diligi, et diligi non leuiter, sed uehementer et fortiter, ut qui eum fortiter dilexissent, et hererent in dilectione eius, nemo tolleret eos de manu illius. Econtrario diabolus facit amare nos mundum, et pro dilectione uirtutis diligere uitia, et non leuiter, sed fortiter, ita ut de nobis possit dici: Et posuit diabolus dilectionem fortem uitiorum suorum.

 Ante faciem eius ibit mors: et egredietur  diabolus ante pedes eius. LXX: Ante faciem eius ibit uerbum, et egredietur in campum post pedes eius. Pro eo quod nos transtulimus mortem, in Hebreo tres littere posite sunt, DALETH, BETH, RES, absque ulla uocali, que si legantur DABAR , uerbum significant; si DEBER, pestem, que Grece dicitur . Denique et Aquila ita interpretatus est, Ante faciem eius ibit pestis; Symmachus, Ante faciem eius precedet mors; quinta editio, Ante faciem eius ambulabit mors; 641 soli LXX et Theodotio sermonem pro morte interpretati sunt. Necnon in consequenti uersiculo, ubi diximus: Egredietur diabolus ante pedes eius, et LXX aliter transtulerunt, iuxta quos postea disputabimus: Aquila pro diabolo transtulit, uolatile; Symmachus autem et Theodotio, et [a 1Kb] quinta editio, uolucrem,  quod Hebraice dicitur RESEPH . Tradunt autem Hebrei, quomodo in Euangelio princeps demonum dicitur esse Beelzebub : ita Reseph demonis esse nomen, qui principatum teneat inter alios, et propter nimiam uelocitatem atque in diuersa discursum, auis et uolatile nuncupetur: ipsumque esse qui in paradiso sub figura serpentis mulieri sit locutus, et ex maledictione, qua a Deo condemnatus est, accepisse nomen: siquidem RESEPH, reptans uentre interpretatur. Hoc est ergo quod dicitur: statim cum uenerit Dominus et in Iordane fuerit baptizatus, et ad columbe descensum uox Patris intonuerit: Hic  est Filius meus dilectus, in quo mihi complacui , exeunti de aquis occurret diabolus; et ante pedes illius stabit mors, et coluber antiquus, qui quadraginta diebus tentauit eum in solitudine. Si autem iuxta LXX legerimus, ante faciem eius ibit uerbum, et egredietur in campos post pedes eius, hoc significat, quod sermo Dei ante uisitationem eius, que nunc allegorice facies dicitur, precedat et preparet corda credentium: ut praua in rectum, et inequalia sternat in planum: et auditoris anima quasi consectus ager, sementem possit recipere spiritualem.

 Stetit, et mensus est terram: aspexit, et dissoluit gentes, et contriti sunt montes seculi: incuruati sunt colles mundi, ab itineribus eternitatis eius. LXX: Stetit, et commota est terra: aspexit [Al. respexit], et distabuerunt  gentes: contriti sunt montes uiolentia: tabuerunt colles seculi itineris sempiterni eius. Stans Saluator et cuncta perspiciens, et oculo suo uniuersitatem mundi metiens, gentium multitudinem dissipauit: quibus dissipatis et dissolutis contriti sunt montes huius seculi, et incuruati sunt colles huius mundi. Sunt enim et alii montes et colles, quos salit et transilit sponsus in Cantico 642 canticorum , de quibus et in secundo graduum psalmo dicitur: Leuaui oculos meos in montes, unde ueniet auxilium mihi . Montes autem seculi ipsi sunt qui et montes tenebrosi; de quibus Ieremias precepit, ne impingantur pedes nostri super eos . Isti sunt colles in quibus regnabat Saul, quando interficiebat sacerdotes Dei : Gabaa quippe collis  interpretatur. Et eleganter incuruati sunt, inquit, colles mundi. Ante aduentum quippe Saluatoris erecta ceruice gradiebantur, et superbiam eorum humiliare nemo poterat. Contriti autem sunt et incuruati ab itineribus eternitatis eius, id est, Dei, quia eternitas illius ad nos uenire dignata est, siue quod semper a principio mundi usque ad incarnationem suam uenerit ad sanctos, et factus sit in singulorum manu sermo Dei, atque in uniuersis uincentibus ipse superarit, et eternum eius iter incuruauerit, colles montesque contriuerit. Hec per metaphoram iuxta Hebraicum dicta sint. Porro secundum LXX postquam faciem Dei sermo precesserit, et egressus fuerit in plana, Deus Pater uenit illuc, ubi ei [a 1Kb] ad sermonem suum regio preparata est, et uenit post pedes sermonis sui, et stat;  numquam ante precedens, sed semper exspectans, ut ille sibi muniat uiam. Ubi autem steterit iuxta pedes sermonis sui, ibi statim terra, opera uidelicet carnis et corporum non ualentia sustinere Dei presentiam, commouentur. Cumque commota fuerint, uirtus sermonis et presentia Dei respicit cunctas [b 1Kb] anime gentes, quas cogitationes et multiplices in diuersa sententias possumus intelligere, que illico  dissoluuntur ac tabescunt. Si quid etiam aduersum scientiam Dei se exaltauerat in terra, et sensum occupauerat audientis, hoc precedente sermone, [c 1Kb] et aduentu Dei, confringetur atque conteretur. Montibus autem confractis contritisque ad aspectum Dei, colles liquido consumentur, et redigentur ad nichilum. Non enim sunt montes Dei, sed montes seculi. Sempiternum enim iter Dei [d 1Kb] respiciens ad ea que suus sermo precedit, et fortius collibus seculi, consumet et destruet eos. Possunt autem montes et 643 demones intelligi, qui uersantur in hereticis, et eleuant se contra scientiam Dei: colles quoque alie demonum fortitudines, que faciunt homines corporum pulchritudinem, dignitates, diuitias, nobilitatem generis, ceteraque mundi bona  admirari. Licet uidere post aduentum sermonis Dei, et Dei Patris presentiam, quomodo humane anime commoueantur, et omne quod terrenum est, dissoluatur, et cogitationes pristine redigantur ad nichilum. Tunc destruuntur demones, tunc seculi altitudines ad nichilum deducuntur, et [e 1Kb] omnis hereticorum scientia, que primum tumebat, ad Dei sermonis aduentum humiliatur, conteritur atque consumitur. Et quod prius pulchrum et maximum uidebatur, quasi despectum abiicitur et paruum. Et hoc fit propter aduentum Dei et hospitium Christi, iuxta quod alibi scriptum est: Inhabitabo in eis, et inambulabo, et ero Deus eorum, et ipsi erunt mihi populus .

 Pro iniquitate uidi tentoria Aethiopie, turbabuntur pelles terre Madian. LXX: Pro laboribus  uidi tabernacula Aethiopum: pauebunt et tabernacula terre Madian. Aethiopes tetri [Al. teterrimi] et amantes tenebras, et ab omni luce alieni, qui draconis carne uescuntur (de quo scriptum est: Dedisti eum escam populis Aethiopibus , demones intelliguntur, quorum fit tabernaculum quicumque in hoc seculo propter honores et diuitias laborarit: quod significanter sub uno uerbo iniquitatis ostenditur, »Omnis enim diues, aut iniquus, aut heres iniqui est.« uide homines maria transire: ante potentum excubare fores: pati omnia que seruorum conditio uix patitur, ut diuitias congregent, ut aliquam accipiant dignitatem: et postquam hoc fuerint consecuti, tradere se luxurie et uoluptatibus et omni iniquitati, ut quod auaritia congregauit, luxuria consumat.  Isti ergo pro laboribus suis efficiuntur hospitium demonum, et qui templum Dei esse debebant, fiunt tabernaculum Aethiopum. Sed et hoc quod sequitur: Turbabuntur pelles terre Madian, siue pauebunt et tabernacula terre Madian, eosdem intellige tabernacula Aethiopum, et tabernacula terre Madian. Postquam enim ditati fuerint, et per fas ac nefas ad altissimum gradum conscenderint,  644 tunc conscientia peccatorum suorum, semper mortem, semper iudicium formidabunt, et ad leuem febriculam, quasi latrones in carcere, ita de eternis suppliciis suspirabunt. Madian autem in lingua nostra sonat ex iudicio, id est, condemnationem, et ostenditur quod metu iudicii eternarumque penarum semper in formidine sint, et cruciatus quos sentiunt se [Al. se sciunt] mereri, pauore quotidiano sustineant.

 Numquid in fluminibus iratus es, Domine: aut in fluminibus furor tuus, uel in mari indignatio tua? quia ascendens [Al. qui ascendisti] super equos tuos, et quadrige tue saluatio. Suscitans suscitabis arcum tuum, iuramenta tribubus que locutus es. Semper. LXX: Numquid in fluminibus iratus es,  Domine: aut in fluminibus furor tuus, uel in mari impetus tuus? Qui [Al. Quia] ascendens super equos tuos, et equitatio tua salus: intendens, extendens arcum tuum super sceptra, dicit Dominus. Diapsalma. Ubi Septuaginta diapsalma, et Aquila semper, ceteri ut supra similiter transtulerunt. Et quia ad tropologicam interpretationem festinat oratio, breuiter secundum litteram sensum capituli comprehendens, pergam ad reliqua. Sicut Iordanem, et mare siccasti Rubrum, pro nobis dimicans; non enim fluminibus et mari iratus es, aut quidquam insensibilia offensionis contrahere potuerunt: ita nunc quadrigas conscendens tuas, arcumque corripiens, salutem dabis populo tuo, et iuramenta que iurasti patribus nostris et tribubus, explebis in sempiternum. Quod  autem dicit: Numquid in fluminibus iratus es, Domine, aut in fluminibus furor tuus, uel in mari impetus tuus? dicit ambigue, et interrogantis magis eloquio quam probantis. Sunt enim et bona flumina, sunt et mala. Est mare pessimum, et est mare optimum. Bonorum fluminum illud exemplum est: Fluminis impetus letificat ciuitatem Dei . Et quod qui de aqua Domini biberit, fluent de uentre eius flumina aque salientis in uitam eternam . Malorum illud quod Pharao loquitur in Ezechiele: Mea sunt flumina, et ego feci illa , in quibus draco habitat, et multa his similia. Quod autem mare in bonam partem accipiatur, psalmus uicesimus tertius testimonio est, in quo 645 tropologice de Ecclesia dicitur [a 10Kb] sub , id  est, orbe terrarum: Domini est terra et plenitudo eius, orbis terrarum, et omnes qui habitant in eo: ipse super mare fundauit eum, et super flumina preparauit illum, id est, orbem. Quod autem a Domino fundatur super flumina, et preparatur super mare, utique in bonam partem accipitur. Necnon et illud quod de uinea dicitur que translata est de Aegypto: Extendisti propagines eius usque ad mare, et usque ad flumina flagella eius , usque ad mare puto  quod in bonam partem possit accipi. Et dicimus uerba diuina que manifestiora sunt, et quasi potum sitientibus prebent, hec dici flumina: ea autem que plena sunt sacramentis, et in profundo posita (de quibus dicit Apostolus: O profundum sapientie et scientie Dei ! et Propheta consonat: De profundis clamaui ad te, Domine , mare in Scripturis appellari. Hoc de eo quod possit et mare in meliori parte sentiri. Quod autem accipiatur et in contrario, multa testimonia sunt, de quibus illud et in Psalmis est: Hoc mare magnum et spatiosum: ibi naues pertransibunt, animalia parua cum magnis. Draco iste quem formasti ad illudendum ei . Et de Euangelio quando Saluator increpuit uentos et mare et dixit ei: Tace et obmutesce . Quod enim increpatur, malum est, iuxta illud Zacarie: Increpet Dominus in te, diabole . Et ad Timotheum: Argue, consolare, et increpa . Propheta itaque sciscitante: Numquid in fluminibus iratus es, Domine, aut in fluminibus furor tuus, uel in mari impetus tuus? nos dicamus si Aegypti flumina sunt, et mare rubrum atque sanguineum; irascitur Dominus et percutit ea, et toto impetu fertur in gurgites, eleuantes se contra scientiam Dei. Unde mare uidit et fugit , presentiam Dei ferre non sustinens. Et Iordanis reuersus est retrorsum, cedens glorie populi transeuntis, qui et ab Elia scinditur et ab Eliseo. Ut autem manifestius loquar, hereticorum eloquentiam que contra ueritatem et Ecclesiam fluit, intellige flumina,  quibus irascitur Dominus. Animas uero eorum qui circumferuntur omni uento doctrine, et semper malitia fluctuant, 646 et [b 1Kb] salsis gurgitibus obruuntur, animaduerte mare super quod impetus Domini fit, et sentiat eius aduentum, et sciat quibus terminis et obice concludatur, et audiat: In te conterentur fluctus tui. Quod si bona sunt flumina et bonum mare, lauatur in illis iehsu, et Ecclesiam suam super huiuscemodi mare collocat. Post hec sequitur: Qui ascendens super equos tuos, et equitatio tua salus. Quero equos super quos ascendat Dominus, et puto non esse alios nisi sanctorum animas, super quas ascendit sermo diuinus, ut et ipsas saluet, et alios per eas. Ponamus equorum exempla. Sponsus loquitur in Cantico canticorum: Equitatui meo in curribus Pharaonis  assimilauit te, proxima mea . Non quod Christus Ecclesiam, uel sermo Dei animam quam sponsam suam uocat, quadrigis comparet Pharaonis; sed quod omnis anima quamuis sancta sit atque perfecta, ad Deum comparata, quasi currus Pharaonis sit, et iumentum. Unde et Moyses loquitur ad Dominum: Ego autem sum [c 15Kb] , id est, irrationalis . Et Dauid: Ut iumentum factus sum apud te . Non quod absolute iumentum  sit; sed quod apud Deum iumentum sit. His equis illi contrarii sunt quos habet Pharao, et de quibus dicitur: Equum et ascensorem proiecit in mare : huiuscemodi equitatio non salus est, sed perditio. Queramus et alios equos, quibus ascendit Dominus: In quarto Regnorum libro legimus, surrexisse mane ministrum Elisei, et egressum uidisse exercitum ambientem ciuitatis muros, et equos et currus . Et postquam ad preces prophete aperti sunt oculi eius: Aspexit, inquit, et ecce mons plenus equis, et quadrige ignee in circuitu Elisei. Diligenter attende quod equi uideantur et currus, et tamen in tantis millibus equorum et curruum nullus ascensor: horum equorum ille erat auriga et ille rector de quo Psalmista canit: Qui sedes  super Cherubim ostendere . Talibus equis talique curru et Elias raptus ad celum est . Si quis autem de Zacaria uult discere qui sint equi rufi, et qui nigri, et qui uarii, et qui albi egredientes de myrtetis, et de montibus in profundo positis, 647 siue, ut in Septuaginta scriptum est, ereis, in ipso propheta, si Dominus uite spatium dederit, conabimur explanare . uidit et Ioannes equos candidos, et sessores eorum : e quibus corpora in gloria resurgentium puto esse equos candidos; sessores autem sanctorum animas. Si quis uero peccator est, et mei similis, sedebit in equo nigro, et dicetur de eo: Dormitauerunt omnes, qui ascenderunt equos . De talibus equis scriptum est: Fallax equus ad salutem  : caro enim concupiscit aduersus spiritum, et sapientia eius inimica est Deo. Hoc dictum sit de his qui corpora diligunt, et in nigris sedent equis. Nos autem animas nostras in equos, et in currus Domini preparemus, qui ascendit in Paulo, ascendit in Petro, et in huiuscemodi curribus equitans, totum lustrauit orbem. Intendens quoque arcum siue sagittas suas, sceptra, id est, regna aduersum que Ieremias missus est, eradicauit, destruxit et perdidit : fecitque ut non regnaret peccatum in mortali nostro corpore. Sceptra autem, id est, regna diaboli, que ostendit et Domino, intellige diuersa peccata, auaritiam, luxuriam, iracundiam, detractionem, furta, periuria, aduersum que sermo Dei sedens in equis, et in curribus suis  intendit [a 1Kb] fulgoris sui contorta spicula, et interim non emittit, ut qui ad extentum arcum territus fuerit, emissionem non sentiat sagittarum. Et hoc facit semper, quod Aquila interpretatus est, pro diapsalmate. Semper enim sedet [Al. sedit] in sanctis suis, semper armatus est. Et acutas sagittas in linguis eorum preparans equitat, et huc illucque discurrit in orbis salutem.

 Fluuios scindes terre. LXX: Fluuiis scindetur terra. Quia suscitauit Dominus arcum suum, ut tribubus iuramenta redderet que locutus est, consequenter dicitur, fluuios scindes terre, id est, reges  terre aduersum populum tuum dimicantes, diuides atque disperges. Iuxta Septuaginta autem, qui dixerunt: Fluuiis scindetur terra, primum ponamus exemplum, ut hoc quasi gradu ad altiora ueniamus. Legimus in his qui de mirabilibus confecerunt uolumina, et qui Olympiadas Grecie ad nostram usque memoriam perduxerunt, exponentes quid in singulis annis noui 648 acciderit in mundo, quod inter cetera terre motu eruperint flumina, que ante non fuerant, et rursum alia absorpta sint, et pessum ierint: quod scilicet omnes terrarum uene, quasi in humano corpore sanguinem, ita in se habeant latentes aquas, que terre concussione rumpantur, et manent in flumina. Hoc si intelleximus, uideamus animam humanam habere in se naturaliter aquas et fluuios, et per  socordiam nostram, eos esse absconditos, et non fluere. Cum autem ad predicationem sermonis Dei concussa fuerit, et de priori statu mota, tunc erumpere quod latebat, et in refectionem potantium [Al. potentium] fluere. Hoc ipsum reor et illud significare in Genesi quod fodiuntur putei a seruis Isaac, quos ab Abraham factos Philisthiim terra obruerant . Quamdiu uiuit Abraham, putei illius non clauduntur: illo autem mortuo, et puteis obturatis, si serui fodiunt, contradicunt Philisthiim, et iurgium est. Si uero ipse ueniat Isaac, et fodiat puteum, et inueniat aquam, Philisthiim non ualent contradicere. uide Petrum et Paulum, et de puteis Christi fluuiisque non ambiges. Cerne omnes apostolos, et iam non quatuor flumina, sed duodecim fluuios  intelliges exire de paradiso Scripturarum. Isti fluuii antequam terra commoueretur, latebant, et cum essent in terre uenis, sitientibus pocula non prebebant. Postquam uero ad aduentum Christi orbis et omnis terra concussa est, subito proruperunt, et tunc completum est: Posuit flumina in desertum, et exitus aquarum in sitim, terram fructiferam in salsuginem, a malitia habitantium in ea . Posuit desertum in paludes aquarum, et terram sine aqua in fontes aquarum: et habitare fecit ibi esurientes, et constituerunt ciuitatem ad habitandum. Postquam enim Dominus uenit in mundum, et completum est illud quod dixit in Euangelio: In iudicium ego in mundum istum ueni ut qui non uidebant, uiderent, et qui uidebant, ceci fierent : tunc  terra Isrel de qua fluuii ante manabant, et irrigabant uniuersum Iudee populum, aruit, et fontes illius obturati sunt. Uniuersus autem orbis qui erat desertus et sterilis, et aquas predicationis Dominice non habebat, uersus est in paludes 649 aquarum: et quot doctores emisit, tot habuit et fontes. Nec sufficit [b 1Kb] eis, fontibus uidelicet atque fluminibus, irrigare orbis populos; sed in unaquaque prouincia eos qui esuriebant et patiebantur famem sermonis Dei, in unum populum congregantes, exstruxerunt Ecclesiam, que dicitur ciuitas ad inhabitandum, et quam letificat impetus fluminis.

  uiderunt te, et doluerunt montes: gurges aquarum transiit: dedit abyssus uocem suam: altitudo manus suas leuauit: sol et luna steterunt in habitaculo suo: in luce sagittarum tuarum ibunt, in splendore fulgurantis haste tue. In fremitu conculcabis terram: in furore obstupefacies gentes: egressus es in salutem populi tui, in salutem cum Christo tuo: percussisti caput de domo impii, denudasti fundamentum usque ad collum. Semper. Solam nostram editionem posuimus, ut iuxta eam, id est, iuxta Hebraicum, texentes consequentiam loci, postea LXX commatice per capitula disseramus. uiderunt te, Deus, et doluerunt montes: excelsa scilicet regna, et sublimes huius seculi potestates, et quadrige quatuor in Zacaria, que egrediuntur de montibus  ereis : he te uiderunt et intremuerunt. Et gurges aquarum transiit: hoc est, omnis eorum impetus, et persecutio, qua uexabant populum tuum, postquam te uiderunt, transiit. Tunc abyssus, hoc est, inferi laudauerunt te: tunc etiam superi, id est, angeli in plausum suis manibus concreparunt, ut uictorem ueluti gestu quodam et tripudio eleuatarum manuum demonstrarent. Sol tuus et luna, et omnis splendor, quo prius illuxeras populo tuo, et malorum postea pondere, uniuersa fuerant tenebrarum horrore cooperta, receperunt lumen suum, et pristinum habuere fulgorem. Sagitte tue et fulgurans hasta tua, id est, plage tue, et eruditio tua, lumen tuo populo prebuerunt. Denique in luce sagittarum tuarum, et in splendore haste tue, que eos ad hoc  corripuit, ut emendaret, ambulauit populus tuus in fremitu tuo. Quando ergo populi tui uindicabis iniuriam, terrena regna calcabis, et omnes gentes admirari facies, quia egressus es in salutem 650 populi tui, et uenisti ad eos cum Christo tuo: licet in Hebraico scriptum sit: Egressus es in salutem populi tui cum Iesu Christo tuo: siue cum Saluatore Christo tuo: iehsu enim Saluator interpretatur. ueniente autem Iesu Christo Filio tuo, percussisti Antichristum de domo impii, hoc est, in hoc seculo, quod in maligno positum est: siue ipsum diabolum percussisti, qui impietatis caput est, et denudasti fundamentum eius usque ad collum, id est, abscondita eius aperta fecisti, non ad breue tempus, sed in perpetuum: hoc enim significat SELA, id est, semper.

 LXX: [a 1Kb] uidebunt te, et dolebunt, siue parturient populi; quippe utrumque significat. Consequenter rupta terra, et fluuiis manantibus, populi qui de fluminibus Dei biberant, uidebunt Deum, atque parturient. Ex hoc enim ipso quod uident Deum, statim Dei uerbo concipiunt et dicunt: A timore tuo, Domine, in utero suscepimus, et parturiuimus et peperimus: spiritum salutis tue [b 19Kb] faciemus  super terram . Beati, inquit, mundo corde, quoniam ipsi Deum uidebunt . Isti itaque populi loti a fluminibus, non iam uiderunt, sed uisuri sunt Deum: et cum uiderint, concipient, ut possint fructus parere doctrinarum. Sed quia dicuntur populi, et populorum non est uidere faciem Dei, licet in futurum extendatur oratio, uidebunt et parient: tamen iuxta tropologiam magis Hebraicum sequendum est, ubi dicitur: uiderunt te, et pepererunt montes: montium enim est uidere Deum et parere filios, quos de Dei concepere sermone.

LXX: [c 9Kb] Disperge aquas itineris. Diuerse aque sunt: alie sempiterne, alie breues. De sempiternis aquis, et que fluunt de fontibus Isrel, dictum est: Fluminibus scindetur terra. De subitis, et ad tempus  currentibus: Omnes torrentes uadunt in mare. Talium enim aquarum finis perditio est. Deus ergo omnes aquas que a peruersis dogmatibus conculcate sunt, disperget, cum dissipauerit consilia principum, et sapientiam mundi huius. Si quando uideris ad breue aliquam heresim floruisse, et postea Dei gratia dissipatam, dicito esse 651 completum: disperges aquas itineris. Potest autem hoc quod dicitur, itineris, subaudiri diabolici, ut sit sensus: Aquas quas diabolus conculcauit, et que multis in se prebuerunt iter, id est, multis patuerunt erroribus, diuidet Dominus atque disperget. Unde et ceteri interpretes, furorem uolentes hereticum describere, transtulerunt: Illisio, uel impetus aquarum transiet. Feruntur enim prono eloquentie cursu et  precipites, ut quemcumque obuium et leuem inuenerint, secum trahant.

LXX: Dedit abyssus uocem suam altitudinem phantasie [d 14Kb] . Abyssus sepe in bonam partem: sepe in malam, interdum indifferenter accipitur. In bonam partem: Iudicia tua abyssus multa . Et: Abyssus abyssum inuocat , et reliqua. In malam: uiderunt te aque, Deus , et reliqua. Sed et demones deprecantur, ne mittantur in abyssos , et in Genesi: Abyssus super quam tenebre erant , nescio an in bonam partem possit accipi. Indifferenter autem ibi ponitur: Rupti sunt fontes abyssi, et cataracte celi aperte sunt . Et illud in centesimo quadragesimo octauo psalmo: Dracones  et omnes abyssi: ignis et grando et spiritus procellarum, nisi forte ex eo quod inter dracones, et ignem et grandinem ponitur, in malam partem trahendum sit. Quod nescio utrum possit dicere, qui eam uiderit cum ceteris in laudem Domini concrepare. Si igitur in bonam partem acceperimus abyssum, dicamus, dispersis aquis itineris pessimi [Al. pessimis], uiderunt te sapientes tui, et altitudinem scientie,  quam habebant ex tuo aspectu mutuantes , quidquid de te prius opinati sunt, in uocis sue laudibus protulerunt. Et pulchre opinationem phantasie, altitudinem uocat, iuxta Iesum filium Sirach, qui ait: Abyssum et sapientiam quis inuestigabit ? Unde et de monte modico , id est, assumptione humani corporis, quam Daniel lapidem abscissum de monte sine manibus, id est, sine opere nuptiali, uocat , Christus abyssus inuocat Patrem alteram abyssum, in uoce cataractarum suarum , ut det euangelizantibus uerbum uirtute multa. uel certe abyssus nouum Testamentum, in testimonium montis modici, a quo uulneratus est princeps Tyri, inuocat 652 abyssum ueteris  Testamenti, ut per cataractas Christi, id est, apostolos, firmior fiat predicatio. Si quis autem uoluerit hoc quod dicitur: Dedit abyssus uocem suam, altitudinem phantasie sue , in malam partem accipere, illo utetur argumento, quod post dispersas aquas itineris, que utique in malam partem accepte sunt, et hoc recte in contrarium sentiatur. Simulque cerne quod non dixerit altitudinem suam; sed, altitudinem phantasie sue, id est, umbre et imaginis. uidentur enim habere altitudinem et scientiam Scripturarum; sed omnis eorum altitudo, ueritati comparata, phantasia est, et frustra extollit uocem, quia aque itineris iam disperse sunt. Queramus in Scripturis sicubi phantasiam in bonam partem inuenire possimus, et cum  uel raro uel numquam fuerit inuenta, firmius abyssum, et phantasiam eius in malam partem interpretabimur.

LXX: Eleuatus est sol, et luna stetit in ordine suo. Si simplicem interpretationem sequimur, ex presentibus uerbis profectus solis demonstratur et lune: quod, iuxta Isaiam, in futuro seculo septuplum sol luceat, et luna solis fulgeat claritate . Quia enim creatura liberabitur a seruitute corruptionis in libertatem glorie filiorum Dei , que nunc uanitati subiecta est, propter eum qui subiecit eam in spem libertatis, cum in consummatione mundi omnis creatura fuerit liberata, liberabitur et sol et luna, et in suo stabunt ordine. Quod si uoluerimus, solem iustitie Christum accipere, in  cuius pennis sanitas est, et lunam, que huius solis splendore illuminantur, Ecclesiam: non difficile est dicere, quod lux uera, et lux hominum et splendor glorie Dei, et splendor lucis eterne eam illuminet: que nunc in isto seculo iuxta prospera atque pressuras crescat atque decrescat. Cum autem sol fuerit eleuatus, et iuxta Apostolum, exaltauerit eum Deus, et donauerit ei nomen super omne nomen : tunc etiam Ecclesia, que in presenti seculo tenere suum ordinem non potest, ad ordinem debitum reuertetur, et nequaquam mutabitur; sed fixo  stabit gradu, et audiet cum Moyse: Tu autem hic sta mecum .

LXX: In luce [Al. lumine] iacula tua ibunt, in splendore coruscationis armorum tuorum. 653 Iacula Dei, id est, sagitte euntes atque pergentes, non ad hoc mittuntur ut interimant, sed ut illuminent. Ad harum sagittarum iaculorumque distinctionem, Christus electum iaculum dicitur per Isaiam uociferans: Posuit me ut iaculum electum, et in pharetra sua abscondit me, et dixit mihi: Magnum est tibi hoc, uocari te seruum meum . Hec sagitta plures habebit [Al. habet] sagittas, quas mittat in uniuersum orbem. Unde et sponsa electo iaculo uulnerata dicit: uulnerata caritate ego : iuxta quod et nos possumus dicere: uulneratus  [a 1Kb] castitate ego, uulneratus sapientia ego. Quo sapientie iaculo uulnerata et Regina Austri non erat in se, et obstupefacta plus inuenerat in uero Salomone, quam ei fama narrauerat . He igitur sagitte que mittuntur in lucem, pergunt etiam in splendore coruscationis armorum eius, id est, Dei. Quicumque enim armatus fuerit, ut stet contra uersutias diaboli, et accinctus armatura Apostoli , uenient ad illum iacula lucis, ut ad ipsum possit dici: uos estis lux mundi . Si quis autem peccator est, et ingemiscit quod habitet in tabernaculis Cedar, mittuntur ei sagitte potentis acute cum carbonibus desolatoriis , ut primum compungatur sermonibus Dei, et dicat: uersatus sum in miseria, cum infigitur  mihi spina . Et postquam compunctus fuerit, tunc ei desolatorius per Seraphim, id est, ardentem sermonem Dei, carbo mittatur, qui non solum labia, que Isaias tantum habebat immunda , sed et omnes partes membrorum eius excoquat, et ad solitudinem peccatorum reducat.

LXX: In comminatione imminues terram, et in furore detrahes gentes. Potest hoc in consummatione mundi accipi, quando, frequentibus bellis interfecta multitudine, rari homines reperientur, et hi qui noluerunt esse de populo Dei, sed gentes et ethnici permanserint, furore Domini deducantur ad tartarum. Sed melius est, ut imminutam comminatione terram, interpretemur opera terrena, et eos qui constituti in Ecclesia, peccatores non exspectant, ut furore  Domini corripiantur; sed audientes in Scripturis, que supplicia impendeant peccatoribus, agunt penitentiam, et paulatim imminuunt terram suam, ad 654 celumque proficiunt. Si quis nostrum comminationem Domini reformidat, huic terra imminuitur: qui autem perseuerat in gentium numero, et non uult esse de his quorum terra decrescit, nec de populo Dei, de quo dicitur: uidebunt te, et parturient populi, iste cum gentibus detrahetur in penam.

LXX: Egressus es in salutem populi tui, ut saluares christos tuos. Primum uideamus quot sunt genera  christorum, et postea tractabimus, quomodo egressus sit Dominus in salutem christorum suorum. Christi in ueteri Testamento dicebantur et patriarche, de quibus scriptum est in Psalmis: Corripuit reges pro eis: nolite tangere christos meos, et in prophetis meis nolite malignari . Et in primo Paralipomenon libro, omnes qui de Aegypto egressi sunt christi uocantur. Chrisma quoque in Exodo  sacerdotale conficitur, quo postea sacerdotes in Leuitico  referuntur uncti. Est et aliud unguentum quo reges unguntur in regno, quod in duo scinditur. Si enim Dauid est et Salomon, id est, fortis manu, et pacificus , cornu ungitur. Si uero Iehu et Azel sunt, perfunduntur lenticula : uas autem  fictile sic uocatur, id est, . Sed et Cyrus, Persarum rex atque Medorum, qui de captiuitate populum relaxauit , audit per Isaiam: Hec dicit Dominus christo meo Cyro, cuius tenui dexteram, ut audirent coram eo gentes , etc. Et ad extremum dicitur: Tu autem non cognouisti me, quod de Saluatore nefas est intelligere. Est unguentum propheticum, quo precipitur Elie, ut Eliseum ungat in prophetam . Et super omnia unguentorum genera, est unguentum spirituale quod uocatur oleum exsultationis, quo ungitur Saluator, et dicitur ad eum: Propterea unxit te Deus, Deus tuus, oleo exsultationis pre participibus tuis [Al. suis] . Participes autem eos puto, ad quos  loquitur et Ioannes: Et uos unguentum habetis a sancto . Et post modicum: Hec scripsi uobis de his qui seducunt uos: et chrisma quod accepistis ab eo, maneat in uobis: et non necesse habetis ut aliquis doceat uos; sed ipsum chrisma docebit uos de omnibus, et uerum est, et non est mendacium, et sicut uos docuit, manete in eo . Ac ne forte qui 655 chrisma baptismi perdiderunt, desperent de chrismate reparando, scriptum est in Leuitico: Quod leprosus extra castra proiectus cum ad sacerdotem uenerit, et lepra ipsius fuerit emundata, mittat sibi sacerdos oleum in manu sinistra, et intincto digito septies aspergat oleum coram Domino, et tangat eodem oleo auriculam eius qui leprosus fuerat, et dextram manum, et dextrum pedem, et quod  remanserit de unguento totum mittat in caput eius . Cumque omnia hec rite compleuerit: tunc immolet holocaustum pro eo, et ipse christus uocetur Dei. uolo aliquid dicere; sed timeo ne negligentibus occasionem ruine tribuam: quod in Scripturis sanctis idem homo frequenter unctus inueniatur. Denique Dauid tertio unctus est : quod nos non intelligamus super eo qui peccauerit; et iterum ungitur , sed super eo qui per dies singulos proficit,  et semper eius augetur unctio [Al. unguentum], et de leprosi oleo migrat ad oleum populi atque sanctorum, et de oleo populi ad oleum peruenit sacerdotum, et a sacerdotibus transcendit ad chrisma pontificis, a pontifice quoque ad regem, a rege [a 1Kb] ad patriarchas, et a patriarchis pergit ad Christum, et ungitur oleo exsultationis , quo qui fuerit linitus, unus cum Deo efficitur spiritus, et ubi Pater et Filius est, ibi etiam ille erit. uerum hoc rarum est, et sunt uota credentium. Ceterum nescio an sequatur effectus. Dicitur enim: Unxit te Deus, Deus tuus, oleo letitie, pre participibus tuis, hoc est, eo oleo, quod hi qui tui participes sunt, aut raro, aut numquam poterunt inuenire. In horum igitur christorum salutem  egressus est Deus de loco suo, sicut et Micheas loquitur: Et egredietur de loco suo ut saluet . Quia enim hi qui indigebant salute ad eum intrare noluerunt, ipse egressus est de maiestate sua et de loco suo, ut eos qui foris erant duceret in terram mansuetorum regionemque uiuentium, de qua Adam fuerat expulsus: de qua egressus Cain inhabitauit in terra Naid . Sciendum autem ut supra diximus, quod ubi posuerunt LXX plurali numero, ut saluares christos tuos, ibi esse 656 in Hebraico LAIESUA ETH MESSIACH , quod Aquila transtulit, in salutem cum Christo tuo, non quod Deus egressus sit, ut saluaret populum, et saluaret Christum suum; sed quod in salutem populi uenerit cum Christo suo, iuxta illud Euangelii:  Pater in me, et ego in Patre; et Pater in me manens ipse facit opera sua . Sed et quinta editio similiter transtulit: Egressus es in salutem populi tui, in salutem cum Christo tuo. Theodotio autem uere quasi pauper et Ebionita, sed et Symmachus eiusdem dogmatis, pauperem sensum secuti, Iudaice transtulerunt: Egressus es in salutem populi tui, ut saluares Christum tuum. Et: Egressus es saluare populum tuum, saluare Christum tuum. Rem incredibilem dicturus sum, sed tamen ueram. Isti semichristiani Iudaice transtulerunt: et Iudeus Aquila interpretatus est, ut Christianus. Sexta editio prodens manifestissime sacramentum, ita uertit ex Hebreo: Egressus es, ut saluares populum tuum per Iesum Christum tuum, quod Grece dicitur  . Cui sensui potest illud adaptari, quod egressus sit Pater cum Filio de templo et de ceremoniis Iudeorum, dicens: Relinquetur uobis domus uestra deserta ; et [b 1Kb] uenerit ad salutem gentium, ut saluaret credentes per Iesum Christum Filium suum.

LXX: Misisti in caput impiorum mortem. Non putemus de hac dici morte communi qua omnes morimur, et mortuus est Abraham, et appositus est ad patres suos ; et prophete, et ipse Christus est mortuus , sed mors missa  est in iniquos ; ut qui prius uiuebant iniquitati, mortui peccato, uiuerent iustitie . Quod quidem et Anna in oratione sua significat: Dominus occidit et uiuificat. Occidit enim peccatores, mittens in capita impiorum mortem, ut uiuificet iustitie. Dicam aliquid audacius: Christus ad hoc uenit in mundum, ut in capita iniquorum mitteret mortem. Et sicut ipse peccato mortuus est semel : sic et illi morerentur iniquitati; et qui facti fuerant participes mortis huius, uite quoque participes fierent. Iuxta Hebraicum autem ubi scriptum est: Percussisti caput de domo impii, caput, ut dixi, principem huius mundi accipiamus: 657 et domum ipsius, mundum, omnemque animam peccatoris, in qua diabolus habebat hospitium. Idcirco  autem percutitur caput in domo impii, ut, illo percusso atque eiecto, fiat domus Dei, et habitet ibi iustitia, et inambulet in ea. Et hoc dignum est sentire de Deo, qui egressus est in salutem populi sui cum Christo suo, ut, percusso huiuscemodi capite, ille fiat in nobis caput, qui est omnis uiri caput et Ecclesie sue. Si quis ergo impii se adhuc sentit domum, Filii Dei deprecetur aduentum, ut conteratur in se impii caput.

LXX: Suscitasti uincula usque ad collum in finem. Suscitauit Dominus uincula caritatis, ut priori onere deposito, et grauissimo iugo quo premebamur abiecto, leue Christi susciperemus iugum; et in curru illius positi, aurigam optimum portaremus. Quod quidem et Theodotio in bonam partem accipiens  ait: Ornasti fundamentum usque ad collum. Quinta editio: Denudasti, siue, euacuasti fundamentum usque ad collum, sela, id est, semper. Quia enim fundamentum Christi, quod erat in anima singulorum, allophyli terra obruerant, egeritur congesta humus, et nudatur optimum fundamentum, et ornatur, ut quod latebat, appareat et suam recipiat claritatem, et hoc fit in sempiternum, quod Hebraice dicitur SELA. Simulque considera quod ipsi LXX, rerum necessitate compulsi, qui semper sela interpretabantur diapsalma, nunc transtulerunt, in finem.

 Maledixisti sceptris eius, copiti bellatorum eius, uenientibus ut turbo ad dispergendum me. Exsultatio eorum sicut eius qui deuorat pauperem  in abscondito. uiam fecisti in mari equis tuis, in luto aquarum multarum. Audiui, et conturbatus est uenter meus: ad uocem contremuerunt labia mea. Ingrediatur putredo in ossibus meis, et subter me scateat: ut requiescam in die tribulationis mee [uulg. tacet mee], ut ascendam ad populum accinctum nostrum. Et nunc tantum Hebraicum disserimus [Al. posuimus], ut separatim de editione Septuaginta disseramus, multum enim ab omnium translatione discordat: Maledixisti, inquit, sceptris, id est, regnis eius: haud dubium quin impii, de quo supra dixerat: Percussisti caput de domo impii: denudasti fundamentum usque ad collum. Intelligimus autem impium, uel Nabuchodonosor, uel omnem aduersarium 658  populi Dei. Et non solum sceptris eius, sed etiam capiti bellatorum quos percusseras, qui uenerunt ut turbo, ut dispergerent me, id est, ut euerterent Isrel, et in diuersum captiuum deducerent. Ita autem exsultabant deuorantes pauperem, et subiectum sibi Isrel, quasi hoc in abscondito facerent, et nos, ignorante te, deuorarent. uenisti itaque ad prelium pro populo tuo, et quadrigas tuas immittens in aquas, hoc est, in gentes multas, fecisti eis uiam in luto aquarum multarum, id est, ut conculces eos, et quasi lutum equorum tuorum et curruum ungula et rota conteras. Quod autem sequitur: Audiui, et conturbatus est uenter meus: ad uocem  contremuerunt labia mea, ingrediatur putredo in ossibus meis, et subter me scateat:  ut requiescam in die tribulationis, ut ascendam ad populum accinctum nostrum, hic est sensus: Nunc libenter omnes patimur angustias, et ad comminationem tuam totis uisceribus contremiscimus. Nunc tremunt labia mea, et pauor mentis trepide in ore signatur, et non solum istud, sed etiam aliud ultro appeto et ultro desidero: ingrediatur putredo in ossibus meis [Al. ossa mea], et subter me scateat; hoc est, libenter patior quod passus est Iob, non solum carnes meas, sed medullas quoque ossium cupio tabefieri, et stratum meum putredine corporis et innumeris scatere uermibus, ut postquam hic pro peccatis meis hec sustinuero, requiescam in die amara, in die tribulationis, in die necessitatis et angustie. Et ascendam ad populum accinctum nostrum,  fortem uidelicet, bellatorem atque pugnacem. Et pulchre, ascendam: ad accinctum enim populum semper ascenditur. Eleganterque nostrum: qui enim tribulatus est, et pressuras libenter sustinuit, et presentibus malis futura premia compensauit, nostrum audacter loquitur, ut iuxta Abraham, Isaac et Iacob, et ipse dormiat in senectute bona plenus dierum, et apponatur ad patres suos. Quod si quis dixerit: Ecce in historie expositione dum nescis, allegorie clausus es retibus, et tropologiam historie miscuisti. Audiat non semper metaphoram historie, allegoriam consonare: quia frequenter historia ipsa metaphorice texitur, et sub imagine mulieris, uel unius uiri de toto populo 659 predicatur. Et nunc ergo possumus dicere ex persona populi:  Libenter captiuitatem subeo, equo animo angustias sustineo, et grauissimo Babyloniorum premor iugo, et quidquid ultime et dure necessitatis est, gaudens patiar : tantum ut eo tempore requiescam quo maledices sceptris impii, et equi tui calcabunt lutum aquarum multarum, ut postea cum sanctis tuis Zorobabel et Iesu filio Iosedec, et Esdra sacerdote, et Nehemia in terram repromissionis reuertar. Hucusque ne omnino pretermittere historiam uideremur, quodammodo uim fecimus intellectui, et in captiuitatem traximus sententias non sequentes: nunc ad Septuaginta translatores, et ad expositionem tropologicam reuertamur.

LXX: Diuisisti in stupore capita potentium. Sicut  Ecclesie et omnis uiri Christus est caput , ita [a 1Kb] cunctorum demonum qui in hoc seculo debacchantur, caput est Beelzebub princeps demoniorum, et singule eorum turme habent capita et principes suos. uerbi gratia, spiritus fornicationum habent prepositum suum, spiritus auaritie habent suum, spiritus uane glorie, spiritus mendacii, spiritus infidelitatis habent presides [b 1Kb] malitie sue. Deus itaque clementissimus qui miserat in capita iniquorum mortem, qui suscitauerat uincula usque ad collum, in finem diuidit etiam capita potentium in stupore, ut primum principes separet a subiectis, et quasi corpus decollet a capite, et ubi caput pessimum fuerat, ibi caput optimum reponatur. Ponamus exemplum, ut quod dicimus manifestius fiat: si  quando tyrannus obtruncatur, imagines quoque eius deponuntur, et statue; et uultu tantummodo commutato, ablatoque capite, eius qui uicerit, facies superponitur, ut manente corpore, capitibusqueprecisis, caput aliud commutetur. Hoc mihi intelligere libet de hereticorum conciliabulis, quod capitibus heresen a ceteris populis separatis, in loco eorum caput esse Christus incipiat. Simulque considera Scripture sancte significantiam, 660 quod non dixerit, precidisti, uel succidisti capita potentium, sed diuisisti: quod enim diuiditur, non tam amputatur et perditur, quam separatur in partes. Ut quomodo in fabricatione turris , lingua que male unita fuerat, separata est, et pessimum fedus utili diuisione conscissum: sic et capita hec que  cum corporibus suis  inter se uidebantur habere consensum , diuiderentur in partes, et a deceptis corporibus separata, bono capiti locum facerent. Possumus hoc uersiculo uti, si quando reges et duces eorum Christianum uiderimus sanguinem fundere, et postea ultionem Domini consecutam. Quod dudum in Iuliano, et ante eum in Maximiano, et supra in ualeriano, Decio, Domitiano, Nerone perspeximus; et dicere ad Dominum cum exsultatione et oratione in Cantico: Diuisisti in stupore capita potentium, hoc est, in stupore credentium, uel in stupore cunctarum nationum, que eos non putabant  tam cito posse concidere. Dum adhuc essem puer, et in grammatice ludo exercerer, omnesque urbes uictimarum sanguine polluerentur, ac subito in ipso persecutionis ardore Iuliani nuntiatus esset interitus, eleganter unus de ethnicis: »Quomodo, inquit, Christiani dicunt, Deum suum esse patientem, et ? nichil iracundius, nichil hoc furore presentius: ne modico quidem spatio indignationem  suam differre potuit.« Hoc ille ludens dixerit. Ceterum Ecclesia Christi cum exsultatione cantauit: Diuisisti in stupore capita potentium. Loquar et ego aliquid huic simile: Diuide, Domine, in stupore omnium, Achab, et Iezabel . Non quidem ego Elias; sed tamen illi Achab et Iezabel interfecerunt Naboth, et tulerunt uineam eius, et hortum sue fecerunt luxurie . Inueniatur aliquis seruus tuus Abdias, qui pascat pauperem tuum atque mendicum, 661 fornicarie sanguis detur canibus; Achab impius et auarus iaculo Domini trucidetur.

LXX: Commouebuntur in ea [Al. eo], aperient frenos suos sicut comedens pauper in absconso [Al. abscondito]. Capita cum diuisa fuerint a corporibus  suis, et diuisa non aliter nisi in stupore, quod Grece dicitur : unde secundum eam declinatur et dicitur, , hoc est, in ea, aperient etiam frenos suos, siue eorum  ut illud imperium quo prius dominabantur in subiectis sibi corporibus, relaxantes dent locum meliori equiti, et meliori aurige. Et hoc faciant quasi comedentes pauperes [Al. comedens pauper] in abscondito, non habentes libertatem, nec ciborum aliquam abundantiam, sed escas modicas, quibus uescentes abscondite nullum uellent uidere quod faciunt. Potest et aliter interpretari: Capita cum diuisa fuerint in stupore, quasi a cetero corpore decollata, aperient os suum, quod quasi chamo condemnationis fuerat infrenatum, et in similitudinem  uescentium illisis in se dentibus concrepabunt, uolentia rursum comedere, sed uim deuorandi non habentia. Intellige quomodo post aduentum Christi capita demonum a nationibus, que sibi prius subiecte fuerant separata, uelint rursum antiquam exercere potentiam. Sed quia amputata sunt a corporibus, plenam uescendi non habeant libertatem: comedunt quasi pauperes, et non solum pauperes sunt, sed pauperes in abscondito. Pauperes sunt, quia pristinas diuitias perdiderunt: comedunt abscondite, quia semper sedent in insidiis, ut in occultis interficiant innocentem. Hec capita eosdem habent dentes quos et sagittas. Et quamuis ante dixerit, Super sidera celi ascendam, ponam in excelsum nidum meum, et uniuersum orbem  quasi oua continebo in manu mea, tamen detrahentur de sublimibus, et perdentia supellectilem pristinam, omnemque substantiam domus sue, uix quasi pauperes clam comedere et mordere tentabunt. Scio multum Hebraicum ab his que dicta sunt, discrepare; sed facere quid possum, cui semel propositum est et ipsum Hebraicum, et uulgatas in toto orbe scripturas interpretari?

 LXX: Et superduxisti in mari equos tuos conturbantes aquas multas. Postquam 662 miserat Deus in capita iniquorum mortem, et conciderat capita potentium in stupore, et confregerat ea in mari  principibus interfectis, siue confractis, et uicto forti uenitur ad domum eius, et uniuersa illius uasa diripiuntur . uasa autem et domum fortis et supellectilem principis, quid aliud possumus interpretari, nisi mare huius seculi, in quo habitat draco? Superinducit ergo Deus, egregius eques et auriga precipuus, equos suos, angelos uidelicet, sublimesque uirtutes super mare huius seculi, ut turbent aquas multas, demonia et contrarias potestates. Quod si uoluerimus  de aduentu Christi interpretari, iuxta illud quod in Apocalypsi  scribitur, quod sermo Dei sedeat in equo albo et omnis exercitus in equis albis sequatur eum, uidebimus quomodo Christus ascenderit in apostolis suis, dicens eis: Ecce ego uobiscum sum omnibus diebus, usque ad consummationem seculi; et: Euntes, ite, baptizate omnes gentes, et reliqua . Et postea conscenderit in uno equo candido, quem alium non puto esse, nisi apostolum Paulum, super quem equitans, omnem orbem circuierit. Ascendit autem sermo Dei in equis suis, ut turbarentur aque multe, hoc est, uel populi multi, qui ante in mari erant, et draconi tenebantur obnoxii (Lata enim et spatiosa uia est que ducit ad mortem . uel certe de quibus supra diximus, demonum caterue nequaquam ita dominarentur in mari; sed turbate cederent, et equitis preliantis uulnera formidarent. Atque utinam et in me ascendat uerbum Dei, et per lanceam oris mei interficiat eum qui regnat in aquis multis, ut ad regis interitum, aque que illis subiecte fuerant conturbate, prebeant colla equiti meo, et redacti in unam quadrigam, efficiamur Domini Cherubim, quod interpretatur scientie multitudo. Numquam enim auriga, sic compositus, et sic fertur ornatus, ut in his qui scientie multitudine et habenis inter se sapientie copulantur.

LXX: Custodiui, et extimuit uenter meus a uoce  orationis labiorum meorum: et ingressus est tremor in ossa mea, et 663 subter me conturbata est fortitudo mea. Siue ut alibi scriptum reperimus , quod nos possumus dicere, habitudo mea: diuersa quippe exemplaria reperiuntur. Possunt autem hec et ex persona prophete dici superioribus coherentia: Quia misisti, o Domine, in capita iniquorum mortem, et suscitasti uincula usque ad collum, et diuisisti in stupore capita potentium, et induxisti in mare equos tuos conturbantes aquas multas: propterea ego omni custodia seruaui cor meum, et contremuerunt uiscera mea, et tota mea, uel fortitudo,  uel habitudo turbata est, ne similia sustinerem. Potest quoque et quasi suum habere principium, narrante propheta timorem suum, et quomodo formidarit ne peccauerit [Al. peccaret] in aliquo, et ad uocem orationis labiorum suorum commonitus, tantum timuerit Deum, ut ingressus sit tremor in ossa eius: et sub excelsa manu Domini positus, omni anime sue fortitudine, uel habitu [Al. habitudine] conturbatus sit. Quod autem ait: Ingressus est tremor in ossa mea, accipiendum, ut uideamus magnitudinem timoris Dei penetrantis uniuersitatem anime, et totum hominem commouentis, ne quidquam faceret quod displiceret Deo. Et quia allegorice iuxta membra corporis, anime quoque membra Scriptura commemorat, uentrem  pauentem, eam uirtutem accipiamus anime, que spirituales cibos recipiat, et labia, quibus secum mens loquitur, et ossa robusta et solida dogmata, quibus tota anime compago solidatur. Hec a me breuiter dicta sunt. Si quis autem his sagaciora et ueriora repererit, illius magis explanationi prebete consensum.

LXX: Requiescam in die tribulationis [a 1Kb] mee: ut ascendam ad populum peregrinationis mee. Quia omni custodia seruaui cor meum, et extimuit uenter meus a uoce orationis labiorum meorum, et ingressus est tremor in ossa mea, et subter me conturbata est fortitudo uel habitudo mea, et propter tantam custodiam a peccatis alienus effectus sum: idcirco nunc confidenter dico: Requiescam in die  tribulationis, ut ascendam ad populum peregrinationis mee, id est, qui eque ut ego in 664 hoc mundo peregrinatus est. Ascendam autem deorsum positus, et quasi de ualle ad sublimiora nitens tota auiditate contendam, ut tempore quo ceteri in tribulatione sunt et angustia, mihi cura sit de ascensu, quomodo cum populo peregrinationis mee requiescam in altioribus locis. Diem autem tribulationis puto consummationem esse mundi, de quo et Isaias ait: Dies Domini insanabilis, furoris et ire, ponere orbem terre uniuersum in desertum, et peccatores perdere .

 Ficus enim non florebit, et non erit germen in uineis: mentietur opus oliue, et arua non afferent cibum: abscindetur de ouili pecus, et non erit  armentum in presepibus. LXX: Quia ficus non afferet fructum, et non erunt germina [Al. genimina] in uineis: mentietur opus oliue, et campi non facient escas: defecerunt, eo quod comederent oues, et non sunt boues in presepibus. Iuxta Hebraicum in quo supra diximus: Ingrediatur putredo in ossibus meis et subter me scateat, ut requiescam in die tribulationis: ut ascendam ad populum accinctum nostrum [Al. meum]: ita que precesserunt, copulabuntur sequentibus: Ideo tribulationem ad presens uolui sustinere, et postea ad populum fortem ascendere, quia ueniet dies tribulationis et necessitatis, et ceteris  in angustia constitutis, ego in tua maiestate letabor: Ficus enim non florebit, et non erit germen in uineis: mentietur opus oliue, et arua non afferent cibum, et cetera. Que quia non multum distant a LXX, cum interpretatione eorum pariter disseramus. Cum uenerit dies tribulationis, et ego ascendero ad populum qui mecum aliquando peregrinatus est: uel certe cum uenerit dies euersionis Iudaice, et populi prioris, et derelicta fuerit filia Sion, sicut tabernaculum in uinea, et sicut casula, in cucumerario, et sicut ciuitas, que [a 1Kb] expugnatur, ego qui de pereunte electus sum populo (de quo dictum est , copulabo me discipulis Christi:  quos quia in monte docet, turbis et debilibus deorsum relictis, ego ad montana conscendam. Ficus enim non dedit fructum, ad quam uenit in Euangelio esuriens Dominus, et non inuenit in 665 ea poma, et maledixit ei, dicens: Non afferes fructum usque in seculum . Et diligenter considera quid dixerit: Non afferes fructum in seculum, non ait, usque in secula seculorum: sed cum seculum istud pertransierit, et intrauerit plenitudo gentium, tunc etiam hec ficus afferet fructus suos, et omnis Isrel saluabitur. Hec est ficus ad quam tertio uenit paterfamilias, et quasi non facientem fructus uult subuertere: pro qua agricola, cui commissa fuerat, deprecatur, ut det ei spatium, et dicit: Domine, dimitte eam et istum adhuc  annum, donec fodiam circa eam, et mittam stercus, et siquidem fecerit fructum: sin autem, tunc succides eam . Agricola iste uel Gabriel est, uel Michel, cui commissus est populus Iudeorum, qui Dominum deprecatur [b 1Kb] in passione, et dicit: Domine, da ei spatium penitentie, et noli eos subuertere, et siquidem fecerint fructum: sin autem, tunc subuertes eos. Si fecerint, inquit, fructum, non dixit quid sustinerint; neque dixit, si fecerint fructum, permanebunt ut erant; sed si fecerint fructum, suspensa sententia est, ut subaudiatur, transferes eos in Ecclesiam gentium, et in alteram uineam transplantabis. uenit Dominus tertio, et non inuenit in eis fructum. Dedit primum Legem per Moysen: secundo locutus est per prophetas: tertio  ipse descendit. Et post [c 1Kb] passionem, datis ad penitentiam quadraginta quatuor annis, quia non fecerunt fructum, quarto subuersi sunt. Quod tamen nostre intelligentie derelinquitur. In parabola enim non scribitur, quid postea fecerit paterfamilias; sed quid tantum agricola deprecatus sit. Ex quo animaduertimus, eos qui de hac ficu fecerint fructus, ad populum gentium esse translatos, ad quem ascendit et propheta, dicens: Requiescam in die tribulationis, ut ascendam ad populum peregrinationis mee.  Eos autem qui non fecerunt fructus, et permanserunt in duritia sua, esse subuersos. Hoc ipsum significat et Ioannis uox in Euangelio: Ecce securis ad radices arborum [Al. arboris] posita est. Omnis arbor que non fecerit fructum [Al. facit fructum bonum] excidetur et in ignem mittetur . Diximus de ficu, monstrantes, 666 eam esse populum Iudeorum: dicamus et de uinea, quod quidem facile intelliget qui Isaiam legerit: uinea facta est dilecto in cornu, in loco uberi . Et postea: Et exspectaui ut faceret fructum: fecit autem spinas, et non iudicium, sed clamorem. Et in Ieremia: Ego autem plantaui te uineam fructiferam totam ueram: quomodo uersa es in amaritudinem uitis aliene ? Et manifestius in Psalmis: uineam  de Aegypto transtulisti, eiecisti gentes, et plantasti eam . Hec igitur uinea ad quam paterfamilias sepe miserat seruos , ut acciperet de ea uinum, quod letificat cor hominis, quia uersa est in amaritudinem, et nouissime etiam patrisfamilie filium ausa est interficere, non uuas faciens, sed spinas, et non iudicium, sed clamorem: Crucifige, crucifige eum! Et: Non habemus regem, nisi Cesarem . Propterea exterminauit illam aper de silua, et singularis ferus depastus est eam . Oliuam quoque populum synagoge liquido comprobabit, qui in Apostolo fractos oliue ramos legerit , et nos de oleastro insertos, ut in ramis intelligamus, multitudinem Iudaicam fuisse succisam, in radicibus apostolorum electionem  esse seruatam, in quibus nos inserti manebimus, si fecerimus fructum, et dicetur de nobis: Filii tui sicut nouelle oliuarum in circuitu mense tue . Multi putant ficum, et uineam et oliuam in mysterio accipi Trinitatis, quod ficus propter pomorum dulcedinem Spiritus sanctus intelligatur. uinea ipse Dominus noster iehsu Christus, qui dicit in Euangelio: Ego sum uitis . Oliua autem, Deus Pater omnipotens, a quo cuncta illuminentur, et de quo egrediatur lux, et ad quem possumus dicere: O oliua, in lumine tuo uidebimus lumen , id est, in Filio uidebimus [d 1Kb] Spiritum sanctum. Ad has fructuosas arbores, et uberrimam uineam, ueniunt infructuosa ligna in Iudicum libro , et rogant ut regnent super se. Sed  numquam super ligna siluarum, que debentur incendio, regnat oliua, ficus, et uinea: sed magis imperat eis rhamnus plena sentibus, et hericio similis, qui habitat in Babylone, et semper uersatur in foueis. Que arbuscula non solum spinas habet, sed et ignem, uulnerans et comburens quidquid 667 attigerit. Denique egressus est ignis, et consumpsit ligna siluarum. Ut autem scias secundum superiorem intelligentiam, in qua de synagoga dictum accepimus: Ficus non faciet fructum, et non erunt genimina  in uineis, non de fructibus dici, sed de operibus bonis. In oliua manifeste enigma aperitur, et dicitur: Mentietur opus oliue. Fructus enim quos afferre debuerant, in operibus demonstrantur: mentietur autem opus oliue, aliud promittentis, et aliud facientis, dicentes ad Moysen: Omnia quecumque dixerit Dominus, faciemus ; et nolentes in eum credere, qui a Moyse predicatus est. Campi quoque non facient fructum. Considera quod Ierusalem, que quondam sita erat in montibus, et montes in circuitu eius , et fundamenta eius in montibus sanctis , nunc humilis appelletur atque campestris, que non solum homines, id est, rationabilia non alit animalia; sed nec pecora quidem et boues, de quibus et Salomon  loquitur in Prouerbiis: Adhibe curam his que in campo sunt regionibus, et attonde herbam, et congrega fenum ut habeas oues ad [a 25Kb] uescendum. Boues quoque non erunt in presepibus: quia ubi plena sunt presepia, manifesta est fortitudo bouis . Bos operarius est: bos Domini sustentans iugum: bos in cuius uestigium qui seuerit, beatus est. Omnia hec auferentur a populo, quia inique egit in Deum Creatorem suum. Quod si uolueris  diem tribulationis diem consummationis accipere, ad eos referes omnia qui dicunt se esse de Ecclesia, et non habent opera iustitie. Et ficus, et uinea et oliua, mysterium uidelicet Trinitatis, non afferent in eis fructum suum, et non solum frumenta et escas rationabilium; sed nec cibum quidem habent  in campis suis pecorum et iumentorum, et presepia eorum uacua sunt, et pro excelsis montibus in planis humilibusque uersantur.

 Ego autem in Domino gaudebo, et exsultabo in Deo Iesu meo. Deus Dominus fortitudo mea, et ponet pedes meos quasi ceruorum. Et super excelsa mea deducet me 668 uictor in Psalmis canentem. LXX: Ego autem in Domino exsultabo: gaudebo super Deo salutari [Al. Saluatore] meo, Dominus Deus fortitudo mea, et ponet pedes meos in consummationem: super excelsa imponet me, ut uincam in Cantico eius. Ficu et uinea et oliua, iuxta quod exposui, non facientibus fructum suum, et Iudeorum agris non afferentibus cibos, abscissis quoque de ouili pecoribus, et armentis de presepibus, postquam  audierunt a Domino: Relinquetur uobis domus uestra deserta , populo etiam captiuitati tradito, et in toto orbe disperso, propheta de populo Iudeorum, qui interpretatur amplexatio  ex persona apostolorum et populi credentis in Christo loquitur: Ego uero in Domino gaudebo, et exsultabo in Deo Iesu meo. Pro quo LXX transtulerunt [b 12Kb] , id est, Saluatore  meo. Idipsum et Gabriele interpretante: Et uocabitur iehsu, ipse enim saluabit populum suum . Deus Dominus fortitudo mea: nullam enim aliam, nisi in Christo habebo uirtutem et cunctas legis iustitias, quisquilias computabo. Et ponet pedes meos quasi ceruorum, ut calcem super aspidem et basiliscum, et quasi puer paruulus mittam manum in foramen, et extraham serpentem, ludamque  de colubro: Similis enim est fratruelis meus capree, aut hinnulo ceruorum . Et quia ipse est ceruus, mihi quoque donauit, ut ceruus essem, sublimis cornibus, findens ungulas, cibos ruminans, et ad odorem meum serpentes fugans: de quo dicitur in decimo septimo Psalmo: Qui perfecit pedes meos tamquam ceruorum, et super excelsa ponet me.  Et in uicesimo octauo: uox Domini perficientis ceruos. Ponet ergo pedes meos inter ceteros ceruos suos, et ad celestia perducet me, ut inter angelos canam gloriam Domini, et super terram pacem hominibus bone uoluntatis annuntiem. Canam autem uictoriam eius et triumphum et tropeum crucis. Hoc iuxta Hebraicum et [c 1Kb] quintam editionem, ad tempus Iudaice euersionis, et ad aduentum Domini cuncta referamus. Si autem uoluerimus de consummatione 669 mundi accipere, sic exponendum est: quomodo in Exodo  quando percussa est Aegyptus, et percussit Deus uineas eorum, et ficus eorum, et occidit primitiua hominum, et iumentorum in grandine, et Aegyptias fruges, bruchus, locustaque consumpsit: ficus in Aegypto non attulit  fructum, nec erant genimina in uineis eorum, mentiebatur  opus oliue, et campi eorum non dabant escas [Al. fructum]: et deficiebant, eo quod non haberent cibos pecora eorum, et non erant boues in presepibus. Populus autem Isrel exsultabat in Domino, et gaudebat in Deo salutari suo: sic in consummatione mundi, quando, multiplicata iniquitate, refrixerit caritas , et ficus non attulerit fructus, et uinee non habuerint uuas, et mentitum fuerit opus oliue, et campi non germina uerint cibos, et cetera que sequuntur: tunc quicumque 670 iustus et electione Dei dignus fuerit inuentus, loquetur exsultans. Ego autem in Domino exsultabo, gaudebo in Deo salutari meo, Dominus fortitudo mea. Et quasi  positus a Deo super consummationem seculi, ut postea ad superiora conscendat, et a Deo educatur ad summum, dicet: Et ponet pedes meos in consummationem, super excelsa imponet me: ut cum ab Iesu, qui primus in agone superauit, premium fuerit cantantibus positum: ego uincam in carmine eius, et manus mee componant citharam, et psalterium, et omne organorum genus, scribamque panegyricum triumphanti. Et qui in principio  locutus sum: Usquequo clamabo, et non exaudies? uociferabor ad te uim patiens, et non saluabis? et de iustitia eius iudicioque causatus sum: postea  laudabo equitatem eius, et cantores ceteros meo carmine superabo.





S. EUSEBII HIERONYMI STRIDONENSIS PRESBYTERI COMMENTARIORUM IN SOPHONIAM PROPHETAM LIBER UNUS. 



Prologus.

 671-672 Antequam Sophoniam aggrediar, qui nonus est in ordine duodecim prophetarum, respondendum uidetur his qui me irridendum estimant, quod [Al. quomodo] omissis uiris, ad uos scribam potissimum, o Paula et Eustochium. Qui si scirent Oldam, uiris tacentibus, prophetasse, et Debboram iudicem pariter et propheten, hostes Isrel, Barac timente, superasse : et Iudith et Esther, in typo Ecclesie, et occidisse aduersarios, et periturum Isrel de periculo liberasse: [a 1Kb] numquam post tergum meum manum curuarent in ciconiam. Taceo de Anna et Elisabeth, et ceteris sanctis mulieribus, quarum uelut siderum igniculos, clarum Marie lumen abscondit. Ad gentiles feminas ueniam, ut et apud seculi philosophos uideant animorum  differentias queri solere, non corporum. Plato inducit Aspasiam disputantem: Sappho cum Pindaro scribitur, et Alceo: Themista inter sapientissimos Grecie philosophatur: Corneliam Gracchorum, id est, uestram, tota Romane urbis turba miratur: Carneades eloquentissimus philosophorum, acutissimus rhetorum, qui apud consulares uiros et in Academia plausus excitare consueuerat, 673-674 non erubuit in priuata domo, audiente matrona, de philosophia disputare. Quid referam Catonis filiam, Bruti coniugem, cuius uirtus facit ne patris maritique constantiam tantopere miremur? Plena est historia tam Greca quam Latina uirtutibus feminarum,  et que integros libros flagitent [Al. flagitet]. Mihi tantum, quia aliud operis incumbit, in fine prologi dixisse sufficiat, Dominum resurgentem primum apparuisse mulieribus , et apostolorum illas fuisse apostolas, ut erubescerent uiri non querere, quem iam fragilior sexus inuenerat.

 673 uerbum Domini quod factum est ad Sophoniam filium Chusi, [b 1Kb] filii Godolie, filii Amarie, filii Ezechie; in diebus Iosie, filii Ammon regis Iuda. LXX similiter. Tradunt Hebrei cuiuscumque prophete pater aut auus ponatur in titulo, ipsos quoque prophetas fuisse. Unde et Amos [c 1Kb] unus de duodecim prophetis, qui dixerat: Non sum propheta, nec filius prophete: sed pastor  caprarum, uellicans sycamina , patris nomen in titulo non habet. Hoc si uerum est, Sophonias propheta, quem nunc conamur exponere, [d 1Kb] nomine, ut ita dicam, prophetico, et gloriosa maiorum suorum stirpe generatus est; habuit enim patrem Chusi, auum Godoliam, proauum Amariam, atauum Ezechiam: et talem quadrigam ipse uelut extremus auriga compleuit. Nomen Sophonie alii speculam, alii arcanum Domini transtulerunt. Siue igitur specula, [e 1Kb] siue absconditum Domini interpretetur, utrumque prophete conuenit. Dicitur enim et ad Ezechiel: Fili hominis, speculatorem te posui domui Isrel . Et in alio loco: Non  faciet Dominus quidquam, nisi reuelauerit disciplinam suam seruis suis prophetis. Et noni Psalmi titulus, pro absconditis filii interpretatur. Iste ergo propheta, qui erat in specula et in sublimibus constitutus, et nouerat mysteria Domini, filius erat Chusi , habebat quoque auum Godoliam, qui dicitur magnitudo Domini, et proauum Amariam, qui et ipse uertitur in sermonem Domini: et atauum Ezechiam, qui sonat fortitudinem Domini. De fortitudine itaque Domini, natus est sermo Domini, et de sermone Domini nata est magnitudo Domini, et de magnitudine Domini nata est humilitas, 674 ut cum peruenerit aliquis ad perfectum, dicat: Non sum dignus uocari apostolus .  Et illud in Psalmis: Domine, non est exaltatum cor meum, neque elati sunt oculi mei . Hucusque quasi prono lapsu, et per plana currentes, in eo quod Chusi etiam Aethiops meus interpretatur, impegimus. Nam post tantas uirtutes quomodo nomen Aethiopis sonare poterit in laudem? Et siquidem Scriptura dixisset Chus, id est, Aethiops, uidebatur indissolubilis questio; Chus quippe natus est de Cham. Sed in eo quod ait, Chusi, hoc est, Aethiops meus, uidetur sonare mysterium: quod ille qui quondam Aethiops fuerat, uersus in penitentiam (secundum illud quod dicitur: Aethiopia preueniet manus eius Deo . Et in alio loco  dicat cum sponsa in Cantico canticorum: Nigra sum,  sed [Al. et] speciosa filia Ierusalem . Legimus et in Ieremia Abdimelec eunuchum Aethiopem placuisse Deo : et in Actis apostolorum Aethiopem eunuchum regine Candacis tantum habuisse studium Scripturarum et Legis Dei, ut in uehiculo legeret: et ad adorandum Dominum in Templo eius ueniret Ierusalem . Unde talis fides digno premio coronatur, et mittitur ad eum Philippus euangelista, statimque docetur, credit, baptizatur, et saluus est. Et non solum eunuchus; sed cum additamento uiri ponitur, eunuchus uir Aethiops. Quia enim eunuchus erat Christi, et se eunuchizauerat propter regnum celorum, propterea uiri uocabulum non amiserat. Recte quoque Sophonias quasi filius Chusi, id est, Aethiopis, in consequentibus  libris de penitentia scribit Aethiopum: Trans flumina, inquit, Aethiopie, inde deferent hostias mihi. Hec de genealogia Sophonie, 675 qui prophetauit in diebus Iosie. Quomodo autem dies dicuntur Elie hi qui ab eo illuminati sunt: ita et dies Iosie qui se leuauerat ad Dominum  et fuit uir iustus, et de laudibus eius, Regnorum quoque et Paralipomenon scribit historia . Et habuit patrem Ammon, auum Manassen . Legimus, Manassen post multa scelera, et post captiuitatem in Babylone, egisse penitentiam, et ad meliora conuersum Domini misericordiam consecutum. [a 9Kb] Unde et fidei sue, per quam crediderat Deo, filium uocauit , id est, Ammon: siquidem AMMON  fides interpretatur. Simulque considera, quod nequaquam ut supra reges decem tribuum, id est, reges Isrel ponantur; sed reges tantum Iude. Iam enim decem tribus ab Assyriis sub rege Ezechia patre Manasse deducte fuerant in captiuitatem . Hoc in proemio  et in titulo Sophonie generationis et temporis. Nunc uideamus quid ipsa quoque prophetia contineat.

 Congregans congregabo omnia a facie terre, dicit Dominus, congregans hominem et pecus, congregans uolatile celi, et pisces maris: et ruine impiorum erunt, et disperdam homines a facie terre, dicit Dominus. LXX: Defectione deficiat a facie terre, dicit Dominus: deficiat homo, et iumenta: deficiant uolatilia celi, et pisces maris ÷ et infirmabuntur impii ** et auferam iniquos a facie terre, dicit Dominus. [b 1Kb] Hoc quod posuimus in Septuaginta, et infirmabuntur impii, de Theodotionis translatione additum est: pro quo Symmachus interpretatus est, et [c 23Kb] scandala cum impiis, ut subaudiatur, congregabuntur, siue deficient:  Quinta autem editio, et infirmitas cum impiis deficiet. Debemus ergo, consuetudinem nostram sequentes, primum historiam texere, et postea de sublimioribus disputare. Extremum quippe regnum duarum tribuum, que uocabantur Iuda et Beniamin, sub Iosia fuisse, nulli dubium est. Illo enim interfecto, filii eius qui postea regnauerunt, et nepotes, non tam regnasse credendi sunt, quam ludibrio habiti fuisse ab Aegyptio rege, et Chaldeis, et uariis captiuitatibus, mortibusque cruciati. Quia igitur populus poterat se excusare 676 in regibus malis, et dicere: Nos uolumus seruire Deo, sed prohibemur a regibus, datur rex iustus, quo zelante zelum Domini, et populo nichilominus in idolorum cultu perseuerante, iusta ire causa profertur a Domino, et prophetatur de euersione  Ierusalem, et captiuitate Iuda, et uictoria Nabuchodonosor. Dicitque Dominus per prophetam: Nequaquam ultra tribuam penitentiam; sed a facie terre uniuersa consumam: non homo, non iumentum, non uolatile, non pisces maris remanebunt. Iram quippe Domini etiam bruta sentiunt animalia: et  uastatis urbibus, hominibusque interfectis, solitudinem et raritatem bestiarum quoque fieri et uolatilium pisciumque, [a 1Kb] testis Illyricum [Mss. Illyricus] est, testis Thracia, testis [Al. teste] in quo ortus sum, [b 1Kb] solum, ubi preter celum et terram et crescentes uepres, et condensa siluarum, cuncta perierunt. Hoc autem, inquit propheta, accidet, quia impiorum fuit nimia multitudo. Corruent itaque impii et disperdentur homines, et erit solitudo super faciem terre. Sed et de consummatione mundi idipsum accipere possumus: quod et homines, et pecora, et uolatilia, et pisces maris et uniuersa deficient, et infirmentur impii, et tollatur iniquitas a facie terre. Quod si uoluerimus et altius aliquid intelligere  [c 1Kb] et defectionem in bonam partem accipere iuxta illud: Et deficiens mortuus est Abraham in senectute bona, senex et plenus dierum, et appositus est ad populum suum  uidemus quomodo defectione deficiant a facie terre, et hoc eos implere preceptum: Qui habentes conuersationem in celis, et in carne, non secundum carnem militantes, eo quod sciant illos qui in carne uiuunt, Deo placere non posse, quantum in se est omnia agunt ne sint in carne, sed in spiritu, et a terra recedentes aiunt: Consuscitauit, et consedere nos fecit in celestibus in Christo . Quod si aliquis opposuerit aduersum hoc quod in bonam partem accepimus, defectione deficiat  a facie terre, illud quod de Ismel scriptum est: 677 Hi sunt anni uite Ismel, centum triginta septem, et deficiens mortuus est, et est appositus ad genus suum : respondebimus ei primum, et ipsum Ismel filium esse Abraham, et accepisse dona et partes a patre, secundum mensuram suam: deinde absolute scriptum, deficiens mortuus est, et non addi  in senectute bona, senex et plenus dierum, et appositus est ad populum suum. Siue de Isaac: Fuerunt autem dies Isaac quos uixit, anni centum octoginta quinque, et deficiens Isaac mortuus est, et appositus est ad genus suum senex et plenus dierum . Nec non et de Iacob: Et cessauit Iacob precipiens filiis suis, et leuans pedes super lectum defecit, et appositus  est ad populum suum . Ex quo intelligimus aliud esse tantum deficere, et aliud cum defectione plures pariter habere uirtutes. Quod autem primum dixerat generaliter, defectione deficiat a facie terre: postea in partes diuisit Scriptura diuina, deficiat homo, et iumenta, deficiant uolatilia celi,  et pisces maris. Quatuor sunt que iubentur deficere, primum homo rationabilis, deinde tria que subiecta sunt homini, iumenta, et uolatilia, et pisces que puto et in octauo psalmo poni: Insuper et pecora campi: uolucres celi et pisces maris, qui perambulant semitas maris . Quod autem primum dixerat, oues et boues uniuersas, quasi precipua de iumentis separauit, et cum his que mansere [Al. remansere] iumenta numerare ea noluit. Deficiat itaque homo, deficiant iumenta, deficiant uolatilia celi, deficiant pisces: et non dixit, deficiant bestie, deficiant reptilia terre. He enim non debent deficere, sed perire; uerum deficiant ea que possunt habere correctionem. Quomodo defecerunt Sare muliebria, et iubetur Abraham ut audiat quecumque Sara preceperit . Deficit quis ut homo, si contemnat humana, et non ultra moriatur ut homo, et audiat: Ego dixi, dii estis . Deficit alius ut iumentum, qui ad [Al. in] altiora conscendens [d 1Kb] non accusatur sermone prophetico: Homo, cum in honore esset, non intellexit, comparatus est iumentis insipientibus, et similis [Al. assimilatus] factus est illis . Deficit quasi 678 uolatile celi, qui facit sibi pennas aquile, et reuertitur ad domum preceptoris sui diues, et omnem deserens paupertatem . Deficit quasi piscis maris, qui comprehensus sagenis Domini, cum bonis piscibus separatur . Cum hec iuxta preceptum Domini fuerint perpetrata, infirmabuntur impii, non habentes tantum roboris quantum prius. Sed et tollentur iniqui, non dixit,  occidentur; sed, tollentur, ut ad meliora conuersi, de impietate et iniquitate, ad pietatem, iustitiamque translati, incipiant esse quod ante non fuerant. Hec secundum tropologiam. Debemus enim et Maiorum interpretationem ponere. Iam [Al. Tamen] in lectoris arbitrio erit, utrum seueritatem, an clementiam uelit sonare que dicta sunt.

 Et extendam manum meam super Iudam et super omnes habitatores Ierusalem: et disperdam de loco hoc reliquias Baal, et nomina edituorum cum sacerdotibus, et eos qui adorant super tecta militiam celi, et adorant et iurant in Domino, et iurant in Melchom: et qui auertuntur de post tergum Domini, et qui non quesierunt Dominum nec inuestigauerunt eum. LXX: Et extendam manum meam super  Iudam, et super omnes qui habitant Ierusalem: et auferam de loco hoc nomina Baalim, et nomina sacerdotum cum sacerdotibus, et eos qui adorant super tecta militiam celi, et eos qui iurant in Domino, et iurant in rege suo, et eos qui declinant a Domino, et qui non requirunt Dominum, et qui non retinent Dominum.  Post impiorum ruinas, et iniquorum ablationes a facie terre, consequenter aduersus Iudam et aduersus Ierusalem ex persona Domini dicitur: Et extendam manum meam super Iudam et super omnes habitatores Ierusalem : et disperdam de loco hoc reliquias Baal: Non quod secundum LXX nomina Baalim penitus eradenda sint; sed quod [a 1Kb] iuxta Hebraicum cultores eius e populo qui pauci de cede hostium remanserant in Iuda et Ierusalem, se comminetur auferre. Nomina quoque edituorum cum sacerdotibus, quia in tantam Iudas 679 et Beniamin uenerant impietatem, ut in Templo Domini  statuam Baal, [b 1Kb] quam imaginem  Zeli Dominus uocat, statuerint, et in eodem sanctuario idola et Dominum pariter uenerati sint . Unde signanter idolorum sacerdotes, non sacerdotes, sed [c 73Kb] , id est, edituos, uel fanaticos appellauit , quod Hebraice dicitur ACCHUMARIM . Et edituos ergo et sacerdotes quondam Dei, et eos qui in domatibus adorabant militiam celi, solem et lunam et astra reliqua, et qui iurabant in nomine Domini, et in nomine idoli Ammonitarum Melchom  auferet Dominus de loco Ierusalem, siue disperdet, enim subauditur. Et disperdam de loco hoc reliquias Baal, et disperdam nomina edituorum cum sacerdotibus, et disperdam eos qui adorant super tecta militiam celi, et disperdam eos qui adorant  et iurant in Domino, et iurant in Melchom, et disperdam eos qui auertuntur, siue declinant de post tergum Domini, et qui non querunt eum, siue non retinent. Aduertuntur autem post [Al. de post] tergum Domini Isrel, qui relinquentes cultum eius iurant in Melchom, et adorant militiam celi, et uenerantur Baal idolum Sidoniorum. Hucusque historie sensus expositus est: uideamus et anagogen. Propter Dominum qui de tribu Iuda ortus est, et propter Ierusalem in qua regnauit Iudas, hoc est, Dominus atque Saluator, dicamus quando multiplicata fuerit iniquitas, et refrixerit caritas multorum, et ueniente Domino, rara fides apparuerit in terra, intantum ut tententur etiam electi Dei : tunc extendere  Dominum ad supplicia peccatorum manum suam super Iudam, qui sibi uidetur nomen Domini confiteri, et super Ierusalem, Ecclesiam que ex pace sortita uocabulum est, et auferre de Ecclesia nomina Baalim, quod interpretatur in sublimioribus. Auferet autem Dominus nomina uane glorie et admirationis false, que uersantur in Ecclesia, in qua iuxta Iacobum, [d 1Kb] honoratur annulum aureum habens, et contemnitur pauper, 680 cum ad aduentum iudicis et senatoris, et in commune omnium diuitum, plebs uniuersa consurgit, et sancto pauperi ne standi quidem inter cateruas potentium, et consessiones eorum tribuitur locus; sed et nomina sacerdotum cum sacerdotibus qui frustra sibi applaudunt in episcopali nomine, et in presbyterii dignitate, et non in  opere . Unde signanter non ait, et opera sacerdotum cum sacerdotibus, sed, nomina: qui tantummodo falsa nomina preferunt dignitatum, et malis operibus sua nomina destruunt, et eos qui adorant super tecta militiam celi, qui eleuantur aduersus scientiam Dei; et omne quod geritur in seculo, fictam sibi scientiam pollicentes, referunt ad ortus stellarum et occubitus, et mathematicorum sequuntur errores, et eos qui adorant Dominum et Melchom, qui seculo pariter et Domino putant se posse seruire, et duobus dominis satisfacere, Deo et mammone: qui militantes Christo, obligant se negotiis secularibus, et eamdem imaginem offerunt Deo et Cesari, et cum Christi sacerdotes se esse dicant, filios suos consecrant Melchom, id est, regi suo  . Recte enim habent regem hominem, qui regem Dominum perdiderunt, et qui per mala opera declinant a Domino, et non requirunt eum, retinent sua peccata fugientem. Si quis autem uoluerit iuxta interpretationem nominum Iude et Ierusalem super anima uniuscuiusque hoc ipsum intelligere, non errabit, quod auferat Dominus uniuersa que diximus, uel in consummatione mundi, uel in singulorum exitu, quando audient: Stulte, hac nocte auferetur anima tua a te . Et extendat manum suam super eum, qui Dominum [e 1Kb] non confitetur, et super eum qui sensum pacis se habere iactat, ut auferat atque disperdat de tali Ierusalem omnem superbiam, et falsos in Deum cultus,  et uariorum errores dogmatum, et seruitutem in Deum pariter et mundum, et per quotidiana peccata, auersionem a Domino et neglectum in Deum.

 Silete a facie Domini Dei, quia iuxta est dies Domini, quia preparauit Dominus 681 hostiam: sanctificauit uocatos suos. LXX: Timete a facie Domini Dei, quia iuxta est dies Domini, quia preparauit Dominus uictimam suam: sanctificauit uocatos suos. Pro eo quod LXX transtulerunt, timete, et nos posuimus, silete, [a 2Kb] in Hebreo interiectio est imperantis silentium, qua sepe utuntur et Comici; sed et absolute precipitur in cunctis silentium, quod dies uentura sit Domini. Diem autem Domini, diem intelligamus captiuitatis et ultionis in populum peccatorem, et hostiam subuersionis  Ierusalem, et sanctificationem eorum quos dedicauit interfectioni, secundum illud quod dicitur in Ieremia: Sanctifica eos in die interfectionis eorum . Et est sensus: uenit contra impium populum olim predicta captiuitas, iam prope est. Sub Iosia enim rege prophetia texitur: hoc interfecto, [b 1Kb] timete a facie Domini Dei, quia iuxta est dies Domini, quia preparauit Dominus uictimam suam, sanctificauit uocatos suos. Tota uastitas uenit, de qua et in Ezechiel: uenit, inquit, finis: finis uenit , et cetera. Hec mihi uictima placet, has mihi hostias sanctificaui. Potest autem hoc quod ait, sanctificauit uocatos suos, et de Babyloniis accipi, quos in ultionem populi etiam seruos suos uocat, uindicantes iniuriam suam. uocaui, inquit,  Nabuchodonosor seruum meum . Et in eodem uolumine, non solum seruum, sed columbam eum quoque uocat: A facie gladii columbe . Porro secundum tropologiam, quia facies Domini est super facientes mala, ut perdat de terra memoriam eorum, et prope est dies iudicii  siue exitus singulorum: timeant omnes, et sileant, ne facies Domini (de qua sanctus ait  peccatorum fenum, stipulam, ligna consumat. Preparauit enim Dominus hostiam suam, totum Leuitici mysterium, quando per ignem et effusionem sanguinis, et ueram oblationem salui fient, qui saluandi sunt, et sanctificabuntur uocati. Quidam de nostris, diem Domini et  hostiam eius, et sanctificationem uocatorum, in aduentu Saluatoris intelligunt, quando immolatus est 682 Agnus, et in sanguine eius sanctificati sunt apostoli, et ceteri qui per eos uocati sunt.

 Et erit in die hostie Domini, uisitabo  super principes, et super filios regis, et super omnes qui induti sunt ueste peregrina. Et uisitabo [c 1Kb] omnem qui arroganter ingreditur super limen in die illa: qui complent domum Domini Dei sui iniquitate et dolo. LXX: Et erit in die hostie Domini, et ulciscar super principes, et super domum regis, et super omnes qui induti sunt uestimentis alienis: et ulciscar super omnes manifeste, qui sunt in uestibulis in die illa, qui complent domum Domini Dei sui impietate et dolo. In die Iudaice captiuitatis, quando totus populus immolandus est, uisitabit Dominus, et super principes qui mane bibebant siceram, et super filios regis, uel omnes de stirpe regia, uel certe proprie filios Iosie, quos uel occisos uel captos legimus, et super omnes qui induti sunt ueste peregrina, hoc est, qui pro Dei  cultu uenerati sunt idola. Et super omnes qui arroganter ingrediuntur super limen in die illa, hoc est, aduersum superbos, qui cum quodam fastu et dignitatis supercilio, gradus templi et sanctuarii limen ascendunt. Porro quia in eo ubi nos interpretati sumus, qui arroganter ingrediuntur [d 1Kb] super limen, potest intelligi secundum Hebraicum, qui transiliunt limen: et hoc historice sentiendum est, uindicabo super eos, qui iuxta Regnorum primum librum non calcant limen idolorum, superstitionibus seruientes, qui repleuerunt domum [Al. templum] Domini Dei sui non solum idolorum cultu, sed iniquitate et scelere et omni mendacio, ut ad errorem religionis iniquitas quoque in subiectos et in proximos mendacium iungeretur. Sed quia semel et tropologice exponere  cepimus: uisitabit Dominus in aduentu et passione Saluatoris, id est, in die hostie Filii sui super Pontifices et Sacerdotes populi Iudaici, et super domum regiam. Usque ad illud enim tempus perseuerauerunt reges [e 1Kb] Iude de stirpe Dauid, secundum prophetiam Iacob: Non deficiet princeps ex Iuda, neque dux de femoribus eius, donec ueniat cui repositum est, et ipse erit exspectatio gentium . Post hostiam enim 683 Domini ablatum est regnum a Iudeis. Et super omnes, inquit, qui induti sunt uestimentis alienis, qui recesserunt a protectione et indumento Dei, et suo errore cooperti sunt. Et ulciscar super omnes manifeste qui sunt in uestibulis, hoc est, qui egressi sunt de templo Dei: et cum deberent esse  intrinsecus, propter peccata sua egressi sunt foras, et de Ecclesia Dei recesserunt, adimplentes templum eius impietate et dolo. Hoc intellectum sit in primo Saluatoris aduentu. Quia autem de consummatione mundi et die iudicii, quem omnes diem  [Al. in die] interpretantur Domini, semel exposuimus: scire debemus, quod illo tempore uisitet Dominus super principes, et super pastores, qui lac de ouibus comedunt, lanasque tondentes, non curant de contritione gregis, et super filios regis qui se iactant Christianos, et quod regis Christi sint filii, gloriantur: et super omnes qui induti sunt uestibus alienis. uestis filiorum regis et principum indumentum, Christus est [Al. Christi et accepimus], quod accipimus in baptismo, iuxta illud: Induite uos Christum Iesum . Et: Induite uos uiscera misericordie, bonitatis, humilitatis, mansuetudinis, patientie , et cetera. In quibus precipitur, ut induamur nouo homine celesti, iuxta Creatorem nostrum, et proiiciamus indumentum  ueteris hominis cum operibus eius . Cum ergo debeamus talibus indui uestimentis, pro misericordia induimur crudelitate; pro patientia, impatientia; pro iustitia, iniquitate. Et ut semel dicam, pro uirtutibus, uitiis; id est, pro Christo, Antichristo. Unde dicitur de istius modi homine: Et indutus est maledictione sicut uestimento . uindicabit quoque Dominus manifestissime in aduentu suo, etiam super eos qui cum bonis operibus in Ecclesia esse deberent, eiecerunt se ob conuersationem pessimam, et traditi Satane uersantur in uestibulis, immo nec in uestibulis, sed ante uestibula: quod significantius Grece dicitur . Et super omnes uindicabit, qui uariis iniquitatibus atque peccatis implent Ecclesiam, et impietatibus  atque mendacio, et miscent sanguinem sanguini. Quod si uoluerimus hoc ipsum accipere super animabus singulorum, principes et domum regis, intelligamus [Al. addit ], id est, cogitationes et sensus, et ipsam animam, que debet esse hospitium 684 regis: et iuxta superiorem expositionem indumenta quoque aliena, et omnia que sequuntur, referamus ad unumquemque credentium, qui cum debuerant induti esse Christo, et semper uersari intrinsecus, uariis se peccatorum operuerunt uestimentis, et egressi de Ecclesia, id est, congregatione sanctorum, pro uirtutibus impleuerunt templum corporis sui iniquitate et dolo.

 Et erit in die illa, dicit Dominus, uox clamoris a porta piscium, et ululatus a secunda, et  contritio magna a collibus. LXX: Et erit in illa die, dicit Dominus, uox clamoris de porta compungentium, et ululatus a secunda, et contritio magna a collibus. In die hostie Domini quando extenderit manum suam super Iudam et super omnes habitantes Ierusalem, et hostilis eam uallauerit exercitus, erit uos clamoris a porta piscium et ululatus a secunda, et contritio magna a collibus. Portam piscium eam uocabant, que Diospolim ducit et Ioppen, et uicinior mari erat inter cunctas uias Ierusalem, de qua et Esdras refert: Portam uero piscium edificauerunt filii Asnaa, ipsi texerunt eam, et statuerunt ualuas,  et seras et uectes . Quod autem ait, et ululatus a secunda, secundi muri in eodem climate portam significat, de qua et in Regnorum libro scriptum est: Et iuit Helchias Sacerdos, et Ahiham, et Achabor [Al. Achobor], et Saphan, et Asaias ad Oldam propheten, uxorem Sellum filii Thecue, filii Haras, custodis uestium, et hec habitabat Ierusalem in secunda . Contritionem autem magnam a collibus de mente Sion et excelsiore urbis parte loquitur: quia cum altiora et arx ciuitatis fuerint occupata, facilior est in prona descensus. Si autem diem illam quam Dominus comminatur, diem iudicii ut supra uoluerimus accipere, eo tempore quando uetustus dierum sessurus est, et aperiendi libri, et pandende conscientie singulorum:  tunc implebitur uox clamoris a porta compungentium . Prima enim porta oculorum erit, qua [Al. quando] exibebuntur nobis peccata ante oculos nostros, et omnis pompa et imago antiquorum scelerum et uitiorum atque luxurie proferetur in medium. Tunc illud erit uerum quod scriptum est: Ecce homo et opera eius ante faciem eius. Torquebit igitur eum conscientia, et postquam compunctus 685 clamauerit a prima oculorum porta, ululabit etiam a secunda, quam et aures intelligere possumus. Per hos enim uel maxime sensus, quibus uitia illapsa fuerant, eorum pena sentietur, quando cernemus quod fecimus et [a 1Kb] sermone docti, totumque audientes ordinem peccatorum, in ululatum compellemur, et conteretur [Al. compellimur et  conteritur], in nobis quidquid fuerat excelsum, et propter cecitatem et surdas aures ignorabatur a nobis. uel certe cum uerba sublimia et eruditio de excelso ueniens, conteret nos atque confringet, et opere complebitur: Rugiebam a gemitu cordis mei , ut sit sacrificium Deo spiritus contribulatus ; in nobis, qui homines sumus, et non tam grandia peccata fecimus, ut montibus comparentur, colles contriti sunt. In diabolo autem et angelis eius, excelsa montium conterentur. Multi putant iuxta historiam quod ad Babyloniorum tempora retulimus, intelligendum esse de primo Saluatoris aduentu, quando propter peccata nimia, et clamorem populi concrepantem: Sanguis eius super nos, et super filios nostros , circumdata est  ab exercitu Ierusalem, et a duobus ursis, uespasiano uidelicet et Tito, irridentium puerorum turba consumpta est . Que quidem intelligentia magis fidei nostre conuenit, sed ita ut sciamus et priori historie posse congruere, uel certe priorem captiuitatem typum esse secunde et perfecte euersionis Ierusalem. Nec non et hoc animaduertendum (quia ADAGIM  allegorice, portam piscium esse in Ierusalem, per quam inferuntur boni pisces qui a malis fuerint separati, et lugebunt, ceteris intreuntibus, qui foris remanserint.  uel certe in fine mundi et in consummatione lugebunt a porta piscium prima, qui suum baptisma non seruauerunt; lugebunt a secunda, qui non egerunt pro peccatis dignam penitentiam. Et erit magna contritio super colles, qui nec pro peccatis incuruati sunt ut ceruicem suam submitterent, et sua scelera deplorarent. Per has enim duas portas baptismi et penitentie in Ierusalem, id est, in Ecclesiam Dei uel introitus uel reditus est.

 686 Ululate, habitatores pile: [a 1Kb] conticuit omnis populus Chanaan. LXX: Plangite qui habitatis concissam: quia assimilatus est omnis populus Chanaan. Pila que Hebraice dicitur MACHTHES , et ab Aquila uersa est, , non per breuem syllabam prima  legenda est, ne  putemus, sed productam, ut de pila sciamus dici, in qua frumenta tunduntur, uas concauum, et medicorum aptum usui, in [b 1Kb] quo proprie ptisane feriri solent. Dicat aliquis intellexisse se quid significat pila, sed scire uelle cur in presenti loco assumpta sit. Quia semel descriptio est capte urbis, et dicitur: uox clamoris a porta piscium, et ululatus a secunda, et contritio magna a collibus: nunc idem descriptionis ordo seruatur, et de ululatu dicitur eorum, qui habitant in ualle Sile. Et pulchre Scriptura non dixit, qui habitatis in ualle, qui habitatis in gurgustio; sed qui habitatis in pila, quod scilicet quomodo frumenta feriente desuper uecte, contunduntur: ita de porta piscium, et de porta secunda, et de collibus proruens in uos decurret exercitus. Populum autem Chanaan  appellauit populum Iudeorum, iuxta illud quod legimus in Daniele: Semen Chanaan et non Iuda ; et ad Ierusalem: Pater tuus Amorrheus, et mater tua Cethea ; et in alio loco: Chanaan, in manu tua, statera iniquitatis . Quod si uoluerimus iuxta utramque translationem, tropologiam texere, recte ad ululatum et planctum concitantur qui in extremis peccatorum fecibus habitant, et in scelerum suorum ima demersi dicunt: Infixus sum in limo profundi, et non est, inquit, substantia . Unde et additur: qui habitatis concissam, hoc est, animam multis iniquitatibus uulneratam, siue Ecclesiam, que schismatibus, heresibusque lacerata est, et ad singula uulnera plangit filios interfectos. Quod autem dicit: Conticuit,  siue assimilatus est omnis populus Chanaan, blasphemiam eorum in die iudicii cessare significat, et os quod in altum posuerunt, linguamque ad terram usque penetrantem, eterno silentio conticescere. Et quia peccatum peccauit Ierusalem, et ideo in commotionem facta est, populus dicitur Chanaan, quod interpretatur, 687 commotio. Non enim potest dicere: Statuit super petram pedes meos ; sed incertus et fluctuans semper in motu  est. Unde et Ne uir sanctus, postquam euigilauit e somno, ex maledictione nomen imposuit Chanaan, dicens: Maledictus Chanaan puer, famulus erit fratrum suorum . Non solum autem Chanaan assimilantur peccatores, sed pro qualitate et diuersitate peccati, alius assimilatur Pharaoni, alius Nemrod giganti. Et econtrario, per bona opera atque uirtutes, quia et uirtutum itinera sunt diuersa, ille [c 1Kb] spiritum assumit Abraham, hic Moysi, alius Elie; quamobrem ab Apostolo dicitur: Aemulamini carismata meliora . Qui uero perfectus est, iuxta eam tamen perfectionem quam humana conditio potest capere, similitudine Dei signatur.

Disperierunt omnes inuoluti argento. LXX: Disperierunt  omnes qui erecti sunt argento. Qui sibi, inquit, in diuitiis confidebant, et tantas habebant opes, ut se quasi inuolutos et septos suis diuitiis estimarent. uel certe secundum LXX, qui erecti erant in superbiam et pauperes despiciebant, ira ueniente, uastati sunt. Simulque considera quod non dixerit: peribunt qui erecti sunt argento; sed iam nunc, antequam [d 1Kb] eis ueniat supplicii dies, in eo ipso quod superbiant, et semper de thesauris suis cogitent et seruiant eis, perierint atque corruerint. Quod qui intellexerit, puto eum non satis cupere diuitias, in quibus non peribunt, sed perierunt qui erecti sunt. Neque uero estimandum est eos solos periisse, qui argento erecti sunt, sed iuxta hanc diffinitionem peribit et ille qui in generis nobilitate se iactat. [e 1Kb] Qui  gloriatur in dignitatibus, peribit; qui inflatur, peribit; qui in fortitudine corporis gloriatur, peribit. peribit qui in femineo languore mollitus comam nutrit, uellit pilos, cutem polit, et ad speculum comitur, que proprie passio et insania feminarum est. Si quis autem uult erigi et superbire sancta superbia, erigatur cum apostolis, quando dignus fuerit pro nomine Iesu Christi contumeliam pati, glorietur cum Apostolo, qui exsultabat in 688 tribulationibus, sciens quod tribulatio operetur patientiam, patientia spem, spes autem non confundat .

 Et erit in tempore illo, scrutabor Ierusalem in lucernis, et uisitabo super uiros defixos in fecibus suis; qui dicunt in cordibus suis, non faciet bene Dominus, et non faciet male. LXX: Et erit in  die illa, scrutabor Ierusalem cum lucerna, et ulciscar super uiros qui contemnunt custodias suas, et dicunt in cordibus suis, non faciet bene Dominus, et non faciet male. In tempore et in die captiuitatis Ierusalem uel a Babyloniis uel a Romanis , scrutabitur Dominus cum lucerna omnia abscondita Ierusalem, et nullum inultum patietur effugere. Legamus Iosephi historias, et ibi reperiemus  scriptum, de cloacis quoque, et speluncis, et antris, et sepulcris, extractos principes et reges et potentes et sacerdotes, qui se in eis metu mortis absconderant. Et uisitabo, inquit, super eos, qui confidunt in corporibus suis, et in uiribus suis, quas [a 38Kb] , feces uocat, siue peccata, in quibus penitus fuere defixi: qui tollentes prouidentiam, nec boni nec mali Deum auctorem esse dixerunt: hoc est, quod nec bonis bona, nec mala malis redderet: sed quod fortune cuncta regerentur arbitrio, et casu ferrentur incerto. In consummatione autem mundi, quia dies Domini ipsa intelligitur, scrutabitur Dominus Ierusalem, id est Ecclesiam suam cum lucerna: et ulciscetur super uiros contemptores, qui noluerunt suas seruare custodias, id est, mandata  Domini contempserunt, et insuper ratione se peccare, dicentes, blasphemauerunt in cordibus suis: quod nichil prodesset benefacere, nec obesset male agere, quia nec bonorum operum premium, nec malorum penam restitueret Deus. Recte autem Ierusalem, id est, Ecclesia , quando conculcabatur a gentibus, et demonum ludibrium erat, dicta est Iebus, et postquam cepit in ea pax habitare Domini, et factus est in pace locus eius, nomen Ierusalem sortita est. Quia igitur in nouissimo tempore, quod sepe 689 iam diximus, multiplicata iniquitate, refrigescet caritas, et solis lumen recedet ab Ierusalem, et tanta erit uastitas, ut difficile saluentur etiam electi Dei : tunc in lucerna sermonis  sui atque rationis omnia uitia scrutabitur Dominus in Ierusalem, et in medium proferet, et de otioso quoque uerbo fiet iudicium et uindicta, non in peccatores , sed in contemptores, de quibus dicitur in Abacuc: uidete contemptores, et aspicite ; et in alio loco: Quare [b 1Kb] non respicis ad contemptores; Ac deinde: Qui autem arrogans est, et contemptor, uir superbus, et cetera. [c 1Kb] Super his fiet ultio, qui custodias Domini non seruauerunt, et dicunt in cordibus suis: Non faciet Dominus bene, et non faciet male: non quod male Deus faciat, sed quod mala uideatur pena esse ei qui patitur. Alioquin et scalpellus medici malus erit, quia resecat uulnera, et putridas amputat carnes. Et pater malus, cedens filium,  ut a uitiis corrigat, et magister malus, corripiens discipulum ut erudiat: Omnis enim disciplina ad presens non uidetur gaudii esse, sed tristitie: postea autem fructum pacificum his qui per eam eruditi sunt, reddet .

 Et erit fortitudo eorum in direptionem, et domus eorum in desertum. Et edificabunt domos, et non inhabitabunt: et plantabunt uineas, et non bibent uinum earum. Iuxta est dies Domini magnus:  iuxta est, et uelox nimis. LXX: Et erit fortitudo eorum in rapinam, et domus eorum dissipabuntur. Et edificabunt domos, et non habitabunt in eis, et plantabunt uineas, et non bibent uinum earum, quia iuxta est dies Domini magnus: iuxta et uelox nimis. Manifestum est quod iuxta utramque captiuitatem omnis eorum sit cesus exercitus, et domus dirute, et agri uineeque uastate sint: nec ultra eos Dei distulerit patientia. Sed cum dicerent ad prophetas, hoc in tempus erit, et in dies longos, uenerit eis dies Domini magnus et uelox nimis. Iuxta tropologiam autem cum uenerit tempus iudicii, siue uniuscuiusque mortis et egressionis a seculo: tunc omnis fortitudo eorum in direptionem erit, ut quod male ualebat, et erigebatur aduersus Dominum, infirmum, fractumque  uertatur ad melius. uelut si quis fortitudinem latronis et pirate et furis 690 diripiat, infirmosque eos reddat, prodest illis sua infirmitas: debilitata enim membra quibus prius non bene utebantur, a malo opere cessabunt. Quod autem sequitur: Et domus eorum in desertum, multi sunt in Ecclesia edificantes Sion in sanguine, et Ierusalem in iniquitate, quibus prodest tales domus destrui. Legamus Leuiticum, ubi leprosa domus destrui iubetur . Et quia lepra permanens est et diffunditur, lapides eius et ligna et omnis puluis extra ciuitatem in locum immundum proiici iubetur. Sed et in Ieremie principio tale quid scribitur, Ecce dedi sermones meos in os tuum: ecce constitui te hodie [Al. tacet hodie] super gentes, et regna: eradicare, et suffodere, et disperdere,  et edificare, et plantare . Destruitur edificatio pessima, ut postea edificatio bona construatur: eradicatur iniqua plantatio, ut plantatio iuxta ponatur. Unde et in Salomone legimus: Melius est habitare sub diuo, quam in calce litis cum iniquitate, et in domo noua . Quasi bonus ergo Deus domos eorum, qui erant defixi in fecibus suis, et dixerant in corde suo: Non faciet bene Dominus, et non faciet male, destruit, nec eos in leprosis et immundis domibus habitare permittit: nec facit ut bibant uinum de uineis, quas plantauerant. Si enim plantassent uineam Sorec, et uineam electam totam ueram, bibissent uinum suum, et inebriati essent cum patriarcha Ne et Ioseph in meridie ; sed quia dixerunt: Non faciet  bene Dominus, et non faciet male , et de uinea Sodomorum erat uinea eorum, et propago eorum de Gomorrha, Uua eorum uua fellis, et botrus amaritudinis eis: furor draconum, uinum eorum: et furor aspidum insanabilis , propterea plantauerunt uineas, et non bibent uinum earum. Et mystice dicitur de Sodoma et Gomorrha, quod omnis plantatio eorum perierit. Si enim permansissent in eo quod ceperant, ut essent quasi paradisus  Dei, et non finissent in malo, ut essent quasi terra Aegypti, plantatio eorum utique permansisset. Tale quid et illud super Aegyptiis sonat in Psalmis: Occidit in grandine uineas eorum, et moros eorum in pruina . Quasi clementissimus quippe Deus, omnem Aegyptiam plantationem et arbusculas, que in Aegypto radicate sanguineos habent 691 fructus, interfecit et subuertit, ne bibant qui male plantauerunt, et comedant ex eis fructum. Prope est dies Domini magnus et uelox nimis, cui resistere nemo potest: prope autem est uel propter eternitatem, quia nichil ei longum est, uel propter pene magnitudinem, quia patienti numquam [a 1Kb] longe uidetur supplicium quod inferendum est. Siue prope, ut supra diximus, cum exierimus a seculo, et  uniuscuiusque mors consummationem mundi fecerit; et non solum prope, sed etiam uelox nimis, ut uelocitas aduentus eius in eo quod additur, nimis, ostendatur.

 uox diei Domini amara: tribulabitur ibi fortis: dies ire, dies illa, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris super ciuitates munitas, et super angulos excelsos. LXX: uox diei Domini amara et dura posita est, fortis: dies ire, dies illa, dies tribulationis et necessitatis, dies miserie et perditionis, dies tenebrarum et turbinis, dies nebule et caliginis, dies tube et clamoris super ciuitates munitas, et super angulos excelsos. Iuxta superiora, uel de Babylonica captiuitate accipe,  uel de extrema quam passi sunt a Romanis, super qua et Dominus fleuit Ierusalem, dicens: Ierusalem, Ierusalem, que occidis prophetas, et lapidas eos qui ad te missi sunt , et cetera. uere enim expetita uindicta est a sanguine Abel iusti usque ad sanguinem Zacarie, quem occiderunt inter templum et altare : et ad extremum de Dei Filio, dicentes: Sanguis eius super nos, et super filios nostros, experti sunt diem amarum: quia ad amaritudinem Dominum prouocauerant: diem a Domino constitutam, in qua non imbecillis quilibet, sed fortissimi uiri deprimentur, et ueniet super eos ira in finem. Sepe quippe et ante iram Domini sustinuerunt; sed ira illa non fuerat consummationis et finis . Quid necesse  est nunc describere quantas in utraque captiuitate sustinuerint calamitates, et quomodo qui lucem Domini respuerunt, in tenebris et in caligine uersati sint, et qui noluerunt solemnium dierum audire tubas, audierint clamorem [Al. clangorem] bellantium? De ciuitatibus autem munitis et excelsis angulis Iudee, qui [Al. quod] ad 692 solum usque sunt diruti, puto oculorum magis esse quam aurium iudicium: nobis presertim qui nunc in ista sumus prouincia licet uidere, licet probare que scripta sunt. uix ruinarum parua uestigia in magnis quondam urbibus cernimus. Silo, ubi tabernaculum et arca Testamenti  Domini fuit, uix altaris fundamenta monstrantur. Gabaa illa ciuitas Saulis usque ad fundamenta diruta est . Rama et Bethoron et relique urbes nobiles a Salomone constructe, parui uiculi demonstrantur. Legamus Iosephum et prophetiam Sophonie, illius cernemus [Al. cernimus] historiam: et hoc non tantum de captiuitate dicendum est, sed usque ad presentem diem, perfidi coloni post interfectionem seruorum, et ad extremum Filii Dei, excepto planctu, prohibentur ingredi Ierusalem, et ut ruinam sue eis flere liceat ciuitatis, pretio redimunt, ut qui quondam emerant sanguinem Christi, emant lacrymas suas: et ne fletus quidem eis gratuitus sit. uideas in die quo capta est a Romanis et diruta Ierusalem, uenire populum lugubrem,  confluere decrepitas mulierculas, et senes pannis annisque obsitos, in corporibus et in habitu suo iram Domini demonstrantes. Congregatur turba miserorum, et patibulo Domini coruscante, ac radiante eius, de Oliueti monte quoque crucis fulgente uexillo, plangere ruinas templi sui populum miserum, et tamen non esse miserabilem: adhuc fletus in genis et liuida brachia, et sparsi crines, et miles mercedem postulat, ut illis flere plus liceat; et dubitat aliquis, cum hec uideat, de die tribulationis et angustie, de die calamitatis et miserie, de die tenebrarum et caliginis, de die nebule et turbinis, de die tube et clangoris? Habent enim et in luctu tubas, et, iuxta prophetiam, uox solemnitatis uersa est in planctum. Ululant super cineres  Sanctuarii, et super altare destructum, et super ciuitates quondam munitas, et super excelsos angulos templi, de quibus quondam Iacobum fratrem Domini precipitauerunt. Hec de captiuitate dicta sint Iudeorum. Ceterum si diem Domini, ut supra, referamus ad consummationem mundi, siue ad uniuscuiusque exitum uite, manifesta 693 erit interpretatio, quod uox diei Domini amara sit, et necessitate plena et ira, et tribuletur ibi fortis: cum etiam qui sancti sunt, saluentur quidem, sed tamen sic quasi per ignem. Dies illa dies tribulationis, et angustie et calamitatis, et miserie, in qua dicent: ue nobis, quia miseri facti sumus. Dies tenebrarum: Omnis enim qui male operatur, odit lumen, et non uenit ad lucem ; et necesse est ut qui lumen  oderit, eum tenebre consequantur. Dies erit nebule et turbinis; ueniet enim super eum tempestas Domini, et clangor tube, quam Apostolus significat, dicens: In nouissima tuba . Erit enim dies tube et clangoris super ciuitates munitas, quas sibi in multitudine peccatorum cum Cain edificauerant. Et super angulos excelsos, opera peruersa et a recta uia Domini declinantia . Unde et a Saluatore arguuntur Pharisei, quod adorent  in angulis platearum . uia enim recta et tendens ad paradisum arcta, et angusta est que ducit ad uitam. uia autem  fracta habens angulos et tortuosa, lata, et spatiosa est, que ducit ad mortem . Simulque inter uerba seueritatis Domini cerne clementiam, quod propterea amara sit dies, et dies ire, et dies tribulationis, et dies tube et clangoris, ut ciuitates male munite et peruersi anguli destruantur.

 Et tribulabo homines, et ambulabunt ut ceci, quia Domino peccauerunt: et effundetur sanguis eorum sicut humus, et corpora eorum sicut stercora: sed et argentum eorum et aurum [uulg. addit eorum] non poterit liberare eos in die ire Domini, et in igne zeli eius deuorabitur omnis terra: quia consummationem cum festinatione faciet cunctis habitantibus terram. LXX: Et tribulabo homines, et ambulabunt ut ceci, quia Domino peccauerunt, et effundet sanguinem  eorum sicut puluerem, et carnes eorum sicut stercus boum [Al. bubalum], et argentum eorum et aurum eorum non poterit eruere eos in die ire Domini, et in igne zeli eius consumetur omnis terra: consummationem enim et festinationem faciet super omnes habitantes terram. Non est difficile iuxta priorem sensum hec fuisse perpessam dicere Ierusalem, que propter crucem Domini sustinuit: recessit enim ab ea uisitatio Domini, et tribulati sunt omnes 694 homines in tota Iudea, et propter magnitudinem pressure ambulauerunt ut ceci, quid agerent ignorantes. Et hec passi sunt, quia Domino, id est, Dei Filio peccauerunt. Nam quia fuderunt sanguinem prophetarum et sanguinem Christi, fusus est sanguis eorum sicut humus in tota regione, et corpora eorum remanserunt  insepulta, sicut stercora super faciem terre. Diuites quoque eorum qui argentum et aurum iniquitate nimia congregauerunt, opibus suis de die ire Domini non potuerunt liberari: ignis enim zeli Domini succensus aduersus eos, deuorauit omnem prouinciam. Nec grande fuit tempus in medio: nam post quadraginta et duos annos Dominice crucis, circumdata est ab exercitu Ierusalem, et consummatio illius facta est cum festinatione, et non solum illius, sed cunctis terre Iudee habitatoribus. In consummatione autem uel mundi uel uniuscuiusque tribulabuntur omnes homines, qui homines permanserunt, et mortui sunt quasi homines. Et ambulabunt ut ceci, quia lumen perdidere uirtutum, et locum penitentie non habebunt: et hec patientur  quia Domino peccauerunt. Si enim Dominus [Al. Domini] iustitia est, ueritas, sanctitas, cetereque uirtutes, quisquis iniuste fecit, et mentitus est, et scorta uitiaque sectatus est, Domino peccauit. Sed quod sequitur: Et effundetur sanguis eorum sicut humus, et corpora eorum sicut stercora boum, uidetur absurdum, ut in resurrectione mortuorum, et in consummatione mundi atque iudicio, dicamus effundi  sanguinem et corpora iacere quasi stercora. Igitur illud quod ad Ne dicitur: Et sanguinem animarum uestrarum requiram de manu omnium bestiarum, et de manu hominis, et de manu fratris requiram animam hominis, qui effuderit sanguinem hominis: pro sanguine eius effundetur sanguis illius , et in resurrectione credere ridiculum est, et in uita hec stare non potest. [a 1Kb] Quanti enim effuderunt sanguinem, et sanguis eorum effusus non est? et alii occiderunt hominem ueneno, uel suspendio, et tamen cum homo mortuus sit, non est sanguis effusus? Quomodo ergo Dominus est effusurus sanguinem eorum in talionem, cum ille 695 qui occidit, sanguinem non effuderit? [b 20Kb] Sanguis igitur hominis , id est, uitale,  quo uegetatur, et sustentatur, et uiuit, debet intelligi: quod qui effuderit, siue per scandalum, siue peruersitate doctrine, in die iudicii effundetur ab eo, [c 1Kb] id est, quod sibi uidebatur habere uitale, cogetur amittere. Iuxta huiuscemodi sanguinem, et caro intelligitur, de qua et Isaias ait: Omnis caro, fenum . Et in Genesi Dominus: Non permanebit spiritus meus in hominibus istis, quia caro sunt . Et Apostolus, de utroque: Caro et sanguis regnum Dei possidere non poterunt: neque corruptio incorruptionem Dei [Al. tacet Dei] hereditabit . In die ergo consummationis, uel generalis, uel specialis, omnis sanguis qui effusus est, clamabit ad Dominum, et apparebit in medio, et opera sanguinis atque terrena sicut puluis  iacebunt et stercora, et argentum et aurum diuites de die ire non poterunt liberare, audiente eo, qui moritur: Stulte, hac nocte tolletur anima tua a te; que autem parasti, cuius erunt ? Non quod negemus aurum et argentum diuites liberare de morte: Redemptio enim uiri anime, proprie diuitie ; sed quod eo tempore liberare non possint, quando diuitias necessitate dimittunt. Omnis enim terra et uniuersa que terrena sunt, zelo Domini deuorabuntur. Et quod ait, zelo [d 1Kb] , intellige adhuc amantem Dominum. Nisi enim amaret humanam animam, numquam zelaretur eam: et in similitudinem mariti, peccatum ulcisceretur uxoris, qui, si non amaret, nec de adulterio eius irasceretur. Et hoc faciet Dominus cum festinatione cunctis habitantibus  terram, his qui se penitus terre dederunt, et non fuerunt aduene et peregrini, sicut iustus qui loquitur: Aduena sum ego in terra, et peregrinus sicut omnes patres mei . Et rursum alibi nolens diutius in tabernaculo carnis habitare, lacrymabili uoce testatur, dicens: Heu mihi, quia peregrinatio mea prolongata est . Etenim qui sumus in tabernaculo corporis huius, ingemiscimus  conquerentes: Miser ego homo, quis me liberabit de corpore mortis huius ?

 696 Conuenite, congregamini, gens non amabilis: priusquam pariat iussio quasi puluerem transeuntem diem: antequam ueniat super uos ira furoris Domini, antequam ueniat super uos ira indignationis [uulg. dies furoris] Domini. LXX: Congregamini et colligamini, gens [a 1Kb] inerudita: antequam sitis sicut flos pertransiens diem: antequam ueniat ira Domini super uos: antequam super uos irruat dies ire furoris Domini. Post descriptionem malorum, que in die uentura sunt Domini  populus ad penitentiam prouocatur, et dicitur ei: Conuenite, et congregamini, siue, ut in LXX scriptum  est, [b 1Kb] colligamini, id est, estote uobis  caritatis uinculo copulati: gens non amabilis, que amore Dei indigna es: siue gens inerudita, de qua dicitur in Deuteronomio: Populus stultus, et non sapiens . Et in Ieremia: Sine causa percussi filios uestros, disciplinam non recepistis , antequam fiat quod prophetatum est, antequam preceptum sequatur effectus , antequam super uos furor Domini compleatur. Simulque cerne Dei clementiam: suffecerat prudentibus malorum uenientium impetum descripsisse; uerum quia non uult inferre supplicia, sed tantum terrere passuros, ipse ad penitentiam prouocat, ne faciat quod minatus est. Generaliter autem tota multitudo credentium,  et eorum qui Dei populus nuncupatur, in Ecclesiam congregatur, et dicitur ei: Conuenite in Ecclesiam, sociamini uobis [Al. nobis] caritate et pace, o gens inerudita, que non uis Dei recipere disciplinam, nec habere scientiam mandatorum eius; sed diuitiis et corporis sanitate et pulchritudine huius seculi, carnis quoque uoluptatibus delectaris, que transit quasi flos qui in una marcescit die. Propterea autem dico uobis, conuenite, sociamini, ne cum iudicii tempus uenerit, et omnis gloria uestra transierit: tunc uelitis agere penitentiam, quando locus non erit penitentie, sed penarum. Querat aliquis, quomodo hoc ipsum super unoquoque migrante de seculo possit intelligi. Dicitur 697 ergo ad singulos: O tu, qui seculi negotiis  occupatus, per diuersa discurris, reuertere in sanctorum Ecclesiam, et iunge te eorum uite et cetui quos uides placere Deo, et dissoluta membra anime tue nec sibi coherentia in unam sapientie coge compagem, et illius here complexui, et audi mystice: Confortamini, manus dissolute: genua debilia, solidamini : nec glorieris in bonis carnis, et eius flore qui preterit: Omnis enim caro fenum, et omnis gloria eius quasi flos feni. Aruit fenum,  et flos decidit: uerbum autem Domini manet in eternum. Possumus hoc capitulo uti pro tempore: si quando uiderimus aliquem honoribus seculi [Al. addit. deditum] et congregandis diuitiis occupatum, ad Ecclesiam uel raro, uel numquam uenire, et dicere ad eum, congregare et coniungere populo Dei, qui Domini precepta non audis, antequam gloria tua pertranseat, antequam dies tibi furoris Domini adueniat.

 Querite Dominum, omnes mansueti terre, qui iudicium eius estis operati: querite iustum, querite mansuetum, si quomodo abscondamini in die furoris Domini. Quia Gaza destructa erit, et Ascalon in desertum. Azotum in meridie eiicient, et Accaron eradicabitur. LXX: Querite Dominum, omnes humiles  terre: iudicium operamini, et iustitiam querite, et respondete ea, ut protegamini in die ire Domini, quia Gaza direpta erit, et Ascalon in desertum: et Azotus in meridie proiicietur, et Accaron eradicabitur. Humilis terre appellatur, qui non humilitate, que uirtutem sonat, sed peccatis humiliatus est, nec potest cum Christo dicere: Discite a me, quia mitis sum, et humilis corde . Omnis enim qui se humiliat, exaltabitur. Et in alio loco sermo ad sanctum dirigitur: quanto maior fueris, tanto magis humilia teipsum, et coram Deo inuenies gratiam . Qui autem peccatis humiliatus est, et aggrauatus est conscientia delictorum, ac loquitur: Sicut onus graue, grauate sunt super me , iste debet audire: uenite ad me omnes qui laboratis et onerati  estis, et ego reficiam uos . Hoc dictum sit in principio secundum LXX interpretes. Ceterum iuxta Hebraicum alter sensus est. Dicitur enim ad sanctos: O uos, qui mea precepta custoditis, qui 698 in terra positi, et scientes, quoniam omnis qui se humiliat exaltabitur, imitati estis mansuetudinem meam, et iudicium estis operati, querite Dominum in mansuetudine uestra. Et si uultis scire quis iste sit Dominus, querite iustum, querite mansuetum: Pater enim omne iudicium dedit Filio , qui [c 1Kb] iuste iudicaturus est. Et quia [Al. qui] mansueti estis, propterea querite mansuetum, ut quidquid in uestra mansuetudine minus est, ab eo qui fons est mansuetudinis, impleatur. Hoc autem dico uobis: Si quomodo abscondamini in die furoris  Domini, hoc est, si forte possitis ex eo, quod quesistis Dominum, et iustitiam eius [d 1Kb] estis operati, iram diei uitare uenientis, et effugere captiuitatem, que uel a Nabuchodonosor, uel a Romanis inferenda est populo Iudeorum. Si autem de his dubitat [Al. dubitant], qui eius iudicia fecerint, dicens [Al. dicentes]. Si quomodo abscondamini in die furoris Domini, quid fiet de peccatoribus? Tanta enim uastitas Iudee terre ueniet, et tam sublimis uictor huc Babylonius  ascendet exercitus, ut etiam potentissimas urbes Philistinorum, que semper uobis equo certamine restiterunt, eadem captiuitas apprehendat. Gaza enim destructa erit, et Ascalon in solitudinem redigetur, et Azotum, non furto, sed bello, id est, manifesta luce atque uictoria in captiuitatem trahent: et Accaron, que interpretatur eradicatio, hoc sustinebit, quod in suo uocabulo sonat, id est, eradicabitur. Hoc iuxta litteram et Hebraicam ueritatem. Iuxta Septuaginta autem precipitur humilibus terre, de quibus supra dictum est, ut operentur iudicium, et querant iustitiam, quam non puto aliam esse preter Christum. Et quia omnis qui querit, inueniet , id quod inuenerint, aliis respondeant, hoc est, alios doceant: Sapientia enim abscondita,  et thesaurus non comparens, que utilitas in ambobus ? Et hoc, inquit, precipio uobis, ut in die ire Domini protegamini, uel in consummatione mundi, uel in exitu uniuscuiusque de seculo, Gaza enim et Ascalon, et Azotus, et Accaron diuersa supplicia sustinebunt: Gaza enim interpretatur fortitudo eius. Omnes ergo qui sibi applaudunt in fortitudine 699 corporis et potentia seculari, et dicunt cum diabolo, fortitudine faciam, diripientur in die ire Domini, et ad nichilum redigentur. Ascalon quoque, que dicitur ponderata, uel ignis homicida, cum uenerit dies ire Domini, sceleris sui mensuram sentiet, et eodem quo operata est, pondere deprimetur. Et quia arsit ad effundendum sanguinem, et multas scandalizauit animas, et impletum est in ea: uirum  sanguinum et dolosum abominabitur Dominus , non diripietur ut Gaza, sed in solitudinem redacta, gehenne ignibus usque ad puluerem cremabitur. Nec non et Azotus, que Hebraice dicitur ESDOD , et in lingua nostra sonat, [a 2Kb] ignis generationis, clara luce uastabitur: arsit enim libidine, et generationis incendio debacchata est. Et quia omnes adulterantes quasi clibanus corda eorum , et sagitis ardentibus uulnerati sunt, non in tenebris, non in occulto iudicio; sed in meridie, hoc est, quando sancti plenam recipient claritatem, proiicientur in tenebras, et sanctorum consortium non habebunt. Sed Accaron, que interpretatur sterilitas, uel eradicatio: quia nullos fructus habuit et peruersitate doctrine sue eradicauit plurimos, ipsa  quoque eradicabitur. Has autem omnes uarietates intellige in animarum uitiis atque peccatis, et quia uniuscuiusque opus quale sit, in die iudicii ignis probabit .

 ue qui habitatis funiculum maris,  gens perditorum: uerbum Domini super uos, Chanaan, terra Philisthinorum: et disperdam te ita ut non sit habitator [uulg. inhabitator]. Et erit funiculus maris requies pastorum, et caule pecorum: et erit funiculus eius qui remanserit de domo Iuda: ibi pascentur, in domibus Ascalonis ad uesperam requiescent: quia uisitabit eos Dominus Deus eorum, et auertet captiuitatem eorum. LXX: ue qui habitatis funiculum maris, [b 24Kb] aduene Cretensium: uerbum Domini super uos, Chanaan, terra Allophylorum, et perdam uos de habitatione. Et erit Creta pascua gregum, et ouile pecorum, et erit funiculus 700 maris his, qui reliqui sunt de domo Iuda: super ipsos pascentur in domibus Ascalonis: post meridiem diuertent ÷ a facie filiorum Iuda ** quia uisitabit eos Dominus Deus eorum, et auertet  captiuitatem eorum. Quantum ad historiam, non est difficile interpretari, quia in superioribus dixerat: Gaza destructa [Al. deserta] erit, et Ascalon in desertum: Azotum in meridie eiicient [Al. deiicient], et Accaron eradicabitur. Quatuor magnis Palestine urbibus nominatis, nunc ad ipsam generaliter prouinciam patet sermonem Domini fieri, et predici ei: ue qui habitatis funiculum maris, Babylonio ueniente; quia et ipsi qui iuxta mare habitant, perient atque tollentur. Quod autem terra Palestinorum terra sit Chanaan, nulli dubium est. Et disperdam te, inquit, ita ut nullus sit habitator: et in tantam uenies uastitatem, que letabaris in euersione Iudee, ut omnes tue urbes munitissime in ouilia sint pastorum. Et postquam Dominus uisitauerit populum  suum, et fecerit eos regredi sub Zorobabel et Iesu, et edificauerint templum, et exstruxerint Ierusalem, tu ita inculta eris, et sic uepribus urticisque operieris, ut pastores de reliquiis Iudeorum in Ascalone post meridiem requiescant, et in urbe quondam nobili greges suos faciant accubare, et hoc fiet, quia Dominus uisitabit plebem suam, et auertet captiuitatem eius, quod factum nec ne sit, Deus uiderit. Neque enim nunc nobis propositum est historie texere ueritatem; sed ea intimare nostris, que accepimus ab Hebreis. Iuxta spiritualem autem sensum et translationem LXX difficilis intelligentia est, maxime quia et in interpretatione discordant. Ubi enim nos transtulimus, gens perditorum, illi dixerunt, aduene Cretensium: et quod Hebraice scriptum est GOI  CHORETHIM , pro GOI, id est, gente, legerunt GAR, hoc est, aduenam: et pro CHORETHIM, quod dicitur, perditorum, nomen Crete insule putauerunt. Denique et Aquila, et quinta editio interpretati sunt, 701 [c 49Kb] : Et Theodotio :  Symmachus quoque , que omnia cum interpretatione nostra faciunt. Rursum, ubi nos diximus, Et erit funiculus maris requies pastorum, et omnes interpretes huic translationi congruerunt, scribitur in LXX: Et erit Creta pascua gregis, et ouile pecorum. Igitur spiritualibus spiritualia comparantes, et uulgate editionis ceptam semel tenentes semitam, querimus an alibi in Scripturis sanctis nomen Crete legerimus. Et, ni fallor, illud in promptu est: Cretenses semper mendaces: male bestie, uentres pigri: testimonium hoc uerum est . Qui fluctuant et circumferuntur omni uento doctrine in deceptione hominum, in uersutia erroris: isti cum debuerint in terra confessionis, hoc est, in terra habitare Iudee, uoluerunt magis aduene esse  Cretensium, qui diuersis maris fluctibus hinc inde tunduntur, [a 1Kb] et sonant ere Corybantio, et sunt, iuxta Apostolum, quasi cymbalum tinniens . Et quia aduene sunt Cretensium, ideo sermo Dei, hoc est, comminatio fit ad illos: et dicuntur terra Chanaan semper in fluctu, semper in motu, et terra Allophylorum: alieni enim a Deo, in funiculo maris et in Crete regione uersantur. Fit itaque ad eos sermo Dei, uel in consummatione et fine mundi, uel quotidie per ecclesiasticos uiros, et qui possunt cum apostolo dicere: An experimentum queritis eius qui in me loquitur Christus ? ut eiiciantur de Creta, et perdantur de pristinis habitationibus suis, et illa regio que prius gregem perditum continebat, incipiat esse ouile pecorum Christi; et Iudas,  id est, uera confessio, habitet in funiculis maris. Cumque iam ceperit esse mundus ad uesperam, et de multis uocatis pauci electi, et qui nunc reliqui uocantur de domo Iuda, pauerint eos qui primum in mari, et in Creta, et in mendacio pascebantur: declinabunt in domibus Ascalonis, id est ubi prius ignis diaboli et interfectorum manabat cruor: Ascalon enim interpretatur ignis homicida. Et hoc fiet quia uisitabit Dominus populum suum, et hi qui ante facile capiebantur sophismatibus hereticorum, quasi de captiuitate uenientes, uincent aduersarios suos, et habitabunt 702 in tabernaculis eorum. Quod autem legitur in LXX, A facie filiorum Iuda, obelo prenotauimus, nec in Hebreo enim, nec apud ullum fertur interpretum, et contextum capituli sensumque  conturbat: non quod difficile fuerit quomodocumque et hoc posito sententiam texere; sed semel decreuimus ueritatem interpretationis, et lectoris magis eruditi, quam uulgi iudicium sequi.

 Audiui opprobrium Moab, et blasphemias filiorum Ammon, que exprobrauerunt populo meo, et magnificati sunt super terminos eorum. Propterea  uiuo ego, dicit Dominus Deus [uulg. tacet Deus] exercituum, Deus Isrel: quia Moab ut Sodoma erit, et filii Ammon quasi Gomorrha: siccitas spinarum et acerui salis, et desertum usque in eternum, reliquie populi mei diripient eos: residui gentis mee possidebunt illos. Hoc eis eueniet pro superbia sua, quia blasphemauerunt, et magnificati sunt super populum Domini exercituum. Horribilis Dominus super eos: et attenuabit omnes deos terre, et adorabunt eum uiri [Al. uir] de loco suo, omnes insule gentium. LXX: Audiui opprobrium Moab, et contumelias filiorum Ammon: in quibus exprobrauerunt populo meo, et magnificati sunt super terminos meos. Propterea uiuo ego, dicit Dominus [Al. Dominus Deus] uirtutum, Deus Isrel: quia Moab sicut Sodoma erit, et filii Ammon quasi Gomorrha,  et Damascus derelicta quasi aceruus aree, et dissipata usque in sempiternum, et qui reliqui fuerint de populo meo, diripient eos, et residui gentis mee possidebunt eos: hoc erit eis pro contumelia sua, quia exprobrauerunt et magnificati sunt super Dominum omnipotentem: manifestus erit Dominus super eos, et disperdet omnes deos gentium terre, et adorabunt eum singuli de loco suo, omnes insule gentium. Quod excepto Daniele propheta, qui quatuor regnorum sepius cernit uisiones, et eorum differentias sub aliis atque aliis imaginibus exponit , Isaias, Ieremias, Ezechiel faciunt, ut post uisionem Iude aduersum ceteras nationes, que in circuitu eius sunt, uertant uaticinium, et iuxta singularum, que eis uentura sunt, nuntient, atque in descriptione  earum diutius immorentur: hoc nunc propheta Sophonias, quamquam breuiter, eodem tamen ordine facit. Post Philisthiim enim contra quos supra comminatio precucurrit, 703 Gaza, inquit, destructa erit, et Ascalon in desertum, Azotum in meridie eiicient, et Accaron eradicabitur. Nunc aduersus Moab, et filios Ammon, siue ut in LXX additum est, contra Damascum, que in Isaia  dicitur Aram, texitur prophetia, eo quod prebentes auxilia Nabuchodonosor, uastauerint Iudam, conculcauerint sanctuarium eius, templum quoque subuerterint, et subiugato populo Isrel, Dominum blasphemauerint. Nabuchodonosor quippe atque Chaldei, Iudeorum urbibus subrutis, ceteras gentes oppresserunt, et ita factum est, ut qui insultauerant  populo Dei, ipsi quoque eadem malorum angustia premerentur, et haberent conseruum Iudam, quem putauerunt se habere subiectum. Igitur antequam ueniat captiuitas sub Iosia adhuc rege, necdum Ierosolymis temploque subuersis, dirigitur aduersum insultantes prophetia, ut mala quondam populi Dei, ceterarum gentium leuarentur malo [Al. malis].  Audiui, inquit, opprobrium Moab, que nunc Areopolis appellatur, et blasphemias filiorum Ammon, que et ipsa urbs Arabie secunda post Bosram Philadelphia dicitur: in quibus exprobrauerunt populo meo, et eiectis Iudeis, dilatauerunt in terra eorum fines suos. Propterea quia blasphemauerunt me, et exprobrauerunt populo meo, ego Dominus exercituum, qui possum implere quod comminor, et Deus Isrel, qui in populo meo ipse patior iniuriam, faciam ut sit Moab quasi Sodoma, et filii Ammon quasi Gomorrha. Legamus huiuscemodi uisiones in Isaia et Ieremia, et eadem que nunc hic legimus, reperiemus. Siccitas spinarum et acerui salis, et desertum usque in eternum, pro quo nescio quid sibi uolentes LXX Damascum euulsam et derelictam interpretati  sunt, nisi fallor, uerbi ambiguitate decepti: siccitas enim quod Hebraice dicitur MAMASAC , excepta prima littera MEM si mutetur, et DALETH accipiatur, easdem litteras reliquas habet, quas et Damascus, et potest legi pro superiori uerbo DAMASEC. Queritur autem quomodo iste urbes, hoc est, Moab et filii Ammon, redacte sint in Sodomam et Gomorrham, et quasi spinarum ariditas et acerui 704 salis, usque in eternum non edificentur? Et quod quidem uastate sint quasi Sodoma et Gomorrha, exponendi nulla est difficultas. uerum hoc quod sequitur: Deserte erunt usque in eternum, aut destructionem regni earum interpretabimur , aut certe dici accipiendum est: [a 1Kb] LOLAM  quippe et eternitatem sonat et seculum: ex quo et pro uno seculo, et pro aliquanto tempore, et una etate accipi potest. Et qui reliqui fuerint de populo Isrel, uastabunt eos, et blasphemantia quondam Chaldeorum auxilia possidebunt. Hoc autem eueniet eis pro superbia eorum, quia blasphemauerunt, et magnificati sunt contra populum Domini exercituum, qui Dominus exercituum erit horribilis super eos, et horror eius non interficiet superbos: non blasphemantium sanguinem fundet; sed disperdet et attenuabit omnia idola eorum, ut qui prius tenebantur errore, et Domini [b 1Kb] beneficia non sentiebant, malorum necessitate pressi, sciant  idola nichil prodesse, et adorent eum unusquisque de loco suo omnes insule gentium. Hucusque iuxta Hebraicum. Nunc ad LXX interpretes reuertamur, cogamusque Iudeos, qui tantum sequuntur historiam, exponere nobis quando Moab et filii Ammon facti sint quasi Sodoma et Gomorrha, et quasi acerui  salis, et deserte usque in eternum: debent monstrare sulphureas pluuias, [c 1Kb] uineas, terram in cineres fauillamque conuersam, mare supra de puteis quondam salis, quod nunc Mortuum dicitur, inundasse: quando eos diripuerint Iudei, quando residue gentes Isrelitice possederint eos. Aut que indignatio Domini est pro blasphemia et contumeliis attenuare et disperdere eos? non Moab et Ammon, sed uniuersam terram, ut adorent eum singuli de loco suo, omnes insule gentium? quod magis pro beneficio tribuet blasphemantibus, ut ab errore redeant ad salutem. Quod si uoluerint dicere, post regressionem de Babylone has gentes populo Isrel fuisse subiectas, 705 primum auctoritatem postulabimus Scripturarum, unde hoc factum probent: deinde cum minime  potuerint demonstrare, concedemus eis ex superfluo, atque dicemus: Esto accidisse quod dicitis: que iustitia Dei esset blasphemasse auos, et exprobrasse atauos, et postea nepotibus redditum? cum utique illa sententia, qua antea dicebatur in Lege, peccata patrum in filios in tertia et in quarta generatione restitui , per Ezechielem soluta sit: uiuo ego, dicit Dominus: nequaquam dicetur hec parabola; sed anima que peccauerit, ipsa morietur . Et simul animaduerte, parabolam esse quod dictum est, nec id sonare quod in superficie littere proferunt. Quod si iniustum est nepotibus reddere quod deliquerint aui: quanto iniustius pro stultitia Iudeorum hoc ipsum sperare in consummatione mundi fieri, quando non Christus eorum, ut  putant; sed est uenturus Antichristus. Sicubi enim arctati fuerint in historia, ut doceant completum esse quod dictum est, statim transiliunt ad futura Christi tempora, et omnia que non possunt exponere, post multa secula sibi repromittunt, et dicunt, et Moab, et filios Ammon, et Aegyptum, et Philisthiim, et Idumeam, que nunc insultant Iudeis, eo tempore puniendas. Interrogemus ergo eos, quare has potissimum gentes Deus puniat, et non totum orbem in quo Iudei longe lateque dispersi sunt. Si enim meretur Moab corripi, Iudeis insultans, et filii Ammon et relique gentes in circuitu, quare Gallia non corripitur? quare Britannias in comminatione non ponit? cur Hispanie a pena aliene sunt? quam ob causam de Italia nichil dicitur? de Africa  cur tacetur? et ut semel dicam, cum totus orbis Iudeos captiuos teneat, quid sole gentes tantum commisere flagitii, que in circuitu eius sunt, ut sole potissimum nominentur? Hec contra Iudeos, et generalem [d 1Kb] in omnibus prophetis ubicumque aduersum gentes aliqua prophetia dicitur, explanationem.  Nunc quod supra diximus, Damascum Hebraice non haberi, nec apud quemquam alium interpretem, etiam ex ipso Scripture ordine comprobabimus. 706 Ad id enim quod dixerat: Audiui opprobrium Moab, et blasphemias filiorum Ammon, postea retulit: Quia Moab et Sodoma erit, et filii Ammon quasi Gomorrha. Quod ergo sequitur: Et Damascus deserta, quasi aceruus aree, debuerat et de Damasco aliquid premisisse, ut quomodo de duabus gentibus dixerat: Moab ut Sodoma erit, et filii Ammon ut Gomorrha, quarum peccata ante iam dixerat: sic et Damasci uel opprobria, uel blasphemias descripsisset, ut postea digne supplicium uideretur inferre. Sed et hoc ipsum quod dicitur: Quasi aceruus aree, quod Grece [a 31Kb] dicitur , putamus  LXX interpretatos, id est, salis; sed ab imperitis qui , hoc est, aceruum frumenti uel frugum putauerunt, pro , additis duabus litteris et , quasi ad consequentiam frugum, , hoc est, aree, positum. Hoc de interpretationis uarietate et errore sit dictum, et de difficultate historie. Qui autem doctus uir est, et spiritualibus spiritualia comparat, et non querit que deorsum sunt, sed ea que sursum, et cum Christo resurgit ab inferis, et ueterem hominem deponens induitur nouo, opprobria [Al. opprobrium] Moab, et blasphemias [Al. contumelias] filiorum Ammon, ad magistros contrariorum Ecclesie dogmatum referet, qui et ipsi uidentur de genere esse Abraham, et effugisse incendium Sodome et Gomorrhe, et habitare in Segor  paruula. Sed quia generatio eorum in tenebris est, et lumen ueritatis non possunt aspicere  et Dei esse filii cessauerunt  et in tenebrosa spelunca concepti de incestis nuptiis substiterunt: propterea usque hodie simplicitati filiorum Iude insultantes, magnificare cupiunt super terminos eius possessionem suam, de quibus in Prouerbiis dicitur: Non transferas terminos sempiternos, quos posuerunt patres tui . uide hereticos in dialectica sibi et rhetorica et omnium sophismatum dogmatibus applaudentes, contemnere Ecclesie rusticitatem, et quasi indignam mysteriis suis, que sibi quasi idola confinxerunt, 707 despicere, et  habere pro nichilo: et non queres que sint opprobria Moab, et contumelie filiorum Ammon, in quibus exprobrauerunt populo Dei. Iurauit itaque Dominus per semetipsum dicens: uiuo ego, dicit Dominus. Et pulchre ad distinctionem mortuorum deorum, qui appellantur idola, se uiuentem dicit Deus Isrel, hoc est, populi uidentis Deum: quod blasphemantes he gentes, id est, Moab et filii Ammon, de quibus supra diximus: Sicut Sodoma et Gomorrha erunt, uidentur quidem sibi in eo quod gentiles  non sunt, exisse de Sodomis et Gomorrhis, sed quia blasphemant populum Dei, et contra Isrel faciunt, in Sodomam reputabuntur et Gomorrham, et ita delebuntur ut ille delete sunt ante, nullum in se habentes uestigium uiroris [Al. uigoris] et uite. Nec mirum si hoc de hereticis intelligamus, cum reputentur quasi Sodoma et Gomorrha, cum etiam ad Ecclesiasticos, qui Dei non obseruauere mandata, et egressi sunt a preceptis eius, dicatur per Isaiam: Audite uerbum Domini, principes Sodomorum, et attendite in legem Domini, populus Gomorrhe . Et ad presbyteros cupientes sub figura Susanne Ecclesie corrumpere castitatem, dicat Daniel: Hoc est iudicium Dei: semen Chanaan, et non Iuda . Et ut sciatis quotiescumque  Sodoma et Gomorrha et Aegyptus nominantur, non de his dici prouinciis, quas oculis cernimus, sed de aliis spiritualibus, quibus sermo propheticus comminatur: legite in Apocalypsi Ioannis: Locus autem in quo Dominus crucifixus est, uocatur spiritualiter Sodoma et Aegyptus . Si ergo Ierosolyma in qua crucifixus est Dominus, uocatur spiritualiter Sodoma et Aegyptus, quare non econtrario Aegyptus et Sodoma et Gomorrha, si opera fecerunt Ierusalem, et terre Iude, in terram sortis Domini transferantur? Denique et Dauid non erat de sacerdotibus, nec licebat ei comedere panes propositionis , sed quia per singula crescebat opera, et persecutio Saul uirtutum illius profectus erat, propterea in fuga sua  dum nescit, subito antistes efficitur, et accipit panes propositionis, et non uiolat mandatum Dei. Hoc totum diximus, quia Moab ut Sodoma erit, et filii Ammon, ut Gomorrha. Damascus quoque que interpretatur, sanguinem bibens, aut sanguis sacci, 708 erit derelicta a Dei misericordia, quasi aceruus salis. Quia enim princeps eius est rex Aretha, et Damasceni Paulum occidere cupiunt, et per murum in sporta dimittitur , non dicitur ad Damascum: uos estis, sal mundi; nec illud sal uocatur, quod semper offertur in uictimis, sed quod infatuatum est, et de quo in Euangelio scribitur: Si autem sal infatuatum fuerit, in quo salietur? ad nichilum est utile, neque in terram, neque in sterquilinium, sed foras proiiciunt illud, ut ab hominibus conculcetur  . Et Moab igitur, et Ammon et Damascus, qui sese aduersus Domini scientiam parauerunt, et blasphemauerunt populum Dei: et dixerunt in eum plurimas contumelias, et uoluerunt dilatare terminos suos in terra Ecclesie, et populum Dei possidere, deserte erunt et destructe [Al. destitute], et reliqui de populo Dei, hoc est, uiri Ecclesiastici in Scripturis Dominicis eruditi diripient eos, et residui gentis Dominice possidebunt eos, et hoc eis erit pro contumelia, quia [Al. qua] exprobrauerunt  et magnificati sunt contra Dominum omnipotentem. uide clementiam, uide misericordiam Domini: contumeliam patitur, blasphematur, diripiuntur termini eius: et ille quid facit? Mittit ad reliquias populi sui, de quibus diximus, ut sibi blasphemantes diuidat, et in suam ducat possessionem. Multo enim stulto melius est seruire sapienti, et fatuitatem eius Domini sapientia corrigi, quam sue eum stultitie derelinqui. ueniet itaque Dominus omnipotens, et manifestius erit super eos, quem nunc nesciunt, quem ignorant: et disperdet omnia dogmata, id est, deos eorum, et diuersarum gentium idola, ut postquam simulacra, que de suo sibi sensu composuerant, euersa fuerint, conuertantur gentes ad Dominum, et unusquisque in loco  suo adoret eum quem nesciebat ante.

 Sed et uos, Aethiopes, interfecti gladio meo eritis: et extendet manum suam super Aquilonem, et perdet Assur: et ponet speciosam in solitudinem et in inuium et quasi desertum. Et accubabunt in medio eius greges: omnes bestie gentium, et onocrotalus, et hericius in liminibus eius morabuntur: uox cantantis in fenestra, coruus in superliminari: quoniam attenuabo robur eius. Hec est ciuitas gloriosa, habitans in confidentia, que dicebat in corde suo: Ego sum, et extra me non est alia 709 amplius: quomodo facta est in desertum cubile bestie? omnis qui transit [Al. transibit] per eam, sibilabit, et mouebit manum suam. LXX: Et uos, Aethiopes, uulnerati gladio meo eritis: et extendam  manum meam super Aquilonem, et [a 11Kb] perdam Assyrium, et ponam Niniuen in solitudinem, et inaquosam quasi desertum. Et pascentur in medio eius greges, et omnes bestie terre: et chameleontes et hericii in presepibus eius cubabunt, et bestie clamabunt in foueis suis [Al. eius], et corui in portis eius: quia cedrus altitudo eius: hec est ciuitas malis dedita, que habitat in spe, que dicit in corde suo: Ego sum, et non est post me amplius; quomodo facta est in solitudinem pascua bestiarum? omnis qui transit per eam, sibilabit, et mouebit manus suas. Iudei totum hoc capitulum et duo superiora contra Philisthiim, et Moab, et filios Ammon ad aduentum Christi referunt, quem putant in consummatione mundi esse uenturum, qui exstruat Ierusalem, et populum suum  liberet de manu gentium, qua tenentur: et hoc sonare quod dicitur: Et adorabunt eum uiri de loco suo, omnes insule gentium. Non solum autem superiores gentes, sed Aethiopes quoque et Assyrios et Niniuen urbem Assyriorum eo tempore ponendam esse in solitudinem, et cubaturas [Al. cubituras] in  ea omnes bestias terre, siue ut in Hebreo scriptum est, omnes bestias gentium: ex quo significari putant de cunctis nationibus, que euersure sunt Niniuen. Et quia Niniue, speciosa interpretatur, in presenti loco speciosam referunt ad Babylonem. Et omne quod sequitur: Onocrotalus et hericius in liminibus eius morabuntur, et cetera, Babyloni potius conuenire, cuius et in Isaia eadem solitudo predicitur. Et econtrario alii affirmant, manifeste de Assyrio dici, de quo iam precesserat: Et extendet manum suam super Aquilonem, et perdet Assur, et ponet Niniuen in solitudinem. Per [Al. Post] Assyrios enim magis Niniuen intelligi, quam Babylonem, que ciuitas Chaldeorum est. Quod autem ait: Onocrotalum et hericium in cardinibus eius, et coruum in superliminari,  solitudinis esse indicia [Al. iudicia], et onocrotalorum duo genera: aliud aquatile, 710 aliud solitudinis. Et quod ait, uox cantantis [Al. cantici] in fenestra, uel demones intelligi, uel uariarum uoces uolucrum, que solent in desertis urbibus commorari. Preterea quod et nos et LXX similiter transtulimus: Coruus in superliminari, in [b 2Kb] Hebreo ponitur, HAREB , quod secundum lectionis diuersitatem , uel siccitas, uel gladius, uel coruus accipitur. Unde et Aquila, gladium, alii siccitatem interpretati sunt. Et post euersionem quasi insultans ruine eius, sermo propheticus loquitur: Hec est ciuitas gloriosa, habitans in confidentia, que dicebat in corde suo: Ego sum, et extra me non est alia amplius; quomodo facta est in desertum cubile bestie?  Omnis qui transit [Al. transierit] per eam, sibilabit, et mouebit manum suam. Iuxta hoc autem quod supra diximus, aut uere [Al. uere] in deserta urbe habitabunt bestie, aut certe sub bestiarum figura multarum nationum uarietas indicatur. Quod si quispiam quesierit, quomodo iuxta historiam ad tempora Nabuchodonosor hec prophetia referatur: Aethiopibus etiam nuncupatis et Assyriis, quibus Medi et Perse nichil fecerint, legat historias, et uidebit Assyrios quoque et Aethiopes Medis fuisse subiectos, et Cambysis regnum, et Cyri potentiam, et omnia que deinceps sint secuta. Hec Iudaice dicta sint. Ceterum si notauerimus in omnibus Scripturis Aethiopes eos appellari, qui penitus in uitia sunt demersi, secundum illud quod in Ieremia legimus: Simutabit  Aethiops pellem suam , Aethiopibus ad meliora conuersis spes erit, nullum qui uoluerit agere penitentiam, a salute alienum fore. Unde et prius anima polluta, et delictorum sordibus inquinata, dicit: Nigra sum . Et postea in fine Cantici canticorum, de eadem iam purgata et  lota per penitentiam scribitur: Que est ista, que ascendit dealbata ; Moyses quoque, id est, Lex Domini spiritualis, Aethiopissam de gentibus duxit uxorem : et Maria, id est, synagoga Iudeorum, et Aaron, id est, carnale sacerdotium, et non secundum ordinem Melchisedech, murmurant aduersus Legem, sed frustra. Statim enim synagoga perfunditur 711 lepra, et extra castra proiecta, completo tempore, ipso orante Moyse, in castra reducitur. Aethiopie enim manus iam preuenerat Deum . Comminatur itaque nunc sermo diuinus his qui peccatis inherentes, et obliti sordibus delictorum, nolunt ad meliora conuerti, et tenebrosum colorem eluere, et comminatur eis gladium, de quo puto scribi et in  Genesi: Statuit Cherubim, et flammeum gladium, qui uertit ad custodiendam uiam ligni uite. Et in Isaia: Inducet gladium magnum et sanctum [a 1Kb] super draconem colubrum tortuosum, et interficiet illum in die illa . Et dicit eos uel uulnerandos uel interficiendos gladio, ut timentes penas, imitentur Niniuen, et agant penitentiam , et non sustineant que Dominus comminatur. Quod quidem et Ieremie prophetia sonat: Loquar, inquit, super gentem, et super regnum, et auferam et disperdam eos: et si penitentiam egerint, et ego penitentiam agam de omnibus malis que locutus sum, ut facerem eis . Et ut sciatis propterea nunc Dominum comminari Aethiopibus gladium, ut eos ad meliora conuertat, post paululum in hoc ipso libro de  Aethiopibus infert: Ultra flumina Aethiopie, inde supplices mei [b 1Kb] filii dispersorum meorum deferent munus mihi : siue, ut in LXX habetur: De finibus fluuiorum Aethiopie suscipiam dispersos meos, et offerent hostias mihi. Post hec non loquitur Dominus ut supra; sed propheticus spiritus de eo: Et extendet manum suam super Aquilonem, et perdet Assur . Aquilonem de quo Ieremias scripsit: Ab aquilone exardescent mala super omnes habitatores terre. Et de quo Salomon commemorat: Aquilo durus uentus: nomine autem dexter uocatur . Propterea autem extendit inferentem supplicia Deus manum suam, ut et Aquilo sentiat penas, et hi qui in terra eius sunt, ad quam iuxta Zacariam pergunt equi nigri, de quibus dicitur: Erant [Al.  In quo erant] equi nigri, ibant in terram Aquilonis . Et pulchre qui mouerit pedes suos, et recesserit ab Oriente, de quo idem propheta ait: Ecce uir, Oriens nomen eius , et ad Occidentem respexerit, statim pergit ad Aquilonem, qui [c 1Kb] non est dexter, sed nomine dexter uocatur. Quod quidem et corporaliter intelligitur, 712 ut quicumque in Oriente steterit, et uerterit se ad Occidentem respiciens, ad dexteram habeat Aquilonem, quem  dextrum uocant qui flatu illius refrixerunt, qui tantum nomine dexter est, ceterum re et opere potius in sinistra est. Postquam autem extenderit manum suam super Aquilonem Dominus, perdet etiam Assur, qui interpretatur , quem multi putant dirigentem dici, sed falsum est: enim coarguens dicitur, atque conuincens. Et quoniam diabolus ipse est inimicus et ultor, et ipse peccata suggerit, et postea in peccatis coarguit peccatores, idcirco uocatur. Hunc ego esse reor principem Assyriorum, qui habitat ad Aquilonem, et metropolim habet Niniuen, et dicit in Isaia: Fortitudine faciam, et sapientia intellectus auferam terminos gentium, et uires earum depascar . Porro quod sequitur de Niniue uastata: Et pascentur in ea greges,  et omnes bestie terre, et chameleontes, et hericii in presepibus eius accubabunt, et bestie requiescent in cardinibus eius, et corui in fenestris eius, et cetera: uidetur mihi iuxta illud intelligi debere, quod uel in Iona, uel in Naum propheta scriptum est. Et in Iona quidem Niniuen, id est, speciosam, que ad predicationem Ione, id est, columbe, egerit penitentiam, Ecclesiam interpretati [d 1Kb] sumus de gentibus congregatam. In Naum uero super mundo intelligentiam temperauimus: et de mundo quidem non difficile est interpretari et dicere, quod quando Aethiopes uulnerati gladio Domini fuerint, et extenderit manum suam super Aquilonem, et perdiderit Assyrium principem mundi, etiam ipse mundus cum principe suo pereat, et ad maximam solitudinem redigatur,  et nulli miserabilis sit, sed omnes ad ruinam eius sibilent, et moueant manus suas. De Ecclesia autem uidetur prima fronte esse blasphemum, quod ea futura sit inuia et deserta, et bestie habitent in ea, et postea ei cum insultatione dicatur: Hec est ciuitas malis dedita, que habitabat in spe, que dicebat in corde suo: Ego sum, et non est preter me amplius, quomodo facta est in solitudinem, pascua bestiarum? Sed qui 713 considerauerit illud Apostolicum in quo dicitur: In nouissimis temporibus instabunt tempora pessima, et erunt homines sui amatores, auari, arrogantes, superbi, blasphemi, parentibus non obedientes, ingrati, scelesti, sine affectione, sine pace, accusatores, intemperantes, crudeles, odio habentes bonum, proditores, temerarii, inflati, uoluptatum amatores magis  quam Dei: habentes formam pietatis, uirtutem autem eius denegantes . Necnon et hoc quod in Euangelio scriptum est, quod multiplicata iniquitate, refrigescat caritas multorum, intantum ut in illo tempore compleatur: uerumtamen ueniens Filius hominis putas inueniet fidem super terram ? non mirabitur de extrema Ecclesie uastitate, quod, regnante Antichristo, redigenda sit in solitudinem, et tradenda bestiis, et passura quecumque  nunc propheta describit. Si enim Deus propter infidelitatem ramis naturalibus non pepercit, sed fregit eos, et posuit flumina in desertum, et fontes aquarum in sitim, terram fructiferam in salsuginem, propter malitiam habitatorum eius: cur non econtrario eos de quibus dixerat: Posuit desertum in paludes aquarum, et terram sine aqua in fontes aquarum, et habitare fecit ibi esurientes, et cetera, et quos inseruit de oleastro in radicem bone oliue, si immemores beneficii recesserint a conditore suo, et adorauerint Assyrium, euertat et ad eamdem sitim reducat, in qua prius fuerant? Quod cum generaliter in aduentu Antichristi, siue in fine mundi possit intelligi: tamen quotidie in his qui simulant se esse de Ecclesia Dei, et operibus negant, auditoresque  legis sunt, et non factores, accipi potest, [a 1Kb] qui frustra speciosos se esse iactent, cum habitent in eis greges, uitiorum scilicet multitudo, et bruta animalia corpori seruientia, et omnes bestie terre, que corda eorum comedunt, et chameleontes qui non habent unum colorem; sed diuersis peccatis, nunc auaritia, nunc luxuria, nunc crudelitate, nunc libidine, nunc tristitia, nunc exsultatione per momenta mutantur. Et hericii in presepibus eorum, animal spinosum et plenum sentibus, et uulnerans quidquid contigerit. Sed et bestie cubabunt in foraminibus, id est, in cordibus eorum, et corui immunde 714 aues in portis eorum, uel in ore, uel in auribus, quo aut loquantur semper, aut audiant mala. Post que infertur et dicitur: ideo Ecclesiam hec  passuram fore, uel esse perpessam, quod in superbiam se eleuauerit, et quasi cedrus suum cacumen erexerit, malis operibus dedita, et nichilominus futuram sibi beatitudinem repromittens, et in corde suo ceteros despiciens, nec putans quemquam esse preter se, et dicens: Ego sum, et non est alia preter me ultra: quomodo ergo facta est in solitudinem pascua bestiarum? Ubi enim prius habitabat Pater, et Filius et Spiritus sanctus, et angeli eius ministeriis presidebant, tunc habitabunt bestie, de quibus et propheta complorat dicens: Ne tradas bestiis animam confitentem tibi . Omnis qui transibit per eam, sibilabit et mouebit manus suas. Quod si de angelis intellexerimus, ita interpretabimur: cum transierint per eam angeli, et non manserint in ea,  ut prius facere consueuerant, stupebunt et mirabuntur: et non eam fulcient, et sustentabunt ruentem manu sua, sed leuabunt manus et pertransient. uel certe cum sibilo attollent manus, et quasi plangentes in morem lugentium concrepabunt. Si autem hoc de diabolo et angelis eius uoluerimus accipere, qui uineam quoque, que de Aegypto translata fuerat, uastauerunt: dicemus, per animam de qua Christus recesserit, et que prius templum Dei fuerat, et esse desiuit, transire serpentem, et sibilare in ea, et uenena  sue malitie euomere: et non solum hoc facere, sed opera quoque sua que manus uocantur, mouere. Ac ne putes quia colubrum nominauimus, uiolenter nos manus colubri, pro opere intelligere, accipe testimonium Salomonis: Mors, et uita in manibus lingue . Hec diximus, ut potuimus interpretationi allegorice seruientes. Si quis autem magis uerisimilia, et habentia rationem quam a nobis sunt disserta repererit, illius magis lector auctoritate ducatur.

 ue prouocatrix et redempta ciuitas: columba non audiuit uocem, et non suscepit disciplinam: in Domino non est confisa, ad Dominum [uulg. Deum] suum non appropinquauit. Principes eius in medio eius, quasi 715 leones rugientes:  iudices eius lupi uespere, non relinquebant in mane. Prophete eius uesani, uiri infideles: Sacerdotes eius polluerunt sanctum, iniuste egerunt contra legem. Dominus iustus in medio eius non faciet iniquitatem. Mane mane iudicium suum dabit in luce, et non abscondetur: nesciuit autem iniquus confusionem: disperdidi gentes, et dissipati sunt anguli earum: desertas feci uias eorum, eo quod non [uulg. dum non] est qui transeat: desolate sunt ciuitates eorum, non remanente uiro, neque ullo habitatore. Dixi, attamen timebis me, suscipies disciplinam, et non peribit habitaculum eius propter omnia in quibus uisitaui eam. uerumtamen diluculo surgentes corruperunt omnes cogitationes suas. LXX: O illustris et redempta ciuitas, columba non audiuit uocem, non suscepit disciplinam:  in Domino non est confisa, et ad Dominum suum non appropinquabit. Principes eius in ea ueluti rugientes leones: iudices eius sicut lupi Arabie, non dimittebant in mane: prophete eius portantes spiritum, uiri contemptores: Sacerdotes eius polluunt sancta, et impie agunt in legem: Dominus autem iustus in medio eius, et non faciet iniquitatem. Mane mane iudicium suum dabit in luce, et non est absconditus, et nescit iniquitatem in exactione, nec in sempiternum iniustitiam: detraxi superbos, dissipati sunt anguli eorum: destruxi uias eorum ut penitus non transeant: defecerunt ciuitates eorum, eo quod nullus subsisteret, neque habitaret. Dixi, uerumtamen timebitis me, et suscipietis disciplinam, et non peribitis de oculis eius in omnibus in quibus ultus sum super eam. [b 1Kb] Preparare,  consurge diluculo: disperierunt omnes racemi eorum. Multi putant propter consequentiam sermonis dici aduersum Niniuen, de qua supra: Et perdet Assyrium, et ponet Niniuen in solitudinem. Sed numquam Scriptura Niniuen columbam uocaret: licet in Ieremia, a facie gladii columbe de Nabuchodonosor quidam dictum putent . Sed sciendum quod alii econtrario asserant, pro columba, ibi posse intelligi 716 [c 1Kb] , id est, Greciam, ut sit sensus, a facie gladii Iona, id est, a facie gladii Grecia: Iona  enim tam columbam quam Greciam significat. Unde et usque hodie Greci Iones, et mare appellatur Ionium, et apud Hebreos permanet eorum uetus uocabulum. Sed et principes Romani apud barbaras nationes antiquum uocabulum retinentes, Cesares appellantur. Omnis itaque contra Ierusalem sermo est: ue ciuitas quondam columba, semper peccans, et captiuitatibus tradita, et rursum redempta a Domino. ue ciuitas prouocatrix: quod significantius Hebraice dicitur MARA , id est, : quod nos possumus dicere, Deum amarum faciens, id est, tuo uitio dulcem Dominum atque clementem uertens in amaritudinem, ut qui misereri uult, punire cogatur. Non audiuit preceptum Domini, et correpta noluit suscipere disciplinam; nec  prementibus malis aliquando confisa est in Domino Deo suo; nec ambulauit post tergum eius; nec dicente eo: Ego Dominus appropinquans, et non de longe , ipsa ei appropinquare uoluit. Describuntur quoque principes eius, et iudices, et prophete, et sacerdotes, ut in ciuitate populum, et in his que dixi, nominibus dignitatum, principes accipiamus. Principes igitur eius quasi leones semper uersabantur in predis, et ad effundendum sanguinem subiectorum: iudices eius rapaces, non dimittentes aliis quod possint rapere. Prophete eius insanientes, siue stupentes, quod Hebraice dicitur [a 33Kb] PHeZIM, et Aquila transtulit [b 59Kb] , loquebantur quasi ex ore Domini, et omnia contra Dominum predicabant. Sacerdotes in loco sanctuarii commisere sacrilegium,  et cum contra legem facerent, ex lege uictimas offerebant. Propterea quia illi egerunt iniuste, Dominus iustus non faciet iniquitatem; sed restituet urbi pessime que meretur. Mane, mane, id est, manifeste et absque 717 aliqua ambiguitate faciet de ea iudicium, nec erit quod ab eo possit abscondi. Et hoc faciet Dominus, ut correpta ciuitas conuertatur ad melius. Sed iniquus Isrel non cognouit confusionem suam, nec intellexit idcirco sibi illatas plagas, ut ageret penitentiam. uindicaui te, inquit postea de gentibus, et destruxi imperia earum, ut qui per plagas me non senseras, saltem per beneficia cognosceres. uel certe sic intelligendum: Disperdidi omnes ciuitates tuas, o Iuda, et omnes subiectos tibi pagos et tribus, et diuersa confinia, et tanta hominum uastitas  fuit, ut non esset qui habitaret in urbibus tuis; et  postquam hoc feci, misi prophetas meos consurgens diluculo, et ad penitentiam prouocans, dixique: Feci quidem tibi hec, o Ierusalem, sed feci ut timeres me, et susciperes disciplinam, et non periret habitaculum tuum, hoc est, templum, propter omnia scelera que gesseras. At econtrario, habitatores Ierusalem, me eos ad penitentiam prouocante, quasi de industria et ex contentione diluculo surrexerunt, ut festinatione qua ad me redire debuerant complerent omnes cogitationes suas, et opere demonstrarent, quod mente conceperant. Hoc iuxta Hebraicum. Ceterum illustris et redempta ciuitas Christi sanguine, iuxta superiora perspicue Ecclesia intelligitur, que et uocatur columba, propter simplicitatem multitudinis in ea credentium. Hec  non audiuit uocem Domini, neque suscipere uoluit disciplinam, nec confisa est in Domino, quia noluit appropinquare ad Dominum Deum suum, ut mereretur ueniam peccatorum. Frustra enim quis uocem Domini Dei sui audire se dicit, et confidere in Domino, quando operibus fidem destruit, et magis mammone iungitur quam Domino Deo suo, et duplici corde accedit ad eum, et duobus Dominis, seculo et Deo militare posse se credit. Huius principes sunt sicut leones rugientes. Non ambigimus de rugitu leonum et discursu: quando uiderimus principes eius ita in subiectos populos detonare, et uoce tyrannica rabidisque conuiciis plebem conterere, ut non pastorem in grege, 718 sed leonem inter ouiculas putes frendere. Iudices quoque eius  quasi lupi Arabie, occidentes uespere, et nil relinquentes in mane: non aspicientes ad ortum solis, sed morantes semper in tenebris, et possessiunculas Ecclesie, et ea que in Dei donaria conferuntur, uertentes in lucrum suum, ut non habeant pauperes quod mane comedant, qui quasi in nocte, et nullo uidente, omnia populantur; et cum luporum more cuncta diripiant, ne paruos quidem cibos indigentibus derelinquunt. Prophete etiam, id est magistri qui se putant docere populos, et de Scripturis sermocinari, , id est, portantes spiritum, siue spirituales  sunt uiri contemptores: non enim docere, sed facere in Ecclesia conuenit, non factis uerba destruere. Ceterum tu cum alium doceas, et ipse non facias, non tam  doctor quam contemptor uocandus es, de quo et in  Habacuc scribitur: uidete contemptores et respicite, et admiramini mirabilia, et disperdimini . Sacerdotes quoque qui Eucaristie seruiunt et sanguinem Domini populis eius diuidunt, impie agunt in legem Christi, putantes imprecantis facere [a 1Kb] uerba, non uitam, et necessariam esse tantum solemnem orationem, et non sacerdotum merita, de quibus dicitur: Et sacerdos in [b 1Kb] quo fuerit macula, non accedet offerre oblationes Domino . Cum hec faciant principes, iudices, prophete, sacerdotes Ierusalem, nichilominus clemens et iustus est Dominus. Clemens, in eo quod a sua Ecclesia non recedit: iustus, in eo quod reddit unicuique quod meretur. Postquam enim aduenerit mane, et nox huius seculi pertransierit, dabit in luce iudicium  suum, et non abscondetur uel ipse, uel iudicium eius. Et cum ceperit a singulis exigere pecuniam quam eis commiserat, non erit iniustus, nec faciet in perpetuum ualere iniustitiam; sed superbos principes, quibus resistit Deus, detrahet de cathedris suis, et de culmine quod tenebant, et dissipabuntur anguli eorum, id est praue uoluntates, et a recto itinere declinantes, in quibus semper et Pharisei orare consueuerant, angulari 719 lapide contempto. Puto autem quod et superbis prosit detrahi eos de arrogantia sua, et dissipari angiportus et angulos eorum, ut postea recto itinere gradiantur. Denique sequitur: Et desertas faciam uias eorum, eo quod non sit qui pertranseat: secundum illud quod in primo psalmo scriptum est: Et iter impiorum peribit  . Necnon et in Osee, ubi de Ierusalem dicitur fornicante: Ecce ego claudam uias eius spinis, et obstruam itinera eius, et semitam suam non inueniet, et persequetur amatores suos, et non apprehendet eos, et queret eos, et non inueniet; et dicet: uadam, et reuertar ad uirum meum priorem, quoniam bene mihi erat tunc magis quam nunc . Animaduerte quod nisi clause fuissent uie, et obsepta itinera, et nisi destruxisset Dominus uias eius, numquam dicere potuisset anima fornicans: uadam, et reuertar [c 1Kb] ad uirum meum priorem. Dissipantur ergo itinera superborum et anguli eorum, ne ambulent in superbia et in prauitate, et urbes eorum que male edificate fuerant in arrogantia et superbia, destruuntur, ne subsistant et habeant habitatores  pessimos. Ac ne quis putet nos uim facere Scripture, discat ex consequentibus: Hec autem, inquit, feci, ut dicerem eis: Ecce destructa sunt itinera malitie, de cetero timete me, et discite [Al. suscipite] disciplinam, ne et disciplina mea pereat, fructum in uobis conuersionis non inueniens; et omnia irrita sint, per que uos uolui corripere, et lle uobis sermo qui in Ieremia scriptus est, possit  aptari: Sine causa percussi filios uestros, disciplinam non recepistis . uel certe: timete me, et recipite disciplinam, ut non pereant omnia de conspectu Ierusalem, nec penitus ad solitudinem deducatur super his malis, in quibus [Al. qua] comminatus sum ei. Nec moueat aliquem  quod hec aduersum Ecclesiam dicta interpreter, cum sciat Ierusalem in Scripturis sanctis semper typum habere Ecclesie: de qua qui peccauerit, uel in Babylonem abducitur, uel si sponte descendere uoluerit, in Iericho a latronibus uulneratur. Que est enim ita illustris ut Ecclesia, que in toto orbe fundata est: 720 ita redempta Christi sanguine et columba propter gratiam Spiritus sancti, ut Ecclesia de gentibus congregata? in qua plurimi qui se dicunt in Christum  credere, nec audierunt uocem eius; nec receperunt disciplinam, nec iuxta eum esse uoluerunt. Quod autem dicitur: Principes eius in ea sicut leones rugientes, scio offensurum me esse plurimos, quod super episcopis et presbyteris hec interpreter, cum et presbyteri mali, qui Susannam uiolare cupierunt, ceteros presbyteros qui bene uixerint, non condemnent. Et mali principes, quos describit sermo propheticus, non sint bonis principibus contumelie: Stulto enim flagellato, insipiens sapientior erit : si autem insipiens sapientior fit, quanto magis ille qui sapiens est? Sed iudices eius ac principes capientes munera, uendentesque iustitiam, nonne recte appellantur lupi Arabie, uel uespertini, sicut Symmachus transtulit? Non enim merentur lupi dici Beniamin,  qui mane rapiunt, et ad uesperam dant escam ; sed lupi uespertini, qui noctibus comedunt, et in mane nichil relinquunt. Quod autem sequitur: Prophete eius , id est, portantes spiritum, uiri contemptores, nullum moueat quod super doctoribus interpretantes, eosdem et prophetas dicamus et contemptores, cum et Apostolus precipiat: Nolite contristare Spiritum sanctum Dei, in quo signati estis in die redemptionis . Et Dauid loquatur in quinquagesimo psalmo: Spiritum sanctum tuum ne auferas a me . Nisi enim Spiritus sanctus contristatus fugere consueuisset prius hospitium, et dimittere habitaculum suum, numquam et Paulus precepisset quod supra dixi; et Dauid post adulterium formidaret, ne perderet quod  acceperat, de quo et ad Hebreos scribitur: Quanto arbitramini deteriora mereri supplicia eum, qui Filium Dei conculcauerit, et sanguinem testamenti immundum duxerit, in quo sanctificatus est, et spiritui gratie contumeliam fecerit ? Sed et in tertio Regnorum libro scriptum est: hominem Dei, haud dubium quin prophetam, qui ad altare [d 1Kb] dixerat in Samaria: Altare, altare, hec dicit Dominus: Ecce filius nascetur  721 Dauid , et cetera; quia contempserit uerba Domini, et comederit apud pseudoprophetam , interfectum esse a leone. Et ne putaretur casus et non iudicium Domini, et pseudopropheta qui eum deceperat, hoc futurum esse predixit, et ipse leo contemptorem puniens, asinum reseruauit. Non ergo mirum si doctores qui sancto Spiritu pleni fuerant, possint fieri contemptores, cum apud negligentes et non omni custodia conseruantes cor suum, hec ipsa causa frequenter soleat superbie in Dominum et contemptus existere, quod habeant scientiam Dei, et nouerint multam bonitatem eius, quam abscondit timentibus se, et contemnant diuitias bonitatis eius thesaurizantes sibi iram in die ire  et reuelationis. Sacerdotes quoque  non tam indignentur nobis hec exponentibus et prophetis uaticinantibus, quam Dominum deprecentur, et studiose agant ne de sacerdotibus qui uiolant sancta Domini, esse mereantur, Non enim dignitas et nomina dignitatum, sed opus dignitatis, et principes, et iudices, et prophetas, et sacerdotes saluare consueuit: Qui episcopatum, inquit, desiderat, bonum opus desiderat . uidete quid dixerit: bonum opus desiderat, [a 13Kb] Opus non dignitatem. Si autem, despecto opere, solam aspexerit dignitatem, cito corruit turris in Siloa, et excelsa  cedri fulmine feriuntur, et erecta ceruix frangitur, et cygnus, extento collo, et in sublime se tendens, inter immundas uolucres computatur. Porro quod exposuimus iuxta Hebraicum: uerumtamen diluculo surgentes corruperunt omnes cogitationes suas, pro quo in Septuaginta scribitur: preparare, consurge diluculo, dissipata est omnis frondositas eorum, quia multum ab Hebraico discrepat, et magis uidetur iuxta LXX cum posterioribus concordare, in sequentibus exponemus.

 Quapropter exspecta me, dicit Dominus, 722 in die resurrectionis mee in futurum: quia iudicium meum ut congregem gentes, et colligam regna, ut [uulg. et] effundam super eas [uulg. eos] indignationem meam, omnem iram furoris mei: in igne  enim zeli mei deuorabitur omnis terra: quia tunc reddam populis labium electum, ut inuocent omnes nomen [uulg. in nomine] Domini, et seruiant ei humero uno. LXX: [b 1Kb] Propterea exspecta me, dicit Dominus, in die resurrectionis mee in testimonium: quia iudicium meum in congregationes gentium, ut suscipiam reges, ut effundam super eos iram meam omnem, iram furoris  mei; quia in igne zeli mei consumetur omnis terra, quia tunc conuertam [c 1Kb] super populos linguam in generationem eius, ut inuocent omnes nomen Domini, ut seruiant ei sub iugo uno. Hec Iudei interpretantur in aduentu Christi, quem sperant uenturum esse, et dicunt uniuersis gentibus congregatis, et effuso super eas furore Domini, in igne zeli eius terram deuorandam. Et sicut [d 1Kb] ante edificationem turris fuit, quando una lingua omnes populi loquebantur, ita conuersis omnibus ad cultum ueri Dei, locuturos Hebraice, et totum orbem Domino seruiturum. Nos autem qui non sequimur occidentem litteram, sed spiritum uiuificantem, nec Iudaicas fabulas, audimus a Domino: Preparare, consurge diluculo: dissipati sunt omnes racemi eorum; et preparati dicimus: Paratum  cor meum, Deus, paratum cor meum . Audimusque in Prouerbiis imperatum: Prepara in egressu opera tua . Et illud quod in Leuitico  sacrate dicitur, ubi septimo mense, decima die mensis offert Aaron pro populo hircum emissarium, atque uiuentem, et ponens manus super caput eius, imprecatur ei cuncta peccata populi Isrel, traditque eum in manus hominis preparati, et mittit in eremum  et preparantes nos ueri imperio sacerdotis, tollimus malum de medio Ecclesie. Cumque hec fecerimus, nox preterit, appropinquat dies, et quasi in die honeste ambulantes, dicimus: Deus, Deus meus, ad te de luce uigilo . Statimque inferimus: Mane exaudies orationem meam, mane assistam tibi,  et uidebo . Nisi enim preparati fuerimus, 723 non nobis orietur sol iustitie. Orto autem sole, omnes racemi de uinea Sodomorum dissipantur et pereunt, ut non solum grandes botri, sed etiam quod paruum esse uidebatur in nobis, Christi lucerna radiante, dispereat. Et pro his omnibus mercedem nobis pollicens Deus, ait: Exspecta me in die resurrectionis mee in testimonium: post uitia enim atque peccata Deus resurget in nobis. Et iuxta quod in alio loco precipit: Estote mihi testes, et ego testis, dicit Dominus Deus: et puer quem elegi : testis est nobis Pater cum Filio et Spiritu sancto, ut in ore duorum uel trium testium, stet omne uerbum . Et magis mihi uidetur sic stare sententia, et sub his tribus testibus ueritas  confirmari, quam per [Al. secundum] litteram. Duo enim fuerunt testes contra Susannam , et contra ipsum Dominum Saluatorem , et tamen non stetit uerbum in ore eorum. Contra Naboth quoque pene tota ciuitas dixit testimonium, consensusque testium pessimorum non firmitatem habuit ueritatis, sed sceleris coniurationem . Quia iudicium, ait, meum in congregationes gentium, ut suscipiam reges, in loco uidelicet suppliciorum suorum, ut effundam super eos iram meam, omnem iram furoris mei. Qui minor est, cito meretur ueniam, et misericordie proximus est: Potentes autem potenter tormenta patientur . Unde gentes et gentium multitudo congregatur ad iudicium; reges autem, id est, principes dogmatum peruersorum adducentur in penam, ut effundatur super eos omnis ira furoris Domini. Et hoc non crudelitate fit aliqua, ut arbitrantur sanguinarii Iudei. sed misericordia, et consilio medicantis. Sequitur enim: In igne enim zeli mei consumetur omnis terra. Gentibus quippe ad iudicium congregatis, et regibus ad supplicium, ut effundatur super eos ira, et non ex  parte, sed tota, et ira ac furore sociato, consumatur in toto orbe quidquid terrenum est, quidquid ad opera terre, id est, carnis pertinet: omnes eius uepres et spinosa fruteta uastans, zeli mei uorabit incendium. Et tunc conuertam super populos linguam in generationem suam, ut unusquisque errore deposito ad antiquum confessionis Domini eloquium reuertatur: et in nomine Iesu omne genu flectatur, celestium, terrestrium, et infernorum, et omnis 724 lingua confiteatur Dominum Iesum in gloria Dei Patris . Abiectisque lateribus, et bitumine que habebamus pro lapidibus et luto, quibus erroris nostri superbiam exstruebamus contra Dominum, recipiamus linguam quam ante perdidimus, et simus sub iugo Christi, dicentis: Iugum meum suaue est, et onus  meum leue est . Notandum autem quod in eo loco, ubi nos interpretati sumus: reddam populis labium electum, pro electo, Septuaginta dixerunt, in generationem eius, ut subaudiatur, terre. Et hinc error exortus est, quod uerbum Hebraicum BARURA , quod Aquila et Theodotio electum, Symmachus mundum interpretatus est: Septuaginta legerunt BADURA , RES litteram DALETH existimantes, propter elementi nimiam similitudinem, quod paruo apice distinguitur. Necnon ubi nos transtulimus, In die resurrectionis mee in futurum, et omnes interpretati sunt, in testimonium. Hebreus qui me in Scripturis instituit, asserebat LAED  in presenti loco magis id est, in futurum, debere intelligi, quam in testimonium, ED enim, quod scribitur per litteras  AIN et DALET, , et , id est, futurum, et testimonium, intelligi. Possumus hunc locum et de primo Christi aduentu exponere, quando, omni errore sublato, demonibusque calcatis, et terrenis operibus destructis, apostoli uniuersis linguis locuti sunt , et ueteri errore sublato, unum confessionis redditum est labium. Sed et reges qui destruuntur, et diuino consumuntur ardore, peruersorum dogmatum principes sentiendi sunt.

 Ultra flumina Aethiopie, inde supplices mei, filii [Al. filia] dispersorum meorum, deferent munus mihi. In die illo non confunderis super cunctis  adinuentionibus tuis, quibus preuaricata es in me: quia tunc auferam de medio tui magniloquos superbie tue, et non adiicies exaltari amplius in monte sancto meo, et derelinquam in medio tui populum pauperem et egenum, et sperabunt in nomine Domini, Reliquie Isrel non facient iniquitatem, neque loquentur mendacium, et non inuenietur in ore eorum lingua dolosa, quoniam ipsi pascentur et accubabunt, et non erit qui exterreat. LXX: De finibus fluminum Aethiopie suscipiam dispersos meos: afferent uictimas mihi. In die illa non confunderis ex omnibus adinuentionibus tuis, 725 quibus impie egisti in me, quia tunc auferam a te detractionem contumelie tue, et ultra non adiicies ut magnificeris super montem sanctum meum: et relinquam in te populum mansuetum et humilem, et reuerebuntur  nomen Domini, qui fuerint reliqui de Isrel, et non facient iniquitatem, et non loquentur uana, et non inuenietur in ore eorum lingua dolosa, quoniam ipsi pascentur et accubabunt, et non erit qui exterreat eos. Cum reddiderit Dominus credentium populis labium electum, et inuocauerint omnes nomen Domini, et portauerint iugum eius tunc etiam ultra flumina Aethiopie (unde uenit regina Saba audire sapientiam Salomonis  deferent uictimas Domino: Et Aethiopia preueniet manus eius Deo : ueroque legifero, qui decem plagis percussit Aegyptum , nubet Aethiopissa, inuidente synagoga Hebreorum. Quod autem ait iuxta Hebraicum: Inde supplices mei filia dispersorum meorum, deferent munus mihi, huiuscemodi est: O Isrel, o  synagoga quondam filia, quam in toto orbe dispersi, licet inuideas [Al. inuidia], licet emulatione crucieris, tamen de Aethiopia mihi uictime deferentur, id est, de gentilium populo. In die illa, id est, quando gentium crediderit multitudo, etiam tu non penitus confunderis super cunctis erroribus tuis, quibus preuaricata es in me, eligendo Barabbam, et Dei Filium crucifigendo . Tunc auferam de medio tui Scribas, et Sacerdotes, et Phariseos, magniloquos superbie tue, et nequaquam te in monte sancto meo ultra iactabis; sed habebis populum pauperem, homines illitteratos, et piscatores, qui sperabunt in nomine Domini. Reliquie Isrel, non multitudo que clamauit: Crucifige, crucifige eum : non pontifices et optimates; sed reliquie nequaquam  facient iniquitatem, nec loquentur mendacium in Christo, ueritati credentes: nec inuenietur in ore eorum lingua dolosa, scientes quod omne mendacium de diabolo est ; quoniam ipsi pascentur, et dicent: Dominus pascit me, et nichil mihi deerit: in loco pascue ibi me collocauit. Super aquam refectionis educauit me, animam meam conuertit : et non erit qui exterreat, uincente fide credentium persecutorum superbiam. Hoc de primo 726 aduentu Christi intellectum sit, quod Iudei sibi in fine promittunt, et sperant se habitaturos in Ierusalem, et in morem pecorum corporalibus [a 1Kb] donis  Iude opibusque complendos et pascendos herbis uiridibus, et deletis cunctis gentibus, sibique subiectis, nullum posse residere qui eos exterreat. Nos autem accipientes ex hac fabula occasionem uere historie, dicimus [Al. dicemus], omnem nigredinem anime, et tetrum colorem, ac draconis uenenum, quo tincti fueramus uitiis atque peccatis, reddito nobis labio electo, siue mundo, et candido  derelinquere nos in fluminibus Aethiopie peruersorum dogmatum magistros, quibus ante irrigabamur, et cum disperso [Al. dispersis] quondam Isrel Christo munera delaturos. In die illa, qua nobis Christi lumen fuerit exortum, dicetur ad singulos nostrum: non confunderis ex omnibus tuis adinuentionibus, cogitationibus uidelicet pessimis,  quibus impie agebamus contra Dominum, et tolletur uniuersa superbia et contumelia per quam erigebamur contra Dominum, et contra montem sanctum eius Dominum nostrum et Saluatorem, et pro superbis uanisque nominibus relinquetur in nobis populus mansuetus et humilis, ut nichil arrogans, nichil tumens, nichil quod Deo displiceat, cogitemus. Simulque considera quod in die iudicii, et in consummatione mundi tollantur uniuersa nomina dignitatum, et unus populus remaneat, et grex sub pastore bono, qui sit mansuetus et humilis. Tunc etiam populus Isrel, plenitudine gentium subintrante (Quia conclusit Deus omnes sub peccato, ut omnibus misereatur  timebunt nomen Domini. Et reliquie Isrel non facient ultra iniquitatem, per  quam Dominum negauerunt, nec loquentur uana: ineptas sibi fabulas promittentes: nec inuenietur in ore eorum lingua mendacii, Christo per eos, qui ueritas est, loquente. Tunc enim pascentur, et ipsi in uno grege, et accubabunt in Ecclesia, et ueri Nabuchodonosor impetus non timebunt. Hec uidentes et legentes tanta mysteria, clamemus cum Apostolo, atque dicamus: O profundum diuitiarum sapientie et scientie Dei, quam 727 inscrutabilia sunt iudicia tua, et inuestigabiles uie tue . Quod quidem et propheta sentiens, et secum uoluens, de Dei iudiciis suspicatur. In nocte cum corde meo exercebar, et scopebam spiritum meum, et dicebam: Numquid in sempiternum abiiciet Deus, aut non addet ut misereatur ultra: aut continebit in ira sua misericordias suas?  et dixi: Nunc cepi: hec est immutatio dextere excelsi . Et est sensus: Hoc quod putabam Dominum in eternum relinquere peccatores, et misericordias suas ira succedente cohibere, intellexi idcirco factum, ut immutatione dextere sue, que excelsi est dextera, uniuersa mutaret, et misereretur his quos ante proiecerat. Et nos igitur et reliquie Isrel, scientes quod reddituri sumus rationem pro omni otioso uerbo , et quod disperdet Dominus uniuersa labia mendacia, non loquamur uanitatem. uanitas quippe uanitatum, et omnia  uanitas . Et: Uniuersa uanitas omnis homo uiuens . Nec ore nostro mendacium proferamus; sed accepta potestate calcandi super serpentes et scorpiones, et super omnem uirtutem inimici , nullam timeamus formidinem, nec luporum, Christo custode, uereamur insidias: sed dicamus, Dominus illuminatio mea, et saluator meus; quem timebo ? et cetera, que in uicesimo sexto psalmo continentur.

 Lauda filia Sion, iubila [uulg. iubilate], Isrel, letare et exsulta in omni corde, filia Ierusalem. Abstulit Dominus iudicium tuum, auertit inimicos tuos: rex Isrel Dominus in medio tui, non timebis malum ultra. In die illa, dicetur, Ierusalem, noli timere: Sion, non dissoluantur manus tue: Dominus  Deus tuus in medio tui fortis ipse saluabit, gaudebit super te in letitia, silebit in dilectione tua [uulg. sua]: exsultabit super te in laude. Nugas que [uulg. qui] a lege recesserunt, congregabo, quia ex te erant: ut non ultra habeas super eis opprobrium. LXX: Gaude, filia Sion; predica, filia Ierusalem, exsulta et delectare de toto corde tuo, filia Ierusalem. Abstulit Dominus iniquitates tuas, redemit te de manu inimicorum tuorum, rex Isrel Dominus in medio tui: non uidebis mala ultra. In tempore illo, dicit Dominus Ierusalem, confide, Sion, non dissoluantur manus tue: Dominus Deus tuus in te fortis saluabit te: adducet super te letitiam, et innouabit te in caritate sua, et letabitur in te 728 in delectatione, quasi in die solemni: congregabo confractos tuos. [a 1Kb] ue qui accepit super  eam opprobrium. Non uideatur mirum, ut sepe diximus, aliter Hebraica capitula, et aliter LXX Greca uidelicet Latinaque finiri. Ubi enim in sensu diuersa translatio est, ibi necesse est diuersa esse uel principia uel fines. Iudei cum Christo, quem putant esse uenturum, hec sibi omnia repromittunt, que nos qui Christum suscepimus, iam cum ipso sumus omnia consecuti. Si quis ergo Christianorum, et maxime nouorum prudentium, quorum nomina taceo, ne quemquam ledere uidear, existimat necdum prophetiam esse completam, sciat falso Christi portare se nomen, et Iudaicam animam, circumcisionem tantum corporis non habere. Si enim hec necdum facta sunt, sed futura, frustra credidimus Saluatoris aduentum: frustra autem non credentes intelligimus in  nobis esse completum mysterium, quod temporibus eternis tacitum est, et nunc manifestatum est per Scripturas propheticas et aduentum Domini nostri Iesu Christi . Denique consideremus ordinem lectionis, et uidebimus, quod dicitur non ad Iudeos, sed Christi Ecclesiam pertinere. Post hoc enim quod precesserat . Spiritus sanctus de generali mundi consummatione predicans loquitur: Gaude, filia Sion, predica, filia Ierusalem, letare et delectare de toto corde tuo, filia Ierusalem. Omnis quippe Ecclesiastica anima, que in specula constituta est, et contemplatur pacem, letatur et gaudet iniquitates a se esse sublatas, et [a 1Kb] redemptas ab eo qui pretioso sanguine omnes redemit. Christus enim factus est sapientia nobis a Deo, et iustitia, et sanctificatio, et redemptio . Et redemit nos rex Isrel, qui habitat in medio nostri, dicens: Ego et Pater meus ueniemus, et mansionem apud eum faciemus ; et habitabo et inambulabo  in eis : 729 et ultra non uidebimus mala, solas uirtutes cogitantes atque facientes. In illa die, dicit Dominus, uidentibus nobis pacem, et in sublimi positis, ne dissoluantur manus tue, qui et per Isaiam dixit: Confortamini manus dissolute, et opera tua robusta sint . Dominus enim fortis, cui nemo potest resistere: saluator tuus, ipse tibi reddet letitiam quam perdidisti, et ueteri homine proiecto, in nouo ambulare te faciet, et hec faciet in dilectione sua: non tuo merito, sed misericordia sua. Et letabitur in te, et delectabitur, quasi pinguissimam solemnitatis tue hostiam suscipiens salutem tuam: et ipse tibi dicet: congregabo contritos tuos: Cor, quippe, contritum et humiliatum Deus non despiciet ; et, Calamum contritum  non confringet . Hec interim si uoluerimus de secundo aduentu accipere Saluatoris. Porro quia propheta Zacarias ad similem letitiam cohortatur Sion et Ierusalem, et hanc ipsam prophetiam Mattheus dicit in primo aduentu Christi esse completam , necessitate compellimur, immo ordine ipso ducimur ueritatis, quod in Sophonia dicitur, non futurum sperare, sed factum. Scriptum est enim in Zacaria: Gaude uehementer, filia Sion; predica, filia Ierusalem: ecce rex tuus uenit tibi iustus et saluator: ipse humilis et ascendens super iugalem  et pullum nouum . Hec iuxta Septuaginta dicta sint. Ceterum iuxta Hebraicum, laudare iubetur Ecclesia et iubilare Isrel, sensu uidens Deum, et exsultare atque letari  in omni corde locus pacis, ad quem dictum est: Pacem meam do uobis, pacem meam relinquo uobis . Abstulit enim in fine et in consummatione  mundi iudicium eius, nequaquam eam iudicans atque corripiens, sed saluans: et auertit inimicos eius, demonum turbas. Rex Isrel Dominus in medio eius erit: non timebit ultra malum. In die illa dicetur ad Ierusalem liberam [b 1Kb] : non que seruit cum filiis suis, sed que est mater sanctorum : Noli timere, Sion , nequaquam tua opera dissoluentur: nec facies que te fecisse lugebis . Dominus Deus tuus, qui saluabit te, fortis et potens, ipse habitabit in medio tui, gaudebit super te in exsultatione et letitia, et silebit peccata tua in caritate , qua te dilexit: et exsultabit super te in laude, uel quia laudabilis sis, uel quia cum tuis laudibus canas. Nugas, siue, ut Aquila interpretatus est, translatos,  qui a te recesserunt, congregabo, quia ex te erant, hoc est, hi qui per uitia atque peccata de tuo sinu fugerant, et facti erant sub demonum potestate, redintegrato omnium statu, uenient ad te, et nequaquam ultra super perditis filiis tuis patieris opprobria. Id quod diximus nugas [c 2Kb] , sciamus in Hebreo ipsum Latinum esse sermonem, et propterea a nobis ita ut in Hebreo erat, positum: ut nosse possimus linguam Hebraicam omnium linguarum esse matricem, quod non est huius temporis disserere. Miror autem Aquilam et Septuaginta, pro eo quod nos interpretati sumus erant, in eo uidelicet loco ubi diximus: Congregabo quia ex te erant: pro, erant, intepretati uoluisse ue, siue : quod semper Aquila non pro plangendo, sed pro uocando et inclamando  ponit: HAIA  enim, cuius uerbi initium est, sum, preteritum tempus numero plurali significat, erant, uel fuerant. Hec scio molesta esse lectori, qui si animaduerterit non me controuersias et declamationes scribere, nec in locis exsultare communibus: sed Commentarios, et Commentarios prophetarum, reprehendet potius sicubi rhetorum more ludere uoluero, quam arguet in tantis obscuritatibus ut dignum est immorantem.

 Ecce ego interficiam omnes qui afflixerunt te in tempore illo: et saluabo claudicantem, et eam que eiecta fuerat congregabo: et ponam eos in laudem et in nomen in omni terra confusionis eorum. In tempore illo quo adducam uos; et in tempore quo congregabo uos: dabo enim uos in nomen et in  laudem omnibus populis terre, 731 cum conuertero captiuitatem uestram coram oculis uestris, dicit Dominus. LXX: [d 1Kb] Ecce ego faciam in te, propter te, in  tempore illo, et saluabo expressam, et repulsam suscipiam, et ponam eos in gloriam, et nominatos in omni terra. Et confundentur in tempore illo, quando bene uobis fecero: et in tempore cum suscepero uos, quia dabo uos nominatos, et in gloriam in cunctis populis terre; quando conuertero captiuitatem uestram coram uobis, dicit Dominus. Et hoc synagoga que non claudicat, sed utroque truncata est pede, pollicetur sibi in aduentu Christi sui, quem sperat esse uenturum: et putat, omnes gentes interficiendas a Domino, que afflixerunt Isrel, et saluandam synagogam, et eam que acceperat libellum repudii colligendam, et ponendos eos in laudem, et in nomen in omni terra captiuitatis sue, in qua fuerant ante confusi. Et hoc fieri tempore, quando captiuitas reducta fuerit Ierusalem,  et exstructum templum, et reliquus ceremoniarum ordo seruatus. Hec sibi repromittit, et propterea non agit penitentiam, et dum sperat incerta, perdit certam salutem. Nec miror synagogam hec dicere, que quia non recipit Christum, oculos dolet, et cum Lia lippescit, et non amatur a Iacob, et Rachel succedente, negligitur . Christianos miror, immo semi-Iudeos, qui sibi uidentur esse de Ecclesia, ita dicere et ea profiteri, que si uera sunt, frustra credimus in Christum, et omne nostrum tollitur sacramentum, et miserabiliores sumus omnibus hominibus, credentes eum uenisse qui non uenit. Quia autem spes nostra certa est, et Iudeorum cassa sunt uota, secundum priorem intelligentiam iam texamus presens extremumque capitulum,  et de Iesu filio Sirach testimonium proferamus: Qui mittit lapidem in excelsum, super caput suum mittit . Quia enim Sion et Ierusalem in excelso posite sunt, quicumque Sion detrahit et Ierusalem, et mittit in eam contumeliarum lapides, in suum eos caput iacit, et reuertetur opprobrium eius in caput suum: Et dolor eius et iniquitas [a 1Kb] super uerticem eius descendet . Quanti hodie exprobrant anime, 732 Dei mysteria consectanti, uolentique uidere pacem eius, et dicunt: Insanus est, et ebrius, et musto plenus: hominum cetus fugit: delicias aspernatur: aurum pro luto computat: solam diligit paupertatem. Qui autem infideles sunt, etiam crucem Christi exprobrant ei, et  si quando eum in angustia uiderint et in tentatione, dicunt: Ubi sunt misericordie tue, et iustitie quas operatus es? Quid loquar de infidelibus, cum Ecclesiarum nonnulli principes huiuscemodi hominibus exprobrent, et uitam ipsorum arbitrentur amentiam, et non presentem laudent conuersationem, sed uetera peccata exprobrent? nec audiunt esse preceptum: Noli improperare homini qui conuertitur a peccatis suis . ue igitur ei, qui tulit opprobrium atque suscepit, et huiuscemodi se officio mancipauit, ut detraheret Sion, et ciuitati Dei: quia pro  hac iniuria urbis sue ultor est Dominus, et dicet ad Sion: Ecce ego faciam in te propter te, id est, faciam ultionem tuam, et saluabo afflictam, siue ut in Greco dicitur, expressam; ut sit sensus: Ego saluabo eam, que in presentiarum quasi [b 1Kb] uua et oliua, ita tentationibus atque pressuris, ut prelo et trabe pressa est et afflicta, ut uinum faceret et oleum, et de uino biberet iehsu in regno Patris sui; de oleo autem ungeretur pre participibus suis. Ego puto propter expressionem talis uini et olei, Iob multa perpessum: postquam autem uinum, et oleum fecerat, audisse a Domino; Putas me aliter tibi respondisse, nisi ut appareres iustus? . Quasi ad uuam et oliuam loqueretur; Existimas me aliter te pressisse et afflixisse atque contriuisse, nisi ut uinum de  te et oleum exprimerem? Sequitur: Et eam que repulsa fuerat, suscipiam. uidetur nos Deus repellere quando relinquit tentationi. Unde et Iob, uisitatio, inquit, Domini respexit [Al. despexit] me . Et non solum iusti loquuntur, et dicunt, Nunc autem repulisti et confudisti nos, sicut in quadragesimo tertio psalmo scriptum est; sed ipse Dominus atque Saluator, ex persona hominis quem assumpserat, Tu autem, ait, repulisti et despexisti: distulisti Christum tuum; subuertisti testamentum 733 serui tui. Quod autem iustorum persona sit in quadragesimo tertio psalmo dicentium: Nunc autem repulisti et confudisti nos, ex sequentibus approbatur: Hec omnia uenerunt super nos, nec obliti sumus te, neque inique egimus in testamento tuo:  nec recessit retro cor nostrum. Eam igitur que in tentationibus uidebatur abiecta, suscipiet Dominus in fine: et ponet eos in gloriam et nominatos in uniuersa terra, filios uidelicet expresse et repulse, id est, Ecclesie. Quos autem alios possumus intelligere filios Ecclesie nominatos, nisi apostolos? uide mihi Petrum et Paulum et Mattheum et Ioannem; et considera hoc quod ad Abraham repromissum est: Magnificabo nomen tuum, in illis opere perpetratum. Quotidie nominatur in Ecclesia, quotidie magnificatur nomen eorum: non quod ipsis prosit a nobis in Ecclesia nominari: sed quod nos magnificantes nomen eorum, et que scripserunt lectitantes, consequamur salutem. In tempore, inquit, illo, quando expressa  et repulsa suscepta fuerit, et filii eius positi in gloriam  confundentur qui aduersarii uestri fuerant, et tulerant contra uos opprobrium: et tunc uidebunt eos quos miseros putauerant, esse felices, et quos pauperes existimabant atque deiectos, potentes fieri atque gloriosos. Tunc cernent captiuitatem eorum  per quam in hoc seculo duro fuerant imperio subiugati, reduci in celestem Ierusalem: seque resurgere in opprobrium et in confusionem eternam. Tribue nobis, Iesu Christe, expressis et afflictis et repulsis in isto seculo, ut nos recipias et ponas in gloriam: confundatur [a 1Kb] in tempore excetra, cessent  sibila, uenena torpeant, et confusio eius proficiat ad salutem. Hec iuxta Septuaginta. Hebraicum autem, quia excepto principio, de quo in fine superioris capituli diximus, non multum ab eorum translatione discordat, indigere expositione non arbitror.






S. EUSEBII HIERONYMI, STRIDONENSIS PRESBYTERI, COMMENTARIORUM IN AGGAEUM PROPHETAM AD PAULAM ET EUSTOCHIUM LIBER UNUS. 



Prologus.

 735-736 Secundo anno Darii, regis Persarum filii Hystaspis, septuagesimum annum desolationis templi fuisse completum (quem Ieremias  Zacarias quoque propheta testis est: qui cum uisionis sue titulum in secundo anno eiusdem regis undecimo mense Sabath, uicesima quarta die preposuisset, adiecit, dicens: Domine exercituum, usquequo non misereberis Ierusalem et urbium Iuda, quibus iratus es? Iste septuagesimus annus est . Sed et Esdras, exstructo tantum altari, et iactis fundamentis templi, ad litteras regis Artaxerxis prohibitum opus refert: Tunc intermissum est opus domus Dei in Ierusalem, et non fiebat usque ad annum secundum regni Darii, regis Persarum , statimque addidit: Prophetauerunt  autem Aggeus propheta et Zacarias filius Addo, prophetantes ad Iudeos qui erant in Iudea et Ierusalem, in nomine Domini Isrel: Tunc surrexerunt Zorobabel filius Salathiel, et iehsu filius Iosedec,  et ceperunt edificare templum Dei in Ierusalem, et cum eis prophete Dei adiuuantes eos . Quo tempore apud Romanos septimus a Romulo regnabat 737-738 Tarquinius Superbus, habens annum imperii uicesimum septimum, qui post octo annos expulsus est a Bruto: ac deinde rempublicam per annos quadringentos sexaginta quatuor, usque ad Iulium Cesarem consules administrauerunt. Hoc propterea, o Paula et Eustochium, diximus, ut de ipso statim titulo, qua etate Aggeus propheta cecinerit, agnoscatis. Sciendumque est interim, iuxta litteram, magni spiritus et Aggeum fuisse et Zacariam prophetas: ut aduersum Artaxerxis regis edictum, et Samaritanos gentesque cunctas per circuitum, edificationem templi impedientes, iuberent  templum exstrui: Zorobabel quoque et Iesum filium Iosedec, et populum qui cum eis erat, non minori fidei; ut prophetas magis audirent iubentes, quam prohibentis regis imperium.



INCIPIT LIBER.


 737  In anno secundo Darii regis, in mense sexto, in die una mensis factum est uerbum Domini in manu Aggei prophete. Quia populus qui uidebatur sibi redisse de captiuitate, necdum edificauerat templum, nec muros exstruxerat ciuitatis, nec habebat gloriam pristine Ierusalem: sed habitabat  in domibus concauis, et ut significantius Grece dicitur: , id est, deorsum positis et in conualle demersis: propterea non ad eos fit sermo Dei sub rege Ezechia, siue Amon, siue Iosia; qui quamdiu stabat Ierusalem, populo Dei imperauerant; sed sub Dario rege, Persarum principe, de  quo et Daniel mystice in suo uolumine refert. Darius autem in lingua nostra sonat, generationes facte, siue, que fuerunt: quod Grece dicitur [a 69Kb] : nec merebatur absque templo populus et deorsum habitans alium habere regem, nisi qui generationibus seruiebat, et amabat carnem, et primam sententiam ineruditi adhuc hominis, et eiecti de paradiso custodiebat: Crescite et multiplicamini, et implete terram . Ergo quia Darius amator erat coitus, et socius draconis, cuius omnis uirtus in lumbo est : idcirco in secundo anno uisio populo cernitur, in immundo numero, et post unionem uirginitatis et paradisi nuditatem, tunicas significante pelliceas. Denique in Genesi cum in primo die dictum sit, et in tertio, et in quarto,  738 et in quinto, et in sexto, post consummationem operum singulorum: Et uidit Deus quia bonum est: in secundo, iuxta Hebraicum, et Aquilam, et Symmachum, et Theodotionem non habetur. Neque enim poterat secundus dies, qui numerum facit qui ab unione diuidit, quod bonus esset, Dei sententia comprobari. Mensis quoque sextus ascribitur, qui non habet solemnitates Dei, sicut mensis septimus; sed uicinus est dierum sex, in quibus factus est mundus . In quo laboratur, et in sudore faciei comeditur panis: et terra generat nobis tribulos et spinas, et cum sementem acceperit tritici, lolio magis auenisque fecunda est. Sed quia iam altare edificatum fuerat, et aduersum repugnantes hostes templum [b 1Kb] uoluerant exstruere, nec exstruxerant: in  uno die mensis sexti factum est uerbum Domini in manu Aggei prophete, ut deserens populus secundum annum Darii regis, qui ab unione diuidit; et sextum mensem qui preterierat, et qui numerus labori deputatur, ad unionem reuerteretur Dei, et imparem numerum solumque sequeretur: quem mundum esse gentilis quoque peta nouit dicens :

. . . . . . Numero Deus impare gaudet.
Fit autem uerbum Domini, querens ad quem ueniat et quem doceat, in manu Aggei prophete, qui bona habebat 739 opera, et in cuius factis poterat Dei sermo requiescere. Porro ubi manus [c 1Kb] sanguine plene sunt, et interficitur iehsu, et audet populus  dicere: Sanguis eius super nos, et super filios nostros , ibi non fit sermo Dei. Usque hodie immundas  habens manus carneus Isrel, extendit eas ad Dominum; sed quia sanguine plene sunt, loquitur ad eos Dominus per prophetam: Si extenderitis manus uestras, auertam oculos meos a uobis: manus enim uestre sanguine plene sunt . Non fit in manibus eorum uerbum Domini, quia immunde sunt; non uenit ad eos sermo Dei, quia in se occidere sermonem Dei. Nec putandum in manu tantum Aggei prophete factum esse sermonem Domini: sed quia Aggeus interpretatur [d 1Kb] festiuus, omnis qui potest festa celebrare, non in fermento ueteri malitie et nequitie, sed in azymis sinceritatis et ueritatis , potest Dei recipere sermonem. Habeamus et nos mundas manus, et uocemur , id est, festa celebrantes, et ad nos fiet sermo Dei, Proponamus  ante oculos nostros, quia lex spiritualis est, spirituales solemnitates, de quibus scriptum est: Tribus temporibus mihi festa celebrabitis in anno. Solemnitatem azymorum custodietis: septem diebus comedetis azyma: sicut precepi tibi in tempore mensis nouorum: in ipso enim es egressus ex Aegypto. Non apparebis in conspectu meo uacuus; et solemnitatem messis primitiuorum de operibus tuis quecumque seminaueris in agro: et solemnitatem consummationis in exitu anni in congregatione operum tuorum de agro . Si uoluerimus in nobis fieri sermonem Dei, simus Aggei, id est, festa celebrantes, et non appareamus in conspectu Dei uacui : seminantesque in spiritu, de spiritu metamus eternam uitam; ut celebremus [e 1Kb] solemnitatem consummationis  in exitu anni, id est, congregationem operum nostrorum de agro, solemnitatem primitiuorum de operibus nostris, quecumque seminauerimus in agro cui benedixit Dominus. Simus quoque Aggei, et per omnem uitam nostram usque ad consummationem anni, id est, usque ad exitum 740 de seculo isto, celebremus festa in operibus nostris, que nobis orta sunt in agro nostro. Multa sunt, et non huius temporis, que de solemnitate dicantur, quibus potest de omni Scriptura lector diligens coaptare intelligentiam spiritualem.

Ad Zorobabel, filium Salathiel, ducem Iuda: et ad Iesum filium Iosedec, sacerdotem magnum, dicens. [f 1Kb] Legimus in Paralipomenon, Ieconie qui in Babylonem ductus est, filium fuisse Salathiel, de quo  natus est Zorobabel . Quod quidem et Mattheus generationem Saluatoris enumerans, ait:  Post transmigrationem autem Babylonis, Ieconias genuit Salathiel: Salathiel autem genuit Zorobabel: Zorobabel autem genuit Abiud . Hic Zorobabel de tribu Iuda, hoc est de Dauid stirpe descendens, typus est Saluatoris: qui uere destructum edificauit templum, id est, Ecclesiam; et reduxit populum de captiuitate. Et tam de ueteris templi lapidibus, quam de nouis, qui prius fuerant impoliti, edificauit Ecclesiam, id est, et de reliquiis populi Iudaici, et de gentium multitudine, Deo Patri exstruxit tabernaculum. Interpretatur autem secundum multiplices Hebraici sermonis accentus, uel , id est, fluxus adiacens, expositus, uel ortus in Babylone, uel princeps de Babylone. Prime interpretationi ille fluxus contrarius est,  qui significatur in uocabulo Iezabel, id est, fluxus uanus, uel fluxus menstruate, qui utique manifeste immunditiam sonat. Sed et Zabulon, fluxus noctis exprimitur. Relinquentes ergo huius mundi uanum et sordidum fluxum atque tenebrosum, sequamur fluxum Iesu, qui nobis expositus est ad bibendum, et largissimo fonte se prebet, iuxta illud quod dicitur in Euangelio: Stabat iehsu in templo, et clamabat, dicens: Si quis sitit, ueniat ad me, et bibat . Et huc ipsum tunc poterimus bibere, cum petierimus a Deo Patre, iuxta quod legimus: Petite, et dabitur uobis . Salathiel quippe interpretatur, petitio Dei. Et nemo uenit ad Iesum, nisi eum adduxerit Pater . Nascetur ergo nobis fluxus, expositus 741 per obsecrationem Dei, et erit de tribu  Iuda, regia scilicet, et confitente uel laudante Deum, quia Iudas utrumque sonat. Porro ortus in Babylone, secundum historiam quidem uere de Zorobabel dicitur, quia ibi natus est. Sed et iuxta altiorem intelligentiam Dominum nostrum Iesum sonat: quia ipse quoque natus sit in confusione huius seculi, et fuerit prope grauissimum flumen Chobar, et uiderit magnam uisionem illam quam sub typo eius Ezechiel  in uoluminis sui cernit exordio. Quod autem dixi interpretari Zorobabel, principem de Babylone, non quod uere princeps interpretetur, hoc dixi: siquidem apud Hebreos ex tribus integris nomen eius traditur esse compositum: zo enim dicitur, iste; ROB, magister, siue maior: BABEL proprie Babylonium sonat, et efficitur nomen Zorobabel , iste  magister de Babylone. Sed ad compendium intelligentie pro supradictis minutis, principem uolui interpretari de Babylone, siue in Babylone. Ut quomodo iehsu filius Naue, qui et ipse in typo Saluatoris fuit, de solitudine populum in terra repromissionis induxit: sic et iste propterea ortus in Babylone sit, ut eos qui erant in Babylone, reduceret in terram repromissionis,  de qua captiui abducti fuerant, et his qui erant in uinculis diceret: Exite. Et qui sedebant in tenebris: Illuminamini . Sermo uero Domini, qui factus est in manu Aggei, non solum ad Zorobabel dirigitur filium Salathiel, de quo iam diximus; sed et ad Iesum filium Iosedec sacerdotem magnum. Quantum ad historiam pertinet, alter est Zorobabel de tribu regia, et alter iehsu de tribu sacerdotali. Quantum uero ad intelligentiam spiritualem unus atque idem est Dominus noster atque Saluator, rex et magnus sacerdos, cuius typum secundum id quod rex erat, portabat Zorobabel: secundum id autem [a 2Kb] quod Pontifex erat, portabat homonymus eius iehsu, qui interpretatur IAO salus, id est, Domini salus , et est filius Iosedec, quod  et ipsum in linguam nostram uertitur IAO iustus, id est, Domini iustus . Iustus enim et sanctus Deus Pater, et Deus Filius, et non est in ipso iniquitas. 742 Aduersus Marcionem et ceteros hereticos, qui alterius boni, nescio cuius Dei filium, et non Creatoris, quem iustum uocant, asserunt Dominum Saluatorem. Et uere est iehsu magnus Sacerdos, cui omnes Dei antistites comparati, parui sunt et nichil. Si enim iste magnus dicitur Sacerdos, utique ad distinctionem eorum dicitur, qui minores sunt. Minores autem sunt omnes qui extra eum et post eum sunt, ut quomodo primogenitus est omnis creature, et primogenitus ex mortuis: sic princeps et magnus sit in uniuersis sacerdotibus.

 Hec ait Dominus exercituum, dicens: Populus  iste dicit, nondum uenit tempus domus Domini edificande. Diligenter attende quod non Zorobabel uel iehsu dicant: nondum uenit tempus domus Domini edificande; sed populus qui adhuc sub Dario rege constitutus, necdum iugum seruitutis excusserat. Semperque qui captiuitate retinentur, et egressi sunt de Ierusalem, differunt et morantur edificare templum Dei, et dicunt: nondum uenit tempus domus Domini edificande. Et tu quando uideris aliquem egressum de Ecclesia, qui traditus fuerat Satane in interitum carnis, ut spiritus saluus fieret , cogitare atque disponere, ut edificet templum per pudicitiam, quod per libidinem ante destruxerat, et tamen diem de die trahere, dic ad eum: uere et tu populo es captiuorum, et tu dicis: nondum uenit tempus domus  Domini edifacande. Qui semel decreuit instaurare templum Dei, huic omne tempus aptum est ad edificandum: nec rex diabolus potest impedire, nec hostes per circuitum, nec pietas simulata parentum, affinium, liberorum: statim ut conuersus inclamaueris nomen Domini, dicet: Ecce adsum.

 Et factum est uerbum Domini in manu Aggei  prophete, dicens: Numquid tempus uobis est ut habitetis in domibus laqueatis: et domus ista deserta? Siue ut LXX interpretati sunt, , id est, concauis. In eadem die qua supra, rursum uidetur hec uisio. Et proficientibus prophete operibus, prophetie quoque dona succrescunt, et habito paulisper silentio, ad id quod dixerat populus: nondum tempus domus Domini 743 edificande, profertur Domini quasi cogitata responsio, et dicitur ad eos: Ergo ne tempus est, ut uos habitetis in domibus deorsum sitis, et in conualle positis: et mea domus que in monte est, deserta erit? siue ut habetur in Hebreo: ut habitetis in domibus loqueatis , et habitaculum meum in quo fuerunt sancta  sanctorum, et cherubim, et mensa propositionis, pluuiis rigabitur, squalebit solitudine, sole torrebitur? Porro secundum anagogen: Omne tempus quo habitatio uallis eligitur, uel seruimus deliciis, importunum est. Unde et Stoici quibus cure est uerba singula definire, tempus dixerunt esse correctionis siue efficientie: quod significantius Grece dicitur . Omne enim tempus in quo non uirtutibus, sed uitiis deseruimus, perit, et quasi non fuerit, reputatur in nichilum. Si quis ergo de nobis, uel in conualle habitat, uel in uoluptate et luxuria seculari suam contignat domum, iste templum Deo non edificat, nec habet Dominus in eo ubi caput suum reclinet: et cum uulpibus edificet domum, habitaculum quondam Dei patitur esse desertum.

  Et nunc hec dicit Dominus exercituum: ponite corda uestra super uias uestras. Non sit aliud loquentis tempus, et aliud facientis: precepta mea statim in opus uertite: Dominus est enim omnipotens qui precipit, et utique non leue est Dei omnipotentis imperium. Habuistis hucusque corda uestra uitiis seruientia, sine ordine, sine preceptore, quocumque trahebant desideria, pergentes. Nunc autem Dominus uobis precipit ut ordinetis in se caritatem, et ponatis corda uestra super uias uestras, ut nichil absque iudicio et consideratione faciatis; sed semper ante pedes uestros legalis lucerna precedat, et dicatis: Lucerna pedibus meis lex tua et lux semitis meis . uel certe ita: Quia dicitis, non est tempus edificande domus Domini, et ipsi habitatis  in habitaculis que sunt in ima demersa, domus autem mea deserta est: considerate, iubente me Domino, et uos in memoriam redigite que feceritis, et que passi sitis.

 Seminastis multum, et intulistis parum: comedistis, et non estis satiati: bibistis, 744 et non estis inebriati: operuistis uos, et non estis calefacti. Et qui mercedes congregauit, misit eas in sacculum pertusum. Omnis labor uester qui edificastis domus uestras et neglexistis domum Dei, non habuit euentum. Seminastis enim plura, et multo minus quam satum fuerat, congregastis: nec potestis dicere ideo famem  secutam, quod in exercenda terra agricola cessauerit. Comedistis quoque , et non estis saturati, quia paruos fructus congregaueratis in horrea. uinum bibistis e uineis, sed non tantum ut letaretur cor uestrum, et diceretur de uobis: Et uinum exhilarat cor hominis . Habuistis pallium, sed quod frigus non repelleret, nec seruaret calorem. Quicumque etiam uestrum siue negotiatione, siue mercenaria manu mercedes congregauit, frustra labor sine pretio laboris impensus est. Omnes enim uelut si quis in pertusum sacculum mittat, pecunie defluxerunt. Sed et iuxta intelligentiam spiritualem hi qui de Babylone reuersi sunt, et necdum edificauerunt templum Dei, sed edificationem  eius quotidie differentes, dixerunt: Nondum uenit tempus domus Domini edificande: nec captiui sunt, nec adhuc plena libertate donati: uerum quasi in meditullio quodam positi, seminauerunt multum et intulerunt parum: comederunt et non sunt satiati: biberunt, et non sunt inebriati: operuerunt se, et non sunt calefacti: congregauerunt mercedes, et quasi in pertusum marsupium mitterent, perdiderunt. Si quando uideris inter multa opera peccatorum facere quempiam nonnulla que iusta sunt, non est tam iniustus Deus, ut propter multa mala, paucorum obliuiscatur bonorum; sed faciet eum illa tantum metere, que in bonam terram seminauerit, et in sua horrea congregare. Qui autem penitus est, iste omnino non comedet, sed fame peribit.  Porro qui seminat multa, et infert pauca, comedit parum, et non in satietatem, iuxta illud quod in maledictis Leuitici Dominus comminatur: Et comedetis et non saturabimini . Qui uero sanctus est, usque ad satietatem comedet, et explebitur in illo quod scriptum est: Iustus comedens replet animam suam . Similiter qui penitus non bibit, siti peribit: sicut 745 et in Iudith : Et paruuli siti perierunt . Qui autem parum bibit, bibit quidem, sed non usque ad ebrietatem. Porro qui potest dicere ad Dominum: Calix tuus inebrians quam preclarus est ! et inebriatur cum Ne : et licet in Aegypto constitutus, tamen in conuiuio  Ioseph cum patriarchis et fratribus uino madet : iste pre magnitudine letitie et quotidiano gaudio cum apostolis uersus in ecstasin, appellabitur musto plenus . Quomodo autem non sit huic expositioni contrarium illud quod filii Ionadab filii Rechab uinum non biberint, et laudentur a Domino, in Ieremia  competentius [a 1Kb] disseretur. Post hec dicitur ad eos qui negligebant edificare templum Domini: Operuistis uos, et non estis calefacti. Quod intelligimus de centesimo tertio psalmo, in quo de Deo dicitur: Abyssus ut uestimentum amictus eius. Quamquam enim secundum  Hebraicam ueritatem referatur ad terras, que [Al. quod] ambiantur Oceano, tamen secundum LXX translatores qui dixerunt: , genere masculino, et non , feminino, de Deo quod dictum est sentire compellimur, eo quod inuestigabilis sit eius sapientia, et ponat Dominus tenebras latibulum suum , et non indignis quibusque eius sacramenta prodantur. Unde et iustus letatur, et dicit: In corde meo abscondi eloquia tua, ut non peccem tibi . Hoc pallium de multiplicis sapientie sensibus uerbisque contextum, non sinit feruentes spiritu refrigerari, nec dilectionis calorem, Borea flante, frigescere: Qui uero medius est, et habet quidem pallium, sed quo non totus operiatur: quomodo parum in horrea  comportauit, et comedit, et non in satietatem, et bibit, et non in ebrietatem: sic operietur quidem sensuum operumque suorum pallio, sed non calefiet. Qui autem propter nimiam anime paupertatem non habet pallium: ideo non habet, quia, multiplicata iniquitate, caritas refrixit in eo . Unde et de istiusmodi homine, cuius ab alio pallium possidetur, in lege precipitur: Reddes ei uestimentum antequam sol occidat: quoniam pauper est, et in ipso habet spem . Sed et hoc eis accidit qui habitabant [Al. habitant] in conuallibus, siue in laqueatis domibus, 746 et dicebant: Nondum uenit tempus domus Domini edificande, ut mercedes in pertusum sacculum congregarent . Si quis e nobis bona operatur,  et digna mercede (quam nobis redditurus est Dominus, de quo dicitur: Ecce Dominus, et merces eius in manibus illius, reddere unicuique secundum opera sua . Et aliud Apostoli: Si cuius opus manserit, quod superedificauit, mercedem accipiet , hic congregat conseruandas mansurasque mercedes, et uirtutibus uirtutes semper adiungens, coaceruat pecunias in sacculum non pertusum. Qui autem post bona opera non semel et bis, sed frequenter peccat, et preteritam caritatem sequentibus uitiis obscurat et sordidat, iste in pertusum sacculum pecuniam congregat. Hec autem omnia euenerunt eis qui dixerunt: Nondum uenit tempus domus Domini edificande, et cum ipsi habitarent in conuallibus, desertam esse domum Domini patiebantur.

  Hec dicit Dominus exercituum: Ponite corda uestra super uias uestras, ascendite in montem, afferte [uulg. portate] lignum, et edificate domum: et acceptabilis mihi erit, et glorificabor, dicit Dominus. LXX: Hec dicit Dominus omnipotens: Ponite corda uestra in uias uestras, ascendite super montem, et precidite ligna . Rursum uobis ego Dominus precipio, qui et prius iusseram, ut ponatis corda uestra super uias uestras, et consideretis cuncta que geritis, et relinquentes studium domorum uestrarum humilium, ascendatis in  montem, ubi non sunt ligna que comburantur, sed que ad opera domus mee proficiant: et ut hoc faciatis attentius, mihi scitote placiturum esse quod facitis. Aiunt Hebrei sola tantum ad contignandum ligna fuisse necessaria, stantibus muris templi post incendium. Hoc illi. Nobis autem precipitur, non extra uias nostras ponere corda nostra; sed que prius posueramus, rursum ponere in uiis nostris, et postquam hoc fecerimus, ascendere de domibus concauis in montem, ut cum peruenerimus ad montis [Al. sermonis] altitudinem, in quo necessaria ad edificationem templi Dei ligna sunt, de omni Scripture sancte monte, in quo uaria uirtutum et paradisi ligna plantata sunt, precidamus ea, et edificemus templum Domini 747 operibus bonis et  dogmatibus ueritatis: quod cum fuerit exstructum, placeat Domino, et [Al. ut] glorificetur in eo. Igitur quia hec mandata sunt nobis ut ponamus corda nostra in uiis nostris, ascendamus in montem rationabilem, et ad singula problemata, congrua de testimoniis Scripturarum ligna querentes, precidamus ea, et edificemus domum sapientie in nobis: postquam enim hec fuerit exstructa, finis edificationis eius erit, ut Dominus glorificetur in nobis.

 Respexistis ad amplius, et ecce factum est minus: et intulistis in domum, et exsufflaui illud: LXX: Respexistis in multa, et facta sunt pauca: et intulistis in domum, et exsufflaui illa. Ut abiecta mora, et omni ambiguitate deposita, studiosius edificetis domum meam, dico et aliud quod uobis acciderit,  qui distulistis edificare domum meam, non ut supra: Seminastis multum, et quia sementem terra non reddidit, intulistis parum; sed cum iam candescerent segetes, et messium tempus instaret, et frumenta uos tenere in manibus putaretis, messuistis uacuos culmos, et inanes stipulas sine spicarum frugibus congregastis. Plene erant aree: spes in oculis, luctus in manibus. Sed hoc quoque ipsum quod uix de multa segete et infinitis aceruis fuerat electum, intulistis in domum, et mea uirtute dispersum est. Exsufflaui enim illud, et redegi ad nichilum; quia frumentum emortuum et uacui folliculi, que utilia esui [a 1Kb] sunt, farinam et similam non habebant. Potest autem hoc quod dixit: intulistis in domum, et exsufflaui illud, et de donariis accipi que offerebant  in altari, et Deus exsufflauerit ea. Sed quia dixit, intulistis in domum, si ea que illata sunt, donaria intelligimus, utique in templo oblata dicimus. Et non nobis congruet, quia eo tempore domus Dei adhuc edificata non fuerat: quod quidem usque hodie plerisque contingit, qui habitant in edificiis humilibus, et quantum in se est, despiciunt desolatam domum Dei, et cum possint edificare, contemnunt: et quasi iam uidentes maturas segetes, fructus sibi suorum operum repromittunt, et fallente spe, pro magnis uix parua reperiunt. Sed et hec quoque parua, que 748 in domum et horreum  mentis condiderant, exsufflantur a sermone Dei, quasi indigna eius custodia atque tutela. Quoties uidi ego tam in doctrina quam in conuersatione de quibusdam sperata plurima: et postquam uentum est ut haberent tempus messium, id est, tempus docendi, uitamque suam in exemplum prebere populorum, de excelso precipitatos, et minus inuentum in eis, quam opinio sibi omnium promittebat. Unde accidit ut paulatim, negligentia subrepente, paruum quoque ipsum quod uidebantur habere, perderent. Hoc autem idcirco perpessi sunt, quia securi fuerunt in pristinis domibus suis, nec ascenderunt Scripturarum montem, edificationis de eo dominice ligna cedentes, nec exstruxerunt in se quotidie domum Domini; sed despicientes eius desolationem, etiam  id perdidere, quod se habere credebant. Supradicti enim mali hec causa redditur.

 Quamobrem, dicit Dominus exercituum, quia domus mea deserta est, et uos festinatis unusquisque in domum suam, propter hoc super uos prohibiti sunt celi ne darent rorem, et terra continuit [uulg. prohibita est ne daret] germen suum. Non solum, inquit, celi pluuiam non dederunt, quibus irrigata humus fruges facit; sed ne rorem quidem matutinum, atque nocturnum, ut arentes agri, saltem humore modico temperarentur. Terra quoque deuorauit, et agricolis non redditura sementem, et que sponte solet gignere, auaro sinu tenuit. Ego hunc arbitror esse rorem, de quo in benedictione dicitur ad Iacob: Det tibi Deus de rore celi ,  et rorem Hermon qui descendit super montem Sion , et descendit, non de ere in quo multiplex uolitat aquilarum et accipitrum et uulturum numerus; sed de celo, ut si cuius anima ardet perturbationibus, et iaculo diaboli uulnerata est, refrigeretur hoc rore, et estus suos temperet. Quo retento, terra quoque non affert germen suum. Neque enim sine rore Christi potest ulla anima afferre frumenta.

 Et uocaui siccitatem super terram, et super montes, et super triticum, et super uinum, et super oleum, et quecumque profert humus, et super homines, et super iumenta, et super omnem laborem manuum. Pro siccitate [a 13Kb] Septuaginta , 749 id est, gladium transtulerunt: sed et  in Hebraico tribus [b 1Kb] litteris scriptum reperi , HETH, RES, BETH, quod si HAREB legimus, gladium sonat: si OREB, , quod nos transtulimus  siccitatem, licet melius in urentem uentum transferri possit. Et reuera quoniam sermo de terra est, et de agrorum sterilitate, magis mihi uidetur uentus urens in presenti loco intelligi debere, quam gladius: licet omnis plaga que propter peccata hominibus inferatur, possit et pro gladio accipi. uocata est autem siccitas, siue gladius super terram, et super montes, ut non proferant triticum, et uinum et oleum, et quecumque sponte generat humus. Precedente autem fame, consequenter super homines, et super iumenta mors uenit. [c 1Kb] Et idem gladius uel uentus urens, omnia que manus hominum laborauere, consumit. uocatur itaque uel inducitur uiuens sermo Dei, et efficax, et acutus super omnem gladium bicipitem , ut anima negligens  eius mucrone feriatur, et quidquid fructuum se putat habere, disperdat. Infertur etiam gladius super montes eleuantes se aduersus scientiam Dei, et super frumentum, et uinum, et oleum, quibus quasi cibis et potu et refectione, hereticorum conciliabula deceptis populis blandiuntur: Congrue quis dixerit panem illorum esse panem luctus, et furorem draconum esse uinum eorum, et furorem aspidum insanabilem: Oleum quoque, repromissionem de celestibus, quo quasi ungunt discipulos, et laborum premia pollicentur, que detestatur propheta, dicens: Oleum autem peccatoris non impinguet caput meum , Sed et alia que absque auctoritate et testimoniis Scripturarum quasi  traditione apostolica sponte reperiunt atque confingunt, percutit gladius Dei; homines autem et iumenta, uel et , id est, cogitationes et sensus eorum accipiamus. uel certe rationabiles in eis, et irrationabiles, id est, doctos et indoctos 750 pariter, et omnem laborem manuum, et ieiunia eorum, et obseruationes uarias, et chameunias, [d 21Kb] id est, humi dormitiones. Qui tribus quadragesimis per annum ieiunantes, et humiliantes animam suam, et uel maxime de Tatiani radice crescentes, super huiuscemodi laboribus audiunt: Tanta passi estis sine causa. Hec autem uniuersa que dixi, possunt de Ecclesie rectoribus intelligi, qui edificantes carnalem domum, liberisque suis et possessionibus prouidentes, non curant, uel in seipsis exstruere  templum Dei, uel Ecclesiam Domini, que [e 1Kb] intecta et diruta est, instaurare: quorum sepe uita et sermo incongruus scandalizat plurimos, et de  Ecclesia eiicit, et ad solitudinem perducit domum Dei. Nec hec dicimus quo uniuersos generaliter accusemus, sed quod in omni officio et gradu sint alii qui edificent, et alii qui destruant templum Dei, et propter eorum uitium nec celi rorem, nec terra det germen, siccetur humus, montes areant, triticum, et oleum, et omnia que terra gignit, homines quoque ipsi et iumenta, et uniuersus labor manuum, secante gladio, et siccitate, uel uento urente dispereant.

 Et audiuit Zorobabel filius Salathiel, et iehsu filius Iosedec sacerdos magnus, et omnes reliquie populi uocem Dei  sui, et uerba Aggei prophete, sicut misit eum Dominus Deus eorum ad eos, et timuit populus a facie Domini. Diligenter  attende, propter duas intelligentias Saluatoris in Zorobabel duce et Iesu sacerdote , quod non dixerit, Zorobabel et iehsu timuerunt, sed, audientibus Zorobabel et Iesu et populo uerba Aggei prophete, que uerba sunt Domini, solus populus timuit a facie Domini, id est, sola multitudo, que necdum in unum et perfectum uirum uenerat, nec spiritui copulatus id [a 1Kb] esse meruit quod spiritus. Timuit autem populus a facie Domini, sciens quod facies Domini super facientes mala, ut perdat de terra memoriam eorum .

 Et dixit Aggeus nuntius Domini, de nuntiis 751 Domini, populo dicens: Ego uobiscum sum, dicit Dominus. [b 1Kb] Quidam putant et Ioannem  Baptistam, et Malachiam, qui interpretatur Angelus Domini, et Aggeum quem nunc habemus in manibus, fuisse angelos, et ob dispensationem et iussionem Dei assumpsisse humana corpora, et inter homines conuersatos. Nec mirum hoc de angelis credi, cum pro salute nostra etiam Filius Dei humanum corpus assumpserit: et ob hanc causam etiam de apocryphis prebent testimonium, ubi dicitur: Quod Iacob, qui postea uocatus est Isrel, angelus fuerit, et propterea supplantauerit fratrem in uentre matris sue . Ioannem quoque ad uocem Marie matris Domini, exsultasse in utero Elizabeth : et omnium rationabilium unam esse naturam: et ob hanc causam homines qui placuerunt Deo, equales angelis fieri. Hoc illi sentiant. Ceterum nos  nuntium Domini, id est, angelum, qui Hebraice dicitur MALACH , simpliciter prophetam dictum recipiamus ab eo, quod Domini uoluntatem populo nuntiauerit, siue quia in multis locis Dominus noster atque Saluator angelus Dei dicitur, sicut ibi; Magni consilii Angelus , typum Saluatoris dicimus in Aggeo precurrisse. Porro quod ait, nuntius  Domini, de nuntiis Domini, tale est quasi dixisset, propheta de prophetis. Quod ait, nuntius Domini populo dicens: Ego uobiscum sum, dicit Dominus, non loquitur ad Zorobabel et Iesum, cum quibus et in quibus semper erat Dominus , sed ad populum qui timuerat a facie Domini. Quia populus erat, necdum ad Dei uenerat caritatem, que foras mittit timorem. Accipit ergo populus pro Dei timore mercedem, ut Dominus cum illis sit, et est sensus: Ego ero uester adiutor, edificate domum meam, que in uobis destructa est: me in medio uestri constituto, nemo edificationem uestram prohibere poterit.

 Et suscitauit Dominus spiritum Zorobabel,  filii Salathiel, ducis Iuda, et spiritum Iesu filii Iosedec sacerdotis magni, 752 et spiritum reliquorum de omni populo: et ingressi sunt, et faciebant opus in domo, Domini exercituum Dei sui: in die uicesima quarta mensis, in sexto mense, in anno secundo Darii regis. Pro duce Iuda, Septuaginta transtulerunt, de tribu Iuda, et pro opere, opera: cetera similiter. Ubicumque autem nos ponimus, Dominum exercituum, illi diuerse aut Dominum omnipotentem, aut Dominum sabaoth, aut Dominum uirtutum interpretantur. Suscitatur ergo spiritus Zorobabel et spiritus Iesu, interim secundum litteram, ut regnum et sacerdotium edificent templum Dei. Suscitatur etiam spiritus populi, qui in eis ante dormiebat, non corpus, non anima; sed ut diximus, spiritus, qui  magis edificare scit templum Dei. Et ingressi, foris enim fuerant, faciebant opera, que digna erant penetralibus domus Domini: in eodem anno Darii regis quo et supra, in eo mense qui et in principio positus est; sed non in eodem die. Ibi enim unus dies mensis ponitur: hic uero uicesimus quartus, ut inter primum diem, quo Dominus loquitur per Aggeum, et uicesimum quartum, quo ingressi sunt, et faciebant opus in domo Domini, uiginti duo dies medii fuerint, quot et littere sunt apud Hebreos. Necesse enim habuerunt doceri que essent elementa principii sermonum Dei, que eos prohiberent dicere, Nec dum uenit tempus domus Domini edificande, et habitare in domibus concauis, et ut supra dixi, in ima demergi. Prouocarentur uero ponere corda sua  super uias suas, et meminissent propter negligentiam quanta perpessi fuerint. Et ut ascenderent in montem, et cederent ligna, et edificarent domum Domini, et non paterentur ea que fuerant ante perpessi. Denique in his uiginti et duobus diebus, timuit populus a facie Domini, et ingressi sunt in die uicesimo quarto mensis, in sexto mense anno secundo  Darii regis, et faciebant opus in domo Domini exercituum Dei sui. Precipitur autem nobis, ut edificari possit domus spiritualis in sacerdotium sanctum, ad offerendas spirituales uictimas placentes Deo, tales nos prebere, 753 ut suscitetur in nobis Spiritus sanctus, et ingrediamur in domum Domini, et faciamus opera Domini. Iam enim Zorobabel de genere Dauid, et iehsu sacerdos in eternum suscitatus est a Patre in uirtute, secundum spiritum sanctificationis de resurrectione mortuorum, ut ille presit operi; nos uero faciamus, ipso adiuuante et disponente. Que tamen opera Dei facere ante non possumus, nisi timeamus a facie Domini, et credamus, et ingrediamur templum Dei, et ea que domui Dei digna sunt perpetremus. Quoniam uero adhuc in seculo sumus, et tempus  edificationis nostre sub Dario rege uersatur, in quo generationi, coniugiis carnique seruitur: idcirco in sexto numero quo factus est mundus, et in secundo anno qui diuidit unionem , ingredimur domum Domini, et utroque populo congregato, exstruimus templum Dei. Ex [a 1Kb] duobus enim duodecim numeris, uicesimi quarti numeri summa consistit: quia tam ex circumcisione quam ex gentibus, Christi Ecclesia prima que euersa fuerat, edificata est. Sed et hoc possumus dicere, quia octauus numerus qui sanctus est, et in uere circumcisionis typo accipitur, triplicatus uicesimum quartum numerum facit, figuraliter nos docemur, ut edificemus domum Domini in amputatione  carnis, et uitiorum circumcisione, et ueram puritatem esse credamus in nomine Patris et Filii et Spiritus sancti. Porro alius sexies quartum supputauit numerum, et quatuor refert ad elementa mundi, ex quibus subsistimus; sex uero ad conditionem mundi, in quo ipsa elementa uersantur. Et dicit: quia adhuc in materia sumus, et graui corpore circumdamur, et seruimus generationibus, exstruere quidem nos templum, et intrare in domum Dei, et quasi de somno graui suscitari spiritum nostrum; sed adhuc in uicesimo quarto die idipsum facere.

 In septimo mense, uicesima et prima mensis, factum est uerbum Domini in manu Aggei prophete dicens: Loquere ad Zorobabel, filium Salathiel, ducem Iuda, 754 et ad Iesum filium  Iosedec sacerdotem magnum, et ad reliquos populi, dicens: Quis in uobis est derelictus, qui uidit domum istam in gloria sua prima? quid uos uidetis hanc nunc? numquid non ita est quasi non sit in oculis uestris? Et nunc confortare, Zorobabel, dicit Dominus, et confortare, Iesu fili Iosedec, sacerdos magne, et confortare, omnis populus terre, dicit Dominus exercituum, et facite: quoniam ego uobiscum sum, dicit Dominus exercituum. uerbum quod pepigi uobiscum cum egrederemini de terra Aegypti, et spiritus meus erit in medio uestrum, nolite timere. Quia hec dicit Dominus exercituum, adhuc unum modicum est, et ego commouebo  celum et terram, et mare et aridam, et mouebo omnes gentes. Et ueniet desideratus cunctis gentibus, et implebo domum istam gloria, dicit Dominus exercituum. Meum est argentum, et meum est aurum, dicit Dominus exercituum. Magna erit gloria domus istius nouissime, plusquam prime, dicit Dominus exercituum. Et in loco isto dabo pacem, dicit Dominus exercituum. Eodem anno, sed mense septimo, in quo solemnitates Dei [Al. die] sunt prima et uicesima die mensis, id est, completis tribus hebdomadibus, et perfecta in mysterio Trinitatis requie, tertio factum est uerbum Domini in manu Aggei prophete, qui continuo labore sudabat, ut semper in eo sermo Dei haberet [b 1Kb] accessum. Preteritorum enim obliuiscens, et in futurum se extendens , ita quotidie laborabat,  quasi precedentium operum nichil haberet. Dicitur ergo ei: Loquere ad Zorobabel, et ad Iesum, et reliquum populum, qui uiderunt antiquam domum Dei, et nunc intersunt instaurationi eius, numquid ad comparationem prioris, non talis est ista que cernitur, ut quodam modo non esse uideatur? uerum nolite desperare, nec lassas manus dimittite, sed et tu, Zorobabel et tu, Iesu, et omnis popule, confortamini, et facite opus in domo mea: Ego enim sum uobiscum, et sermo meus quem pepigi uobiscum, cum egrederemini de terra Aegypti. Et spiritus meus non recedet a uobis: nolite timere, ego sum qui iubeo Dominus omnipotens, cuius dixisse, fecisse est. Quando primum testamentum 755 dabam, et in Sina monte sum uisus, commoui celum et terram, et  mare Rubrum, et desertum, ut uobiscum ponerem Testamentum; nunc autem polliceor uobis me adhuc semel celum et terram, et mare et aridam commoturum, ut illis commotis, moueantur omnes gentes, et ueniant iuxta LXX que electa sunt Domini de cunctis gentibus; iuxta Hebraicum uero, ueniet desideratus cunctis gentibus Dominus noster atque Saluator. Tunc implebo domum istam gloria maiore quam priorem, et semper uobis addam, dicit Dominus omnipotens. Et ne forsitan sponsorem putetis infirmum: meum est aurum, et meum est argentum, et mee sunt cuncte opes. Ego in ornamentum templi aurum argentumque donabo, ut maior fiat huius domus gloria quam prioris. Et quia difficile uidetur quod polliceor, et humana infidelitas ad maiora promissa  semper hesitat, propterea rursum dico qui promitto, Dominus omnipotens sum. Porro quia scio ad edificationem inclyte domus, et que supernatura sit domum pristinam, nichil ita facere, ut pacem, idcirco et hanc spondeo. Dabo enim in loco isto pacem, dicit Dominus exercituum: ut pax que exsuperat omnem sensum, custodiat domum meam, et sit in pace locus meus. Has interim expositionis lineas duxerim, ut ex his ad sublimiorem intelligentiam, etiam nobis tacentibus, prudens lector ascendat. Fit ergo sermo Dei ad eos qui operari ceperant in domo Domini omnipotentis, iam in requie, id est,  in mense septimo, et in Trinitatis plenissimo sacramento, uicesima prima mensis, et ad Aggeum Dei festa celebrantem, qui rursum manum suam sermoni Domini preparauerat, et dicit ad eum: Loquere ad Zorobabel de tribu Iuda, et ad Iesum sacerdotem magnum, qui pro nobis et homo fieri dignatus est et Sacerdos, et ad reliquias populi: ad comparationem enim totius orbis, [a 1Kb] parua pars fuit in principio credentium. Igitur que locutus sit audiamus. Fuit quondam in Isrel domus Dei qui nunc ita deserta est, ut nec fuisse credatur; ex 756 quo que fuerat dilecta, [b 1Kb] facta est non dilecta, et qui non populus Dei, cepit esse populus Dei. Et est domus illa quondam gloriosa: nunc in conspectu Zorobabel et Iesu et reliquiarum populi quasi non sit. Hoc autem non solum  de templi edificiis que cernimus corruisse, accipere debemus; sed de omnibus que quondam preclara habuere Iudei. uerumtamen quia facta est prior domus quasi non subsistens, prouocatur Zorobabel dux, et iehsu sacerdos, ut regnum Christi, et sacerdotium roboretur, et populus eius qui quondam terre fuit populus, faciat opera in domo Domini, et sciat Deum sibi esse presentem: faciat quoque uerbum, quod pepigit Dominus cum eis quando egrediebantur de terra Aegypti. Atque utinam et nos egrediamur de Aegypto, ut uerbum testamenti quod accepimus, impleamus. Repromittit quoque Dominus Deus his qui faciunt opera in domo eius, et implent quem accepere sermonem, spiritum suum, dicens: Et spiritus meus erit in medio uestrum. Sacramentum cernite  Trinitatis: Ego sum uobiscum, et spiritus meus, et uerbum, in quo posui testamentum cum egrederemini de Aegypto. Quod autem dicit in medio uestrum, iuxta illud sentiendum est, quod in Euangelio scriptum legitur: Medius enim uestrum stat, quem uos nescitis, qui post me ueniet . Hec ergo dicit Dominus exercituum ad uos qui uidetis domum priorem sic esse quasi non sit. Moui celum, quando de celo audita est uox mea. Moui terram, quando priori populo tradidi Testamentum; et in aduentu meo, caligo, turbo, tenebre cernebantur. Moui mare Rubrum, quando uiam prebui populo transeunti. Moui aridam, uel Aegyptum per plagas cultu Dei uacuam, uel solitudinem per quam quadraginta annis [c 1Kb] circumduxi populum. Hec adhuc semel mouebo.  Quod factum cernimus in aduentu Domini Saluatoris. Tempore quippe passionis eius, fugiente sole, celum motum est et tenebre facte sunt super omnem terram ab hora sexta usque ad horam nonam . Mota est terra, et saxa scissa sunt, 757 et sepulcra reserata; motum est mare dracone qui in eo erat interfecto; mota est et arida, infructuosa quondam gentium solitudo. In hoc autem uniuersitatis tremore, commote sunt etiam  omnes gentes; quia in omnem terram exiuit sonus apostolorum Domini, et uerba eorum penetrauerunt usque ad terminos orbis terre . Ob id autem omnes mote sunt nationes, ut ex earum motu [d 1Kb] ueniret electa gentium multitudo, et que ubicumque preclara sunt. uerbi gratia, electa de Corintho, quia multus erat in ea populus Dei. Electa de Macedonia, quia grandis in Thessalonica Dei Ecclesia congregata, non habebat necessarium ut de caritate doceretur . Electa de Epheso, ut arcana Dei et nullis antea reuelata sacramenta cognoscerent. Quid plura? omnes gentes commote sunt, ad quas Saluator apostolos miserat, dicens: Euntes, docete omnes gentes , et ex multis uocatis pauci electi, primitiuorum Ecclesiam  construxerunt. Unde et apostolus Petrus: Salutat uos, inquit, que in Babylone est electa, et Marcus filius meus , et Ioannes: Senior, inquit, electe domine; ac deinde filios memorat electe. Commotis ergo gentibus, quas quidem possumus et contrarias accipere fortitudines, non ualentes splendorem Domini sustinere, uenerunt electa omnium gentium, et repleta est gloria domus Domini, que est Ecclesia Dei uiuentis, columna et firmamentum ueritatis. Hec secundum LXX. Ceterum in Hebraico melius et significantius habetur ut supra posuimus: Et mouebo omnes gentes, et ueniet desideratus cunctis gentibus. uere enim postquam ille uenit, impleta est gloria domus Domini. Et quantum Dominus distat a seruo, tantum domus  [e 1Kb] Domini melior est, cui preest Dominus, a domo priore cui prefuit seruus. Quod autem ait: Meum est argentum, et meum est aurum, dicit Dominus exercituum, non puto quemquam existimare quod de argento loquatur et auro, que a diuitibus et regibus possidentur. Hoc enim modo, non solum argentum et aurum Dei est quasi Creatoris; sed et cetera metalla, es, stannum, plumbum, et quod domat 758 omnia ferrum. Sed ego argentum, quo domus Dei ornatur, existimo eloquia Scripturarum, de quibus dicitur: Eloquia Domini eloquia casta; argentum igne examinatum, probatum terre purgatum septuplum ; et aurum quod in occulto sanctorum sensu, et in cordis uersatur arcano, et splendet uero lumine Dei, quod et Apostolum de  sanctis, qui super fundamentum Christi edificant, sensisse perspicuum est, aurum, argentum, lapides pretiosos ; ut in auro sensus occultus sit, in argento sermo [f 1Kb] decens, in lapide pretioso, opera Deo placentia. His metallis illustrior fit Ecclesia Saluatoris, quam quondam synagoga fuerat; his lapidibus uiuis edificatur domus Christi, et pax ei prebetur eterna. Porro quod sequitur in Septuaginta: Et pacem anime in acquisitionem omni qui  creatur, ut suscitet templum istud, quasi superfluum et uix coherens, quippe quod nec apud Hebreos, nec apud alium quemquam interpretem fertur, omisimus.

. In uicesima et quarta noni mensis, in anno secundo Darii [uulg. addit Regis] factum uerbum est Domini ad Aggeum prophetam, dicens: Hec dicit Dominus exercituum; interroga sacerdotes legem, dicens: Si tulerit homo carnem sanctificatam in ora uestimenti sui, et tetigerit de summitate eius panem, aut pulmentum, aut uinum, aut oleum, aut omnem cibum; numquid sanctificabitur? Respondentes autem sacerdotes, dixerunt: Non. Et dixit Aggeus: Si tetigerit pollutus in anima ex omnibus his, numquid contaminabitur? Et responderunt  sacerdotes, et dixerunt: contaminabitur. Et respondit Aggeus, et dixit: Sic populus iste, et sic gens ista, ante faciem meam, dicit Dominus; et sic omne opus manuum eorum, et omnia que obtulerunt ibi, contaminata erunt. LXX: uicesima et quarta noni mensis, anno secundo sub Dario, factus est sermo Domini ad Aggeum prophetam, dicens: Hec dicit Dominus omnipotens; interroga sacerdotes legem, dicens: Si sumpserit homo carnem sanctam in summitate uestimenti sui, et tetigerit summitas uestimenti eius panem, aut coctionem, aut uinum, aut oleum, aut omnem cibum, si sanctificabitur? Et responderunt sacerdotes, et dixerunt: 759 Non. Et dixit Aggeus: Si tetigerit immundus in anima de omnibus his, contaminabitur? Et responderunt sacerdotes, et dixerunt:  contaminabitur. Et respondit Aggeus, et dixit: Sic populus iste, et sic gens hec coram me, dicit Dominus, et sic omnia opera manuum eorum. Et quicumque appropinquauerit [a 11Kb] ibi, contaminabitur, propter munera eorum matutina, dolebunt a facie malitiarum suarum, et odoratis in portis arguentes. Propterea et Septuaginta interpretum editionem posuimus, quia in quibusdam uerbis dissonare uidebantur. Et hoc quod dicitur: Propter munera eorum matutina, dolebunt a facie malitiarum suarum, et odoratis in portis arguentes, nec in Hebreo, nec apud alios interpretes inuenitur. Notandum quod in [b 1Kb] isto loco: In uicesima et quarta die mensis noni anno secundo, non ut supra tertia uice dicitur: Factum est uerbum Domini in manu Aggei prophete; sed ad Aggeum prophetam.  Ibi enim  in operibus tantum eius sermo factus est Domini. Hic autem quoniam iam templi iacta sunt fundamenta, et ingressus est populus cum principibus in domum Dei, et facit  opus congruum templo Dei, et audiuit mysterium: Mouebo omnes gentes, et ueniet desideratus cunctis gentibus, et plenus est uaticinio; propterea [d 1Kb] totus ad Aggeum fit sermo Domini. De uicesima quarta die et secundo anno iam diximus: Noni mensis numerus qui hic additur, numquam in bonam partem legitur. Pascha immolat populus, et alias celebrat festiuitates; omnis eius solemnitas die finitur octauo, nec ad nonum peruenit. Qui agnum pasche preparant, transacta die nona, incipiunt preparare. Dies quoque propitiationis et expiationis mensis septimi, post diem nonam celebratur. Et in Ieremia , sicut legentibus poterit esse manifestum, Ierusalem nono anno a Babyloniis oppugnatur. Quia igitur prophetia de immunditia populi  futura 760 erat; idcirco secundo anno Darii nonus mensis iungitur. Rursum quia datur locus penitentie post immunditie correptionem, uicesima quarta die sermo Dei fit ad Aggeum prophetam, ut quasi ex persona Domini questionem a sacerdotibus sciscitetur ex lege uenientem, et dicitur ei: Interroga sacerdotes legem, dicens. Simulque considera sacerdotum esse officii, de lege interroganti respondere. Si sacerdos est, sciat legem Domini: si ignorat legem, ipse se arguit non esse Domini sacerdotem. Sacerdotis enim est scire legem, et ad interrogationem respondere de lege. Quod quidem et in Deuteronomio  legimus, ut sicubi in urbibus Isrel questio fuerit exorta inter sanguinem et sanguinem, inter iudicium et iudicium,  lepram et lepram, contradictionem et contradictionem, eant ad sacerdotes atque Leuitas, et ad pontificem qui in diebus illis fuerit constitutus, et querant ab eo legem Domini; quibus respondentibus, faciant quod iubentur. Quod si non fecerint, exterminentur de populo suo. Et ne forsitan in ueteri solum Instrumento hec precepta uideantur; loquitur et Apostolus ad Timotheum, episcopum non solum irreprehensibilem esse debere, et unius uxoris uirum, et sapientem, et pudicum, et ornatum, et hospitalem, sed etiam doctorem . Et ne casu hoc dixisse uideretur, ad Titum quoque super presbyteris  ordinandis, eadem cautela seruatur . Propter hoc reliqui te Crete, ut que residua erant  corrigeres, et ordinares per ciuitates presbyteros, sicut ego precepi tibi: Si quis est irreprehensibilis unius uxoris uir, filios habens fideles, non [e 1Kb] in accusatione luxurie uel in subiectos. Oportet enim episcopum irreprehensibilem esse sicut Dei dispensatorem, non procacem, non iracundum, non uiolentum, non percussorem, non turpis lucri cupidum; sed hospitalem, pudicum, benignum, iustum, sanctum, continentem,  habentem in doctrina sermonem fidelem; ut possit consolari in doctrina sana, et eos qui contradicunt arguere. Sunt enim multi et non subiecti, uaniloqui, et seductores, et maxime qui de circumcisione sunt, 761 quibus oportet imponere silentium. Hec prolixius posui, ut tam ex ueteri, quam ex nouo Testamento, sacerdotum esse officium nouerimus, scire legem Dei, et respondere ad que fuerint interrogati. Nec simplicitatem et ciborum continentiam in magistro sufficere: nisi quod ipse facit, possit et alios erudire. Certe quia responsuros puto: hoc eorum esse qui se ab adolescentia preparant ad docendum, frequenter autem iudicio Domini, et populorum suffragio in sacerdotium simplices eligi: saltem illud habeant, ut postquam sacerdotes fuerint  ordinati, discant legem Dei, ut possint docere quod didicerint, et augeant scientiam magis quam opes, et non erubescant a laicis discere, qui nouerint ea que ad officium pertinent sacerdotum: magisque noctes et dies in Scripturarum tractatu, quam in ratiociniis et supputatione consumant. Quid est autem quod ex persona Domini Aggeus interrogat sacerdotes? Si tulerit homo carnem sanctificatam in ora, siue in summitate uestimenti sui, et tetigerit de summitate eius panem, aut pulmentum, aut uinum, aut oleum, aut omnem cibum, numquid sanctificabitur? Antequam de questione tractemus, debemus interim iuxta litteram nosse, quid sit caro sanctificata, et quid sit immundus in anima. Hostia que immolabatur in altari carnes illius sancte erant, et inter  ipsas sanctificatas carnes erat multa diuersitas. Alias enim sacerdotes in templi adytis comedebant: alias propinqui eorum domi: alias hi qui de sacerdotibus uidebantur esse maculati: alias Isrelite qui nullam habebant immunditiam. Huius diuersitatis plena ratio in Leuitico dicitur. Immundus autem in anima dicebatur, qui corpus hominis mortui attigerat. In quo animaduertendum, quamdiu anima in corpore sit, immundum non esse corpus humanum: statim uero ut spiritus uegetans artus recesserit, immundum fieri quod terrenum est, sicut in eodem Leuitico scribitur: Et ait Dominus ad Moysen, dicens: Dic sacerdotibus filiis Aaron, et dices ad eos: In animabus non contaminabuntur in gente sua; sed in cognatis qui appropinquant eis, super matre, et super patre, et super filiis et filiabus, et super fratre  et sorore sua uirgine que 762 appropinquat ei, et non est tradita uiro: super his non contaminabitur, et non polluetur repente in populo suo in contaminationem sui . Considera his precipi sacerdotibus non ingredi ad quemlibet mortuum, nisi ad eos cognatos et propinquos, de quibus supra dictum est. Sacerdos autem magnus, id est pontifex, plus aliquid habebat a ceteris sacerdotibus: et nec pietas illum, nec affectus flectere poterat, ut immundus fieret in supradictis nominibus. Ait enim Scriptura: Et super omnem animam que mortua est non ingredietur: super patre suo, neque super matre sua, et non contaminabitur. Scientes ergo quid sit caro sanctificata, et immundus in anima, uideamus propheta  quid querat. Si homo quicumque, non hic de Pontifice dicitur, aut de sacerdote, aut de Leuita; sed quilibet homo: ubi persona non ponitur, passim omnibus licet. carnem tangere. Si tulerit, inquit, carnem sanctificatam, et ligauerit in summitate uestimenti sui, et ipsa summitas uestimenti panem tetigerit, aut quamlibet aliam coctionem, aut uinum, aut oleum, aut omne extra hec quo homo uesci potest, numquid panis, aut uinum, aut oleum, aut omnis cibus, tactu uestimenti in quo caro sancta ligata est, sanctificari potest? Et respondentes sacerdotes dixerunt: Non potest, hoc est, nichil eorum sanctificabitur de quibus queris; sed ita unumquodque permanebit ut fuerat. Rursum alia questio proponitur sacerdotibus: quod scilicet bene responderint  ad superiorem, et quasi similitudo problematis coaptatur, in qua imperitus facile labi potuit. Da enim aliquem nescire legem, et sicut respondit de sanctificata carne non sanctificari panem, aut pulmentum, aut uinum, aut oleum, aut omnem cibum, et in hoc eque respondebit, et dicet: Pollutum in anima non contaminare ea que sancta caro sanctificare non potuit. Interrogat igitur, et dicit: Si tetigerit is qui pollutus in anima est, hoc est, qui contagione mortui est immundus effectus, ex his omnibus, panem uidelicet aut pulmentum, aut uinum, aut oleum, aut reliquos cibos; numquid ex contactu eorum hec que tetigerit polluentur? Et responderunt sacerdotes, quorum princeps erat iehsu filius Iosedec, unde et legem nouerant 763, et  dixerunt contactu eius, qui immundus est, omnia que ab eo contacta sunt pollui. Et respondit Aggeus et dixit, de superioribus tacens, quod sanctificata caro ceteros cibos sanctificare non possit; et de secunda tantummodo questione sermonis sui texens occasionem: Sic populus iste, et sic gens ista ante faciem meam, dicit Dominus: Qui immundus est in anima, et morticinum tetigerit, omne quod tetigerit, et quod obtulerit mihi, immundum erit. Quod autem dicit secundum litteram, huiuscemodi est: O popule, qui altari tantum exstructo, et diruta domo mea, hostias mihi offers in altari, et uictimis eius et carnibus te sanctificari putas: scito non tam sanctificari te ex hostiis que, templo diruto, tibi prodesse non poterunt: quam contaminari omnia  opera tua, et cuncta que agis, ex eo quod negligis et tuam magis domum quam meam exstruere conatus es. Sanctum quidem est quod offertur in altari; sed non tam sanctificaris ex hostiis, quam ex eo quod in conuallibus habitas, et interes mortuis operibus, pollueris. Hec iuxta historiam: quamquam spiritualis in ea intelligentie lineas duxerimus. Ceterum secundum Ecclesiasticus uir qui immolauit agnum immaculatum et anniculum, et indutus est Christo, si tulerit de carnibus eius, et ligauerit in summitate uestimenti sui, et ipsa summitas tetigerit Scripturarum panem, qui confirmat corda credentium; aut coctionem, apostolicas Epistolas, que quasi ueteris Legis carnes concidunt et decoquunt,  et conditas prebent esui; aut uinum quod letificat cor hominis; aut oleum, in quo exhilaratur facies audientis; aut omnem cibum: lac, quo aluntur Corinthii , et olera quibus uescuntur infirmi , et cetera his similia: non statim quasi sanctificata ea comedent quibuscumque data fuerint. Non enim ex eo quod dicuntur; sed ex eo quod suscipiuntur, sanctificant audientes: quia multi auditores [a 1Kb] legis sunt, et non factores. Sed et ob id puto hec uniuersa que dixi, ex tactu uestimenti ad uescentes nequaquam sanctificata deferri, quod summitate tantum pallii continguntur; et sanctificate carnes intrinsecus, humorem, sanguinem, uenas 764, neruosque non norunt. Sicut igitur summitas uestimenti dominici, et leuis tactus non  sanctificat, nisi eum qui comederit carnes agni, et sanguinem eius biberit: sic econtrario immundus in anima, peruerse queque doctrine, quodcumque tetigerint, immundum faciant necesse est. Habent enim in sacramentis panem, et uinum, et oleum, et omnem cibum; sed sacramenta eorum quasi panis luctus, omnes qui ea contigerint, contaminabuntur. Legunt et ipsi Scripturas, et quasi de Scripturarum testimoniis conspergunt panem, et tota nocte in clibano coquunt illum; sed cum ad uescendum datus fuerit, comedentes ad insaniam prouocat. Habent pulmentum et coctionem, conantes iuxta peruersitatis sue sensum mystica queque de Scripturis texere, et quasi coquere, et condire carnes agni, sed coctio illa perditio est. Habent et  uinum, sed non de uinea Sorec, et quam plantauit Dominus in Ieremia, electam et totam ueram ; sed de uinea Sodomorum. Habent et oleum quod de ueteris et noue Scripture testimoniis uiolenter exprimunt, et quasi in refectionem deceptis et lassis mentibus pollicentur; sed detestatur illud sanctus, et dicit: Oleum autem peccatoris non impinguet caput meum . Habent et diuersos cibos, multiplices uidelicet uariarum diuersosque tractatus, quos quia immundi sunt qui scripserunt, et immundo ore prolati sunt, omnis qui tetigerit, immundus fiet, et in eorum trahetur errorem. Unde respondit Aggeus, qui scit differentias solemnitatum, et ob id festi sortitus est nomen: Sic populus iste et sic gens ista, Iudeorum uidelicet, atque  gentilium, et hereticorum omnium in conspectu meo, dicit Dominus: Omne quod fecerint, quod mihi obtulerint, uel uota pro salute, uel pacifica, uel pro peccato, uel pro delicto, uel in holocaustum, siue eleemosynas, siue ieiunia, siue uictus continentiam, et corporis castitatem, contaminata erunt in conspectu meo. Quamuis enim sancta uideantur specie sui que offeruntur a talibus: tamen quia tacta sunt ab eo qui pollutus in anima est, omnia polluentur.

 765 Et nunc ponite corda uestra a die hac et supra: antequam poneretur lapis super lapidem  in templo Domini. Cum accederetis ad aceruum uiginti modiorum, et fierent decem, et intraretis ad torcular, ut exprimeretis quinquaginta lagenas, et fiebant uiginti. Percussi uos uento urente, et aurigine, et grandine omnia opera manuum uestrarum, et non fuit in uobis qui reuerteretur ad me, dicit Dominus. LXX: Et nunc ponite super corda uestra a die hac et supra, antequam poneretur lapis super lapidem in templo Domini, qui eratis quando mittebatis in cypselem hordei uiginti sata, et fiebant decem sata hordei: et ingrediebamini torcular, ut hauriretis quinquaginta amphoras, et fiebant uiginti. Percussi uos sterilitate, et corruptione eris, et grandine omnia opera manuum uestrarum: et non reuersi estis ad me, dicit Dominus. Licet omnia que obtulistis mihi in altari, quia templum, non edificaueratis,  contaminata fuerint ; tamen nunc te hortor, o popule, ut sensu ad preterita reuertaris, consideresque que facta sint, hoc est, et ab hac die uicesima quarta noni mensis anno secundo Darii, quidquid retro gestum est mente complectere, et propter que, quanta sustinueris, ut cum deinceps prospera tibi euenerint, scias qua causa euenerint. Ergo antequam inciperes edificare templum, et lapidem super lapidem ponere, cum accederes ad aceruum, et putares uiginti te habere modios, [b 1Kb] nonne uix mediam partem colligere poteras? Siue iuxta LXX: Cum mitteres uiginti modios hordei in uas quod uocatur cypseles, et existimares te quamquam hordeum mitteres, iumentorum cibum,  uel de ipsis uiginti modiis esse securum, nonne postea reuersus ad uas uix decem modios reperisti? Ad torcular quoque cum accederetis, et uideretis uuas, et quinquaginta amphoras uobis oculi pollicerentur: non dico partem mediam, sed uix uiginti amphoras exprimere poteratis. Et hec feci percutiens uos uento urente, et corruptione eris, et emorientibus frugibus, uacuisque spicarum folliculis, et uinearum botris, ut malorum pondere uos ad meam notitiam prouocarem: 766 et nec sic fuit qui reuerteretur ad me. Hebreus totam loci huius continentiam ab eo quod scriptum est: Et nunc ponite corda uestra a die hac et supra, usque ad eum locum ubi ait: uinea et ficus et malogranatum, et lignum oliue non floruit, ex die ista benedicam, ita exposuit  [Al. exponit]: Certe nunc templi fundamenta sunt iacta; ex hac igitur die qua fundamenta iecistis , ponite corda uestra in futurum et deinceps, et uidete quia omnia uobis prospero cursu fluant. Hoc autem eueniet quia templum meum edificare cepistis: nec in solo altari habentes fiduciam, edificationem mee domus contemnitis. Iuxta quem sensum breuiter possumus dicere, frustra aliquos munera offerre Deo, et eleemosynis atque oblationibus putare Deum posse  [a 1Kb] placari, cum ipsi non exstruxerint in se templum Spiritui sancto. Tunc enim prosunt eleemosyne, et munera que offeruntur in altari, cum seipsum quis edificauerit templum Dei, et post edificationem templi dona obtulerit in altari. Porro secundum tropologiam, et ad nos dicitur qui nunc in Iesum Christum credimus, si tamen credimus et opere fidei ostendimus ueritatem, ut reuertamur mente ad illud tempus quando gentiles eramus, quotidie uitiis seruientes, nec exstruxeramus in nobis templum Deo. Quomodo autem architectus et scientissimus cementarius lapidem iungit lapidi, et inferiorem superiori calce gypsoque conglutinat: ita et architectus (quem se et apostolus esse dicit: Quasi sapiens architectus fundamentum posui  nouit quomodo opera iungat operibus, et paulatim exstruat templum Dei. Fundamentum autem huius templi ponitur iehsu, super quem unusquisque uideat quid edificet: Alius edificat aurum, argentum, lapides pretiosos; alius, ligna, fenum, stipulam. Et tribus bonis tria econtrario opponuntur mala. Isti sunt lapides de quibus exstructurum se Ierusalem Dominus repromittit: 767 Ecce ego preparabo tibi carbunculum lapidem tuum, et fundamenta tua sapphirum, et ponam propugnacula tua iaspidem Al. iaspim], et portas tuas de lapide crystallo, et murum tuum de lapidibus electis . Neque enim putandum est secundum Iudaicas fabulas et inepta figmenta, Deum auro et gemmis edificaturum  Ierusalem, et non uiuis lapidibus, qui nunc uoluuntur super terram, et iuxta naturas lapidum, uel igniti fide sunt, ut carbunculus; uel toti celestes, et in thronum Dei redacti, ut sapphirus; uel innocentia et bonorum operum simplicitate lucentes, ut crystallus. Dicitur ergo nobis ut consideremus que retro passi fuerimus antequam in nobis edificaremus templum Dei. Cum accederetis, inquit, ad aceruum uiginti modiorum, et fierent decem: siue iuxta LXX: Cum mitteretis in cypselem uiginti modios hordei, et fierent decem modii hordei. Quidquid enim ante Christum uidebamur habere uirtutum bonorumque operum, non erat frumentum, sed hordeum: et ipsum hordeum, non secundum spem et uota nostra, quod de Isaac legimus, centenas  fruges dabat , sed uix mediam partem laboris nostri ex eo inuenire poteramus, et dicebatur ad nos: Tanta passi estis sine causa ? Sed et cum intraremus ad torcular, et quinquaginta uini amphoras supputaremus , et putaremus nos habere uinum, quod letificat cor hominis, subtrahebatur nobis sanctus numerus tricenarius , et relinquebantur uiginti.  Quem numerum amat Esau, unde et Iacob sciens eum hoc numero delectari, mittit quedam animalia in munere, uiginti et uiginti. Simulque et cerne quod ipse Iacob licet sanctus , uiginti annorum spatio, crudelissimo et auarissimo seruiuit Labano . Nec moueat 768 quempiam, si dicamus aliquos ante fidem Christi et exstructionem templi eius, mediam partem se laboris sui posse percipere, cum apud incredulos nullus fructus sit bonorum operum. Non enim uiginti reponit et inuenit uiginti; sed cum [Al. si] uiginti reposuerit,  inuenit decem, id est, mediam partem laboris sui. Iudei, et ethnici, et Philosophi huius seculi, ceterique qui sapientiam iactant, in presenti tantum tempore conuersationis sue et laboris fructum et gloriam capiunt, omnisque spes eorum et merces futuri seculi tollitur. Hoc autem ideo fit ne penitus desperantes contemnant penitentiam; sed aliquando conuersi ponant lapidem super lapidem, et edificent templum Dei. Quod si in incredulitate permanserint, id ipsum medium quod uidebantur habere, perdent. Sequitur enim: Percussi uos uento urente, et aurigine, et grandine omnia opera manuum uestrarum. Quidquid autem aurigine et grandine et uento urente percutitur, in puluerem redigitur et fauillam, nichilque in eo quod ad utilitatem et ad esum pertineat,  inuenitur. Que quidem cuncta fecit Dominus, quia non est inuentus in eis qui reuerteretur ad eum. Quod si reuersi fuerint, et edificauerint templum Domini, a die qua edificare ceperint, habebunt que prophetie sermo subtexit.

 Ponite corda uestra ex die ista et in futurum, a die uicesima et quarta noni mensis, a die qua fundamenta iacta sunt templi Domini, ponite super cor uestrum. Numquid iam semen in germine est, et adhuc ficus et uinea et malogranatum, et lignum oliue non floruit? ex die ista benedicam. LXX: Ponite corda uestra a die ista et in futurum: a quarta et uicesima noni mensis, et a die in qua fundamenta iacta sunt templi Domini, ponite in cordibus uestris: Si ultra cognoscetur super terram area, et si adhuc uinea  et ficus et malogranatum, et ligna oliue que non ferant fructum? a die hac benedicam. Exposui, ait, uobis que sustinueritis antequam inciperetis edificare templum meum: nunc exponam que uobis uentura sint prospera, quia templum meum edificare cepistis. A die igitur uicesima quarta noni mensis in quo templi fundamenta sunt iacta, 769 quanta rerum abundantia futura sit, considerate. Nonus est mensis quem nos Nouembrem, uel Decembrem dicimus. NISAN  enim apud Hebreos mensis est primus, qui appellatur mensis nouorum: eo tempore quo Pascha faciunt, id est, incipiente  ueris exordio, qui secundum lune cursum sepe quamdam partem mensis Martii possidet, interdum incipit in Aprili. Ergo si Nisan, Aprilem intelligimus, nonus mensis secundum supputationem Hebreorum December erit. Igitur decimus [Al. December] est mensis eo tempore quo semina latitant in terra, nec futura fecunditas coniectari potest. Numquid iam, ait, semen in germine est? Quod melius Hebraice dicitur, in folliculo, ut thecam frumenti significet. Numquid uinea et ficus, et malogranatum et lignum oliue florem suum dederunt? ut ex flore intelligatur et fructus. [a 1Kb] Utique non; mense enim, ut diximus, Decembri futurarum nulla signa sunt frugum. Ne igitur dicatis, hoc me prudenti ratione coniicere, et futuram fecunditatem de floribus  arborum herbisque segetum suspicari: ecce nulla signa sunt; et tamen ego predico uobis, quia cepistis edificare templum meum, ad benedictionem, meam frugum omnium fecunditatem. Hoc secundum Hebraicum diximus. Ceterum secundum Septuaginta longe alter est sensus, quem et ipsum primum debemus iuxta litteram exponere, ut postea ceptus tropologie ordo tractetur. Ponite corda uestra a die hac, qua templum fundatum est, in futurum, et uidebitis tantas futuras esse segetes, et tanta de cunctis agris frumenta portari, ut area nesciat fruges suas, siue ut non sint aree singulorum, sed pre multitudine iungatur area aree, et arearum separatio nesciatur in terra. uinea quoque et ficus, et malogranatum, et lignum oliue que prius uestro uitio non  afferebant fructus, quia mihi necdum ceperatis edificare templum, tanta uuarum et pomorum abundantia curuabuntur, ut manifesta fecunditas manifestam indicet benedictionem. Nonum autem mensem, non in bonam partem accipi, et quartus Regnorum liber, 770 et Ieremie narrat historia, in quo obsessa dicitur esse Ierusalem . Tamen quoniam in fine noni mensis, templi fundamenta iaciuntur, hoc intelligere possumus, quod non incipiatur exstrui templum Domini, nisi mala opera finiantur. Unde et in uicesima quarta die mensis eiusdem, fundamentum templi ponitur, in quo numero duplex et tres , quatuorque sunt, de quo iam supra plenius disputatum est. Quicumque ergo Dei cultui se dedicauerit,  et contempserit , id est, negligentem patronum (qui in Ezre uolumine iuxta Septuaginta interpretes , iste [b 1Kb] nescit mensuram frugum et mercedis sue. uel certe propter hoc quod dicitur: si adhuc cognoscetur super terram area, qui seminauerit in spiritu, et de spiritu messuerit uitam eternam , nequaquam sibi thesaurizabit in terra, sed omnia opera eius, et mercedes operum in celestibus colligentur. uinea quoque, id est, sermo Dei, cuius in unoquoque  Pater agricola est; et ficus, Spiritus sancti dona dulcissima; et malogranatum, Ecclesiastica dogmata et scientia Scripturarum, que sponse genis in Cantico canticorum comparatur , et ligna oliue dabunt refectionem, et illuminationem cordis ei qui ceperit edificare templum Dei. Quod autem uinea et ficus et oliua  referantur ad personam Saluatoris, et Dei Patris et Spiritus sancti, in Iudicum libro  plenius legitur, ubi uadunt infructuosa ligna, ut constituant regem super se, dicuntque per ordinem uinee et ficui et oliue, ut regnent super ea, et tam uinea, quam ficus et oliua renuunt tale imperium, nec dignantur super infructuosa ligna regnare. Tunc illa ueniunt ad lignum sterilitatis sue regem, id est,  ad rhamnum spinosum fruticem, et arbusculam sentibus uncinisque contextam, que teneat quidquid attigerit, et retentum uulneret, et uulneratorum sanguine delectetur: insuper et ignem emittat a se, et regnata ligna consumat. Referimus autem rhamnum ad diabolum, et secundum uirgulti naturam, illius naturam interpretabimur. 771 Porro uinea et ficus, et oliua ibi erunt, ubi malogranatum fuerit, que arbor propter granorum nimiam multitudinem, et intertextis membranulis quamdam geometricam compositionem, et diuersas quidem mansiunculas, sed tamen omnes una cortice comprehensas, semper in Scripturis super Ecclesie persona ponitur.

 Et factum est uerbum Domini secundo ad Aggeum, in uicesima quarta [c 1Kb] die mensis,  dicens: Loquere ad Zorobabel ducem Iuda, dicens: Ego mouebo celum pariter et terram, et subuertam solium regnorum, et conteram fortitudinem regni gentium; et subuertam quadrigam et ascensorem eius; et descendent equi et ascensores eorum uir in gladio fratris sui. In die illa, dicit Dominus exercituum: Assumam te, Zorobabel fili Salathiel, serue meus, dicit Dominus, et ponam te quasi signaculum: quia te elegi, dicit Dominus exercituum. In LXX addita sunt, [d 1Kb] mare et aridam; et minus habet, Conteram fortitudinem regni gentium, quod plenius ex ipsorum lectione noscitur [Al. noscetur]. Notandum autem quod in eadem die, hoc est, in uicesima et quarta noni mensis, tacito mensis numero, quia de Christi prophetabant [Al. prophetabatur] aduentu, et de  regno eius, secundo ad Aggeum sermo fit Domini nostri, non in manu eius ut prius, neque ad Aggeum prophetam, ut in uisione quarta, sed tantum ad Aggeum, id est, ad Domini festa celebrantem: quia nequaquam uenturum, sed uenientem nuntiaret et cerneret. Et quomodo Abraham uidit diem Christi, et letatus est ; et Ioannes Agnum Dei digito demonstrauit : sic et ipse uidens regnum Filii Dei, haberet in se uniuersas solemnitates. In hoc loco apud plerosque diuersa sententia est:  Alii enim suspicantur de primo eius aduentu dici: alii de secundo, quando in sua maiestate uenturus [Al. futurus] est. Nos utrumque suscipimus, quia et tunc regnauit cum uenit, et postea regnaturus est. Attamen si de fine mundi uoluerimus accipere, illud dicemus quod apostolus ad Corinthios loquitur: Destruendum omnem principatum et omnem potestatem et 772 uirtutem, ut sit Deus omnia in omnibus . Et quia mysticum est quod dicitur, et ad finem rerum pertinet; idcirco iubetur propheta ad solum Zorobabel loqui, quem in typo Christi propter assumptionem corporis ex semine Dauid processisse monstrauimus. Huic ergo dicuntur que in fine uentura sint, quod transeat figura huius mundi, et fiat celum nouum, et terra noua, [a 1Kb] et commoueat Dominus  celum et terram, et destruat omnem principatum, et potestatem, et uirtutem, et dissipet [b 1Kb] reges regum, siue ut habetur in Hebreo, regnorum, et interficiat omnem fortitudinem contrariam, ut ipsis quoque qui ante regnauerant, et gentes sub sua tenuerant ditione, prosit regni eorum destructio, et omni preliandi studio dissipato, sequatur pax; hoc est enim quod ait: Et subuertam quadrigam, siue quadrigas, et ascensores earum, et descendent equi et ascensores eorum. Et ut sciatis in subuersione quadrigarum et corruentium equitum, hoc quod diximus significari: uidete quomodo de Christo dicatur in Zacaria quod ueniat mansuetus rex, et ascendens super iugalem [Al.  subiugalem] et pullum asine nouellum, et disperdat quadrigas ex Ephraim , et equum de Ierusalem, ut fiat unus grex et unus pastor, et utrumque agmen tam de gentibus quam de Iudeis, sub pacifico pastore teneatur. Ut autem hec que peruersa sunt destruantur, unusquisque in gladio  consurget aduersus fratrem suum, amputans omne contrarium. Sed horum uniuersorum finis est optimus. Post destructionem enim soliorum, et fortitudines [Al. fortitudinis] regnantium, et quadrigarum, et equorum, et equitum, in die illa, dicit Dominus omnipotens: Assumam te, Zorobabel, filium Salathiel, seruum meum. Seruus autem dicitur propter corpus humanum, quia tunc et  ipse filius subiicietur ei qui subiecit sibi omnia, et in subiectis omnibus uidebitur et ipse subiectus. Sed cum hoc fuerit impletum, ponet illum Deus quasi signaculum in manu sua: Hunc enim signauit 773 Deus Pater : et hic est imago Dei inuisibilis, et forma substantie eius: ut quicumque crediderit in Deum, hoc quasi annulo consignetur.

Obsecro te, lector, ut ignoscas celeri sermone dictanti, nec requiras eloquii 774 uenustatem, quam multo tempore Hebree lingue studio perdidi: quamquam me [c 14Kb] Alecto semper infantem ac mutum fuisse autumet. Cui ego dicam: Dominus dabit uerbum euangelizanti, uirtutem multam .





S. EUSEBII HIERONYMI STRIDONENSIS PRESBYTERI COMMENTARIORUM IN ZACHARIAM PROPHETAM AD EXSUPERIUM TOLOSANUM EPISCOPUM LIBRI DUO. 



Prologus.

 775-776 Ultimo iam autumni tempore frater  noster, filius tuus, Sisinnius monachus, tue mihi  dignationis epistolam reddidit: qua lecta, gauisus sum esse te sospitem, et memorem mei, omniumque fratrum qui in sanctis locis Domino seruiunt, in quorum refrigeriis facis tibi amicos de iniquo mammona, et preparas eterna tabernacula, ut possis cum Dauid dicere: Quam dilecta tabernacula tua, Domine uirtutum: concupiscit et deficit anima mea in atria Domini . Si enim Passer inuenit sibi domum, et turtur nidum ubi ponat pullos suos : cur tu qui pontifex Domini es, et calcas in fine mundi torcularia, ut sitientibus populis sanguinis Christi uinum tribuas, non libere proclamabis ac dices: Cor meum et caro mea [a 1Kb] exsultauerunt in Deum uiuum: beati qui habitant in domo tua . Audio te in ualle lacrymarum, in loco  quem Deus posuit ad certamen, ut uincentibus coronam daret, ascensiones in tuo corde disponere, et ire de uirtute in uirtutem, et imitari Domini paupertatem, ut cum illo diues fias, et in te reclinet caput, et per singulos [b 1Kb] dies suscipiatur, uisitetur, alatur, uestiatur, et precipue sanctarum Scripturarum lectione feruere. Cumque tibi 777-778 cuperem ingenioli mei aliquod offerre munusculum, et cepta in duodecim prophetas explanatio perueniret ad calcem, susceptum opus deserere nolui, sed quod et absque te dictaturus eram, tuo potissimum nomini consecraui; et gaudeo quod obscurissimus liber Zacarie prophete, et inter duodecim longissimus, eo tempore disserendus est, quo ob festinationem  eius qui reuersurus est, nullam moram patitur interpretatio: sed uelim nolim, saltem lucratiuis per noctem horis atque furtiuis dictare compellor, quod tibi dirigam. Scripsit in hunc prophetam Origenes duo uolumina, usque ad tertiam partem libri a principio. Hippolytus quoque edidit Commentarios, et Didymus quoque Explanationum libros, me rogante, dictauit, [c 13Kb] quos cum aliis tribus in Osee et mihi : sed tota eorum allegorica fuit, et historie uix pauca tetigerunt. Itaque imitari cupiens illum patremfamilias, qui profert de thesauro suo noua et uetera : et sponsam de Cantico canticorum, que dicit: Noua cum ueteribus fratruelis meus seruaui tibi : historie Hebreorum tropologiam nostrorum miscui, ut edificarem  super petram et non super arenam , ac stabile iacerem fundamentum, quod Paulus architectus posuisse se scribit . Tue beneuolentie erit, non eruditionem nostram, que uel nulla, uel parua est; sed pronam in te suscipere uoluntatem: ut nos ad cetera prouoces, et in longo Scripturarum campo currere cohorteris. Si qui autem sunt, quibus interpretationem et horum, et aliorum uoluminum ante promisi, ignoscant incredibili in te amori meo, et quidquid tibi scripsi, sibi scriptum arbitrentur: Charitas enim benigna est, caritas non emulatur, non querit que sua sunt. Sed iam tempus est, ut Zacarie uerba ponentes, Spiritui sancto interpretationis uela pandamus.



LIBER PRIMUS.


  In mense octauo, in anno secundo Darii [a 1Kb] , factum est uerbum Domini ad Zacariam, filium Barachie, filium  Addo, prophetam dicens. LXX: In octauo mense anni secundi sub Dario, factum est uerbum Domini ad Zacariam Barachie, filium Addo prophetam, dicens. Secundo anno Darii filii Hystaspis, septuagesimum desolationis templi annum, qui ab Ieremia  predictus est, fuisse completum, ipse Zacarias testis est, dicens, Domine exercituum, usquequo non misereberis Ierusalem et urbium Iuda, quibus iratus es? Ecce iste septuagesimus annus est : nullique dubium quin Cyrus, rex Persarum, qui Chaldeorum  destruxit imperium, primo anno regni sui, quinquaginta circiter millia hominum captiuorum de Babylone remiserit in Iudeam: qui uasa quoque que Nabuchodonosor abstulerat, reddidit, et templum reedificari [Al. edificari] iussit in Ierusalem: principesque populi qui reuersus est, constituit Zorobabel, filium Salathiel, et Iesum, filium Iosedec sacerdotem magnum. Interfecto igitur apud Massagetas Cyro, qui triginta annis regnauit in Persis, a Tomyri regina Massagetarum, Cambyses filius eius successit in regnum, qui expletis octo annis, duos magos fratres habuit successores: quibus occisis a populo, Darius, filius Hystaspis, ex sententia septem familiarum  rex Persarum constitutus est. Cuius regni anno secundo factus est sermo Domini ad Aggeum prophetam, et ad Zacariam, filium Barachie, filium Addo. Super Aggeo iam diximus, de Zacarie titulo pauca dicenda sunt. Qui cum sit filius Barachie queritur quare dicatur filius Addo. Nec ambigitur iuxta Paralipomenon librum, quin ipse sit Addo, qui missus est ad Ieroboam, filium Nabath , sub quo altare dirutum [Al. diruptum] est, et manus regis aruit, rursumque ad preces illius restituta est : Igitur a primo anno Cyri regis, usque 779 ad secundum annum Darii, filii Hystaspis, supputantur anni quadraginta, in quibus tantum altare fuerat exstructum, et iacta templi fundamenta, uicinis in circuitu nationibus opus prohibentibus,  et Cambyse rege Persarum, qui [Al. quod] super hac re ad principes Syrie , et Phenicis, ac Samarie litteras miserat. Super quo plenius Esdras scribit historiam. Sed Aggeus in mense sexto in die prima eiusdem mensis prophetare exorsus est. Zacarias uero in eodem quidem anno, sed non in eodem mense: nam post duos menses octauo [a 1Kb] anni mense fudit uaticinium. Unde recte iuxta ordinem duodecim prophetarum, ille decimus, et hic undecimus ponitur. Magneque confidentie est, immo spei fideique in Dominum, ut quod tanto tempore pretermissum est, uel rege prohibente, uel gentibus, ad commonitionem duorum hominum facere incipiant. Hec iuxta historiam solito more premisimus. Nunc secundum breuiter disserendum est. Octauus  apud Hebreos mensis qui apud illos MARESuAN , apud Aegyptios Athir, apud nos Nouember dicitur, hyemis exordium est: in quo estatis calore consumpto, omnis terra uirore nudatur, et mortalium corpora contrahuntur, nec est ulla ex lege solemnitas. Scriptum est enim quod ter per annum apparere debeat omne generis masculini coram Domino Deo nostro . Prima festiuitas est Azymorum, Phase, quod apud nos Greco Latinoque sermone Pascha dicitur. Secunda Pentecostes post septem hebdomadas, in qua panes propositionis de nouis primum frugibus offeruntur. Tertia, in mense septimo, [b 8Kb] tubarum propitiationis et tabernaculorum, id est, , cuius extrema dies egressionis appellatur et terminus. Ergo in captiuitate populus  constitutus, et adhuc sub rege Persarum, necdum edificato templo, necdum menibus murisque urbis exstructis, non uidet prophetiam tempore letitie, sed post letitiam. Et tamen qui habebat memoriam Domini, et propter memoriam, benedictionem, 780 et ob benedictionem, testimonium: idcirco ad eum  Zacarias, filius Barachie, filius Addo mittitur. Zacarias interpretatur memoria Domini: Barachia, benedictio Domini: Addo, testimonium eius. uideamus ergo, sermo Domini qui erat in principio apud Deum Patrem, quid in Zacaria propheta sit locutus ad populum.

 Iratus est Dominus super patres uestros iracundia, et dices ad eos: Hec dicit Dominus exercituum: Conuertimini ad me, ait Dominus exercituum, et conuertar ad uos, dicit Dominus exercituum. Ne sitis sicut patres uestri ad quos clamabant prophete priores, dicentes. LXX: Iratus est Dominus super patres uestros ira magna, et dices ad eos: Hec dicit Dominus omnipotens: Conuertimini ad me, dicit Dominus uirtutum, et conuertur ad uos, dicit Dominus uirtutum: et  nolite fieri sicut patres uestri, quos arguerunt prophete, qui prius fuerant, dicentes. Ira Domini non perturbationem eius significat qui [c 1Kb] irascitur; sed eorum merita atque peccata, in quos ira Dei deseuit: alioquin Dominus numquam iratus ulciscitur; sed ad hoc corripit, ut emendet. Unde et propheta precatur in Psalmis: Domine, ne in furore tuo arguas me neque in ira tua corripias me . Et in alio loco legimus: Corripe nos, Domine: uerumtamen non in furore tuo, sed in misericordia . Iratus est ergo Dominus super patres eorum qui nunc corripiuntur, non iuxta Septuaginta interpretes ira magna; sed ira simpliciter. Si enim ira magna esset iratus, numquam per Danielem et Ezechielem captiuos ad penitentiam prouocasset. Cumque in illos  iratus sit, ad uos loquitur Dominus exercituum, pro quo in Hebraico positum est SABAOTH , quod interdum Septuaginta omnipotentem, interdum uirtutum transtulerunt. Et loquitur: Conuertimini ad me, et conuertar ad uos, iuxta illud quod legimus: Accedite ad Dominum, et accedet ad uos. Quibus hoc contrarium est: Recessistis a me, et ego recessi a uobis. Precipit autem eis, ut reuertantur ad Dominum qui de Babylonia sunt reuersi, ut et Dominus reuertatur 781 ad eos, ne incipiant sustinere filii, quod quondam sustinuerunt patres, ad quos similiter prophete illius temporis sunt locuti. Notandum quod in paucis uersiculis breuibusque sententiis semper in Aggeo et Zacaria addatur, dicit Dominus exercituum, ut sciant, Dominus esse qui precipit aduersus  regis imperium et hostes circumfrementes; et hac ad edificationem templi fiducia concitentur.

 Hec dicit Dominus exercituum: Conuertimini de uiis uestris malis, et cogitationibus uestris pessimis: et non audierunt, neque attenderunt ad me, dicit Dominus. LXX: Hec dicit Dominus [d 11Kb] omnipotens:  Conuertimini a uiis uestris pessimis, et ab adinuentionibus uestris malis: et non attenderunt ut audirent me, dicit Dominus. Ex superioribus pendet sententia, et que sequuntur prioribus coaptanda sunt. Non enim Zacarias ad populum loquitur; sed ostendit quid priores prophete ad patres eorum locuti sunt, ad quod clamauerunt, dicentes: Hec dicit Dominus exercituum: Conuertimini de uiis uestris malis et cogitationibus uestris pessimis. Hoc clamabat Isaias, hoc Osee, Iel, Amos, et Ieremias, ut uias malas desererent, et cogitationes pessimas derelinquerent, quibus et opere, et mente peccabant: et nichilominus per prophetas Dominum commonentem non audierunt, neque attenderunt, nequaquam prophetas qui eis loquebantur, sed me, [a 1Kb] dicit Dominus: In illis enim  ego eram qui loquebar et contemnebar. Unde et Dominus in Euangelio: Qui uos, inquit, recipit, me recipit .

 Patres uestri ubi sunt, et prophete? numquid in sempiternum [b 1Kb] uiuent? uerumtamen uerba mea et legitima mea, que mandaui seruis meis prophetis, numquid non comprehenderunt patres uestros? et conuersi sunt, et dixerunt: Sicut cogitauit Dominus exercituum facere nobis [Al. nobiscum] secundum uias nostras et secundum adinuentiones nostras, fecit nobis. LXX: Patres uestri ubi sunt, et prophete? numquid in sempiternum uiuent? uerumtamen sermones meos, et legitima mea suscipite, que ego precipio in spiritu meo seruis meis prophetis, qui comprehenderunt patres uestros: et responderunt atque dixerunt: Sicut preparatus  est Dominus omnipotens ut faceret 782 nobis secundum uias nostras, et secundum adinuentiones nostras, sic fecit nobis. Ubi sunt, inquit, patres uestri, qui non audierunt, neque attenderunt me? ubi prophete uestri? enim audiendum est: patres uestri ubi sunt, et prophete uestri ubi sunt? id est, pseudoprophete: numquam enim de sanctis prophetis diceret: numquid in sempiternum uiuent? Et his ergo qui peccauerunt, et noluerunt ad me reuerti [Al. conuerti], et his qui peccantes falsis pollicitationibus, deceperunt, morte subtractis, uerba mea, que per prophetas meos locutus sum, permanent in eternum, que comprehenderunt patres uestros, et ostenderunt uera esse que dixi. Qui patres uestri rerum exitu prophetarum meorum in se uaticinia comprobantes,  conuersi sunt ad penitentiam atque dixerunt: Sicut predixit Dominus exercituum ut faceret nobis, secundum opera nostra atque peccata reddidit nobis. Legamus Danielem ex persona sua, et populi, Domino confitentem, quod eum audire noluerint, et iuste sibi acciderint quecumque perpessi sunt .

 In die uicesima quarta undecimi mensis Sabat: in anno secundo Darii, factum est uerbum Domini  ad Zacariam, filium Barachie, filium [uulg. filii] Addo, prophetam, dicens. LXX: Quarta et uicesima, undecimo mense, qui est mensis Sabat: in secundo anno sub Dario, factus est sermo Domini ad Zacariam Barachie filium Addo prophetam dicens. Quidam pro undecimo mense ponunt duodecimum: et uicesimum quartum diem eiusdem mensis arithmeticis rationibus interpretantes, quadrangulum firmum et stabilem numerum suspicantur, uolentes certa esse et stabilia que scribuntur; nos autem dicamus quod in eodem anno Darii regis secundo, tertio mense post primam uisionem, id est, undecimo post octauum, qui apud Hebreos appellatur SABAT , rursum ad Zacariam factus sit sermo Domini. Secundum numerum esse immundum, et ad coniunctionem  carnis, et rerum seculi, ad materie pertinentem, sepe docuimus. Mensis autem undecimus qui appellatur SABAT, et lingua nostra in uirgam uertitur, austeritatem et correptionem sonat, iuxta illud Apostoli: Quid uultis? 783 in uirga ueniam ad uos ? Et Psalmiste dicentis: uirga tua et baculus tuus, ipsa me consolata sunt . Et est in acerrimo tempore hyemis, qui ab Aegyptiis Mechir, a Macedonibus , a Romanis Februarius appellatur. uicesima quoque quarta mensis dies illustrem noctis umbram significat, deficiente luna in tenebras, et ceco ac perpetuo noctis horrore crescente. Unde congrue qui adhuc in captiuitate erant, et maiore sui parte in Medis atque Chaldeis, et Assyriis exsulabant, in secundo anno et undecimi  mensis grauissimo frigore, et in uicesima quarta die eiusdem mensis, cernunt Iudaico populo que sequuntur.

 uidi per noctem: et ecce uir ascendens super equum rufum, et ipse stabat inter myrteta, que erant in profundo, et post eum equi rufi, uarii et albi, et dixi: Quid sunt isti, domine mi? Et dixit ad me angelus qui loquebatur in me: Ego ostendam tibi quid sint hec. Et respondit uir qui stabat inter myrteta, et dixit: Isti sunt quos misit Dominus, ut perambularent terram. Et responderunt angelo Domini, qui stabat inter myrteta, et dixerunt: Perambulauimus terram, et ecce omnis terra habitatur et quiescit. Et respondit angelus Domini, et dixit: Domine exercituum, [c 1Kb] usquequo tu non misereberis Ierusalem, et urbium  Iuda, quibus iratus es? Iste septuagesimus annus est. Et respondit Dominus angelo qui loquebatur in me, uerba bona, et uerba consolatoria. LXX: uidi in nocte: et ecce uir ascendens super equum rufum, et ipse stabat inter duos montes umbrosos, et post eum equi rufi, et uarii, et albi, et dixi: Quid sunt isti, domine? Et dixit ad me angelus qui loquebatur in me: Ego ostendam tibi quid sint hec. Et respondit uir qui stabat inter montes, et dixit ad me: Isti sunt quos misit Dominus,  ut circuirent terram. Et responderunt angelo Domini, qui stabat inter montes, atque dixerunt: Circuiuimus omnem terram, et ecce omnis terra habitatur et quiescit. Et respondit angelus Domini, et dixit: Domine omnipotens, usquequo non misereberis Ierusalem, et urbium Iuda, quibus iratus es? Iste est septuagesimus annus. Et respondit Dominus angelo qui loquebatur in me, uerba bona, et sermones consolatorios. Primum disseramus historiam: uidi, inquit, per 784 noctem: non in die, sicut Moyses, qui Deum facie uidebat ad faciem: et Isaias qui loquebatur: uidi Dominum super thronum excelsum et eleuatum : antequam populus duceretur in captiuitatem, antequam Ierusalem destrueretur et templum; sed adhuc in seruitutis malis populo constituto,  ea que pro eis uidet, cernit in tenebris. Et ecce uir ascendens super equum rufum. Hunc Hebrei Michelem angelum putant, qui ultor iniquitatum et peccatorum sit Isrel. Et quod steterit inter myrteta que erant in profundo, Myrtos intelligi uolunt prophetas et sanctos, qui in medio captiui populi uersabantur, et erant in profundo: uirum autem, id est, Michelem, equi rufi et uarii, et albi sequebantur, ordine, ut existimant, commutato: ut albi Medos Persasque significent, quia sub ipsis dimissa captiuitas et templum instauratum est: uarii, Macedonas, quorum nonnulli amici, alii persecutores fuerunt (plenissime super hoc Danielis ; Rufi uero regnum Romanorum cruentum et sanguinarium, quod populum interfecerit,  templumque subuerterit. Alii uero ordinem qui scriptus est, conseruantes, uirum qui ascenderit super equum rufum, et equos rufos, uarios et albos, quatuor regna interpretantur. Primum et secundum sanguinarium, Assyrios et Chaldeos, quorum primi decem tribus sub Salmanasar duxere captiuas. Secundi Iudam et Beniamin, incensa Ierusalem ciuitate, temploque subuerso. Tertios et quartos uarios et albos, Medos significari putant et Persas: quorum alii clementes fuerunt, ut Cyrus, et Darius filius Hystaspis, et Assuerus, quem Greci Artaxerxem uocant, sub quo Esther impletur historia: alii crudeles, ut Cambyses, et ceteri. uidente ergo propheta uirum ascendentem super equum rufum, et post eum equos rufos, uarios, et albos, et  ignorante quod uiderat, uisionisque sue cupiente scire rationem, atque dicente: Quid sunt isti, domine mi? Angelus qui loquebatur in eo, promittit se esse dicturum: et illo reticente, uir qui stabat inter  myrteta, commemorat. Ista sunt regna quibus precepit Dominus, ut perambularent terram, et sue eam 785 subiicerent potestati. Denique angeli qui regnis et nationibus presidebant, non ad alium ueniunt, sed ad ipsum uirum et angelum Domini, qui stabat inter myrteta, et dicunt: Perambulauimus terram, et ecce omnis terra habitatur et quiescit. Et est sensus: Omnia sub nobis regna tuta sunt et pacata, nec aliqua premuntur angustia. Ex qua responsione angelus, qui interpellabat pro Isrel, occasionem accipit pro populo deprecandi, et dicit ad Dominum: Cum omnis orbis quietus sit et pacatus, quare, Domine, non misereris Ierusalem et urbium Iuda: maxime cum secundum promissa tua captiuitatis tempus expletum sit? Responditque Dominus  angelo qui loquebatur in propheta uerba bona, uerba consolatoria: bona, de futurorum promissione: consolatoria, de presentium necessitate. Hec iuxta litteram, ne uideremus celare nostros, que a peregrine lingue magistris didicimus. Ceterum Ecclesiarum magistri, noctem in qua cernitur uisio, obscuritatem mystice uisionis intelligunt. Posuit enim Deus tenebras latibulum suum . Et iuxta Septuaginta interpretes de eo dicitur: Abyssus sicut uestimentum amictus eius . uir autem qui ascendebat super equum rufum, Dominus Saluator est, qui [a 2Kb] dispensationem nostre carnis assumens, audit in Isaia: Quare rubra sunt uestimenta tua ? Hic qui nunc [b 1Kb] captiuo populo rufus ostenditur, in Apocalypsi Ioannis in candidis  uestibus, et in candido equo sedere describitur . Quod autem stare dicitur inter duos montes umbrosos , nouum et uetus sentiunt Instrumentum, quod densissimis foliis, et nemore, et umbrosis siluis dicitur esse coopertum, quia multis obscuritatibus inuolutum est. Myrteta autem que erant in profundo, inter que stare describitur, angelicas intelligunt potestates, que ei etiam in carne posito ministrarunt. uel certe montes  absolute et absque numero, plurimos sanctos sentire possumus et apostolos atque apostolicos uiros, qui totum orbem rufi, et uarii, et albi peragrasse memorantur. Quorum alii martyrio coronati sunt, et appellantur rufi. Alii  operibus et doctrina, et uarietate signorum, uarii nuncupantur. Alii uirginitatis integrorumque dogmatum, et puri cordis, [c 1Kb] quod cernit Deum, premia susceperunt. Denique interrogat propheta eumdem  uirum et angelum qui stabat inter myrteta, et dicit: Qui [Al. Quid] sunt isti, domine mi? Et angelus qui loquebatur in eo, sensus uidelicet prophetalis, promittit se ostensurum esse quod cernitur [Al. cernit]. Cumque promiserit, non ipse respondit, sed alter qui stabat inter myrteta, et dicit: Isti sunt quos misit Dominus, ut perambularent terram. A Domino enim missi sunt apostoli, ut totum orbem Euangelica predicatione complerent, qui postquam expleuerunt opus, reuersi sunt ad magni consilii angelum qui stabat inter eos, qui cum Apostolo loquebantur: Christi bonus odor sumus in his qui salui fiunt, et in his qui pereunt , et inter utriusque uocationis populos. Et dixerunt ad eum: Perambulauimus terram, impleuimus opus quod nobis  iniunctum est, et ecce omnis terra habitatur et quiescit, que ante deserta erat a Deo: nunc habitatio eius est, quiescit a bellis, a uitiorum preliis atque peccatis: quia hereditatem Domini suscepit reuertentis ad Patrem, atque dicentis: Pacem meam do uobis, pacem meam relinquo uobis . Quod autem plena misericordia postulatur, ut instante anno septuagesimo, misereatur Deus Ierusalem, et urbium Iuda, ad illam intelligentiam referunt: Quod quamdiu uera pax ueniat, et sabbatismus, et septem decadarum numerus, id est, annus septuagesimus impleatur, nec Ierusalem plenam recipiat libertatem, que interpretatur uisio pacis, et est Ecclesia, nec urbes Iuda, anime 787 Dominum confitentes. Denique Dominus repromittit uerba bona,  uerba consolatoria: quod nunc ex parte cernimus, et ex parte prophetamus . Cum autem uenerit quod perfectum est, destruantur que ex parte sunt: et liberati de Babylone huius seculi, clamemus: In conuertendo Dominus captiuitatem Sion, facti sumus sicut consolati .

 Et dixit ad me angelus, qui loquebatur in me: Clama, dicens: Hec dicit Dominus exercituum: zelatus sum Ierusalem et Sion zelo magno, et ira magna ego irascor [Al. irascar] super gentes opulentas: quia ego iratus sum parum, ipse [uulg. ipsi] uero adiuuerunt in malum. Propterea hec dicit Dominus: Reuertar ad Ierusalem in misericordiis: et domus mea edificabitur in ea, ait Dominus exercituum: et perpendiculum extendetur super Ierusalem.  LXX: Et dixit ad me angelus, qui loquebatur in me: Clama, dicens: Hec dicit Dominus omnipotens: zelatus sum Ierusalem et Sion zelo magno, et ira magna ego irascor super gentes que superimposite sunt: pro eo quod ego quidem iratus sum modicum, ipsi uero superpositi sunt in mala. Propterea hec dicit Dominus; conuertar ad Ierusalem in misericordia, et domus mea instaurabitur in ea, dicit Dominus omnipotens: et mensura extendetur super Ierusalem. Adhuc uerba bona, et uerba consolatoria hec sunt, que nunc propheta clamare precipitur: quod zelatus sit Dominus Ierusalem et Sion zelo magno. Qui autem  zelatur, amare se eam quam zelatur, ostendit, nequaquam dicens per Ieremiam: Sicut despicit mulier uirum suum, ita despexit me domus Isrel . Cui per Ezechielem Dominus loquebatur: Irascens iam non irascar tibi, et zelus meus recessit a te . Qui ergo zelatus est Ierusalem, et Sion , nunc irascitur super gentes opulentas, quas supra equos rufos et albos et uarios nominauit: quod ipse tradiderit eos ad corripiendum: ille uero seuierint in traditos; hic ut filium a pedagogo uoluerit emendari; ille ut hostem interficere, et punire conate sint. Cui simile est illud in Isaia: Ego dedi eos in manus tuas: tu autem non fecisti eis misericordiam. [a 1Kb] Senis aggrauasti iugum, et dixisti, ero in sempiternum  domina . Zelus autem 788 sic accipitur, ut ira. Ex quo loco conuincuntur heretici, qui ueteri detrahunt Testamento, quod irascens Deus non perdere cupiat eos in quos irascitur; sed emendare. Quia ergo, inquit, zelatus sum Ierusalem, et Sion zelo magno, quas aduersarii plusquam uolueram, depresserunt: idcirco hec dicit Dominus: Reuertar non in una misericordia, sed in multis misericordiis ad Ierusalem, et domus mea, id est, templum, edificabitur in ea sub Zorobabel, et Iesu filio Iosedec: et perpendiculum cementariorum extendetur super Ierusalem. Potest Ierusalem et Sion, uisio pacis et specula, que non bella huius seculi, nec humilia atque terrena, sed pacem atque concordiam, et celorum excelsa considerat,  Ecclesia intelligi. Cui propter uitia atque peccata, et refrigescentem quotidie caritatem irascens Dominus , tradet eam persecutionibus, ut quasi in conflatorio mundum aurum appareat, et argentum. Aduersarii uero quibus tradita est, eam delere innitentes. implent Ierusalem cruore cesorum a porta usque ad portam. Unde Dominus pacem et misericordiam repromittens, rursum eam edificaturum esse se dicit. Et perpendiculum siue funiculum secundum mensuras et ordines singulorum in ea esse tendendum. Quid sit autem funiculus, sequenti capitulo demonstratur, ubi dicit propheta: Leuaui oculos meos et uidi: et ecce uir, et in manu eius funiculus mensorum. Templum autem Dei quod aduersarii destruxerunt, potest et Domini uenerabile corpus  intelligi, de quo ipse dicebat: Soluite templum hoc, et ego in triduo suscitabo illud . Quod in passione destructum, in resurrectione suscitatum est, et omnium templorum seminarium atque exordium fuit, de quibus et Apostolus loquitur: uos estis templum Dei, et Spiritus sanctus habitat in uobis .

 Adhuc clama dicens: Hec dicit Dominus exercituum: adhuc affluent ciuitates mee bonis; et consolabitur adhuc Dominus Sion, et eliget adhuc Ierusalem. LXX: [b 1Kb] Et dixit ad me angelus qui loquebatur in me: Adhuc clama, dicens: Hec dicit Dominus omnipotens:  adhuc diffundentur ciuitates in bonis, et miserebitur 789 Dominus adhuc Sion, et eliget adhuc Ierusalem. Angelus qui supra dixerat ad prophetam: Clama: Hec dicit Dominus exercituum, nunc quoque impellit ut clamet, non uocis intensione, sed mentis: et hoc est quod clamandum precipit: Adhuc affluent ciuitates mee bonis quas nunc cernis a Babylonio igne uastatas, rursum rebus omnibus abundabunt, et presentibus bonis preteritam miseriam Dominus consolabitur, et eliget Ierusalem, quam paulo ante proiecerat. Quod si referimus ad Ecclesiam, cui uera bona et perpetua pollicetur, illa bona esse credenda sunt, de quibus scriptum legimus: uideas bona Ierusalem . Et in alio loco: Si uolueritis et audieritis me, que bona  sunt terre, comedetis . Et illud: Fidens eris in Domino, et eleuabit te super bona terre. Que sibi uir sapiens, cui Dominus incerta et obscura sue sapientie reuelarat, spe futurorum promittit, et dicit: Credo uidere bona Domini, in terra uiuentium . His bonis post seuissime persecutionis incendia, que et a gentilibus, et ab hereticis Arianis Ecclesie Domini pertulerunt, pace reddita, uidemus Domini Ecclesias affluere, et consolatam Sion, et electam Ierusalem, quas dudum abiecerat. Hoc ipsum et de templo Domini, et de unoquoque credentium intelligere possumus. Quidam consolatam Sion, et electam Ierusalem et cetera que in hunc modum a prophetis omnibus predicantur, ad celestem Ierusalem referunt, que  destructa per ruinam, per uirtutes edificanda sit. Que nos omnia rectius super Ecclesia interpretabimur.

 Et leuaui oculos meos et uidi: et ecce quatuor cornua, et dixi ad angelum qui loquebatur in [Al. ad] me: Quid sunt hec? Et dixit ad me: Hec sunt cornua que uentilauerunt Iudam, et Isrel et Ierusalem. Et ostendit mihi Dominus quatuor fabros, et dixi: Quid isti ueniunt facere? Qui ait, dicens: Hec sunt cornua que uentilauerunt Iudam per singulos uiros, et nemo eorum leuauit caput suum, et uenerunt isti deterere ea, ut deiiciant cornua gentium que eleuauerunt cornu super terram Iuda, ut dispergerent eam. LXX: Et leuaui oculos meos et uidi: et ecce quatuor cornua, et dixi ad angelum qui loquebatur in  me: Quid sunt hec, Domine? Et dixit ad me: Hec sunt cornua que disperserunt Iudam, et Isrel, 790 et Ierusalem. Et ostendit mihi Dominus quatuor fabros, et dixi: Quid isti ueniunt facere? Et dixit: Hec sunt cornua que disperserunt Iudam, et Isrel confregerunt: et nullus eorum leuauit caput: et egressi sunt isti ut exacuant ea in manibus suis. Quatuor cornua, gentes sunt que eleuauerunt cornu super terram Domini, ut dispergerent eam. Quatuor cornua que uentilauerunt, et disperserunt Iudam, et Isrel, et Ierusalem, quatuor gentes esse, Babylonios, Medos atque Persas, et Macedonas, ac Romanos, et nunc Dominus a propheta interrogatus exponit, et Daniel plenissime replicat. Qui in uisione imaginis  que habebat aureum caput, et pectus argenteum, et subumbilicum eneum, et crura, ac pedes ferreos et fictiles, has quatuor gentes interpretatus est . Et rursum in alia uisione quatuor bestias, leenam et ursum, et pardum, et aliam horribilem bestiam, cuius nomen non posuit, easdem gentes sub alia figura monstrauit. Medos autem et Persas unum regnum esse post uictoriam Cyri, non ambiget [Al. ambigit], qui et seculares et sacras litteras legerit. Et rectissime pro regnis cornua posuit, hanc habente Scriptura sancta consuetudinem, ut regnum semper interpretetur in cornibus, ut est illud: Et exaltauit cornu Christi sui . Et in alio loco: Et erexit cornu salutis nobis, in domo Dauid pueri sui . Et decem cornua  in ultimo regnatura, idem Daniel propheta testatur . Eo ergo tempore quo hec uisio cernebatur, iam Babyloniorum regnum preterierat, instabat Persarum atque Medorum, futurum erat Grecorum atque Macedonum, et Romanorum. Que Babylonii, que Medi atque Perse, que Greci, id est, Macedones fecerint Iude, Isrel, et Ierusalem, uir eruditus agnoscit, maxime sub Antiocho, cognomento , sub quo Machabeorum historia texitur. Post aduentum quoque Domini Saluatoris, quando circumdata est Ierusalem, que sustinuerint Isrelite, et Euangelium ante denuntiat , et Iosephus historie Iudaice scriptor uernaculus plenissime edocet. Ista cornua uentilauerunt, et disperserunt Iudam, per singulos propemodum uiros,  ut nemo eorum graui malorum pondere depressus leuaret caput. Quatuor quoque fabros, siue artifices quos Greci uocant, 791 non ipse propheta conspicit, sed ei Dominus ostendit, et exponit qui sint fabri et artifices, quos nos angelos intelligimus obedientes Dominice potestati ut quod gentes destruxerant, isti edificent. Hoc autem, pro quo nos ex Hebreo interpretati sumus: uenerunt isti deterere ea, regna uidelicet, Septuaginta interpretati sunt: uenerunt isti exacuere ea, in manibus suis. Exacuere ea autem, pro deterere accipiendum est. uel certe deterere, ut omnia sub Christi iugo colla submittant, et non  cum exacuta fuerint, peiora fiant. Si enim ad hoc ueniant angeli, ut malos peiores faciant, non fabri appellandi sunt, id est,  destructores malorum, et edificatores bonorum; sed et ipsi pro malis et destructoribus accipiendi. Et hoc notandum quod ista quatuor cornua gentium, unum contra populum Dei cornu eleuauerint; non enim regnauerunt pariter, et simul oppresserunt Isrel, sed sibi inuicem successerunt, Babyloniis, Medi et Perse. Persarum regno, regnum Macedonum; regno Macedonum, imperium Romanorum. Hec sequentes historie ordinem diximus. Quod autem oculos propheta leuasse se dicit, illi spiritualiter sensui coaptandum est: Leuaui oculos meos in montes, unde ueniet auxilium mihi . Et: Leuate oculos uestros, et uidete regiones, quoniam iam albe sunt ad metendum . Et quod in Isaia legimus: Dixit sanctus,  Leuate oculos uestros, et uidete quis ostendit hec omnia ? Eleuatione ergo oculorum opus est et intelligentia spirituali, ut uideamus contrarias fortitudines, que contra nos eleuauerunt cornu suum: et de quibus Apostolus loquitur: Non est nobis colluctatio aduersus carnem, et sanguinem: sed aduersum principatus, aduersum potestates, aduersum mundi huius rectores tenebrarum istarum, aduersum spiritualia nequitie in celestibus . Hos quatuor aduersarios, qui contra Sanctos semper dimicabant, Christus oppressit adueniens. Et de his Psalmista congeminat: Super aspidem et basiliscum ambulabis, et conculcabis leonem et draconem . Possumus quatuor cornua, que regnauerunt contra populum Dei, et quatuor accipere, que eruditi non uerbum  de uerbo exprimentes passiones, sed perturbationes interpretantur, egritudinem animi et gaudium: 792 duo presentia, et duo futura, metum et cupiditatem, de quibus et illustris peta significat :

Hinc metuunt, cupiuntque, dolent, gaudentque.
Aduersum has, quatuor fabri, et  medici, bonique artifices, non cernuntur a propheta, necdum enim absque ostensione Dei per se eos uidere poterat, sed ostenduntur ei a Domino, quatuor scilicet uirtutes, prudentia, iustitia, fortitudo, temperantia, de quibus plenissime in Officiorum libris Tullius disputat, scribens proprium quoque de quatuor uirtutibus librum.  Qui ergo uitia destruunt, uirtutes edificant, omnesque sancti, qui hec remedia possidentes instaurant semper Ecclesiam, fabri appellandi sunt. Unde et Apostolus loquebatur: Quasi sapiens architectus fundamentum posui . Et iratus Dominus de Ierusalem ablaturum esse se dicit architectum et uirum sapientem . Et ipse Dominus, Dei omnipotentis Filius et Creatoris [Al. Creator] omnium, fabri filius appellatur. Legi in cuiusdam Commentariis, quatuor fabros, quatuor Euangelistas intelligi, qui oppressum Isrelem, sensum uidelicet uidentem Deum, et Iudam Dominum confitentem, et Ierusalem uisionem pacis, in pristinam sedem restituant, et quos uitiorum gentes disperserant de Ecclesia, per predicationem Euangelii retraxerunt  ad salutem.

 Et leuaui oculos meos, et uidi: et ecce uir, et in manu eius funiculus mensorum. Et dixi: Quo tu uadis? Et dixit ad me, ut metiar Ierusalem, et uideam quanta sit latitudo eius, et quanta longitudo eius [Al. altitudo illius]. LXX: Et leuaui oculos meos, et uidi: et ecce uir, et in manu eius funiculus geometre, et dixi ad eum: Quo tu uadis? Et dixit ad me, ut dimetiar Ierusalem, et uideam quanta sit latitudo eius, et quanta longitudo. Qui  prius oculis eleuatis in quatuor cornibus tristia uiderat, nunc rursum oculos leuat, ut uideat uirum, de quo scriptum est: Ecce uir, Oriens nomen eius ; de quo et supra legimus: Et ecce uir ascendens super equum rufum, et stabat inter myrteta que erant in profundo, siue, inter montes umbrosos . Et de quo Pater loquitur: Hic edificauit ciuitatem meam , cuius artifex et conditor, Deus est. Hic et ab Ezechiele cernitur, habens funiculum in manu, et calamum 793 ad mensuram cubiti uirilis, ut metiatur Ierusalem, cuius descriptionem, id est, latitudinem, et longitudinem, idem propheta mystico sermone prosequitur . Quidam putant hoc ex parte completum sub Zorobabel, et Iesu, et Esdra, et Nehemia, et ceteris  ducibus siue regibus, qui usque ad aduentum Domini Saluatoris populum rexerunt Isrel. Alii uero, et maxime Iudei in mille annorum regno interpretantur, corporales corporalia requirentes. Nostrorum autem plerique referunt ad celestem Ierusalem, et hanc dicunt iterum exstruendam, que ruina animarum peccatricum fuerat destituta. Hoc heretici suspicentur. Ceterum nos montem Sion, et matrem primitiuorum atque sanctorum interpretemur Ecclesiam, que edificata est in passione Domini et resurrectione, et quotidie edificatur ab eo qui nouit mensuras, et merita singulorum. Quod de Ecclesia diximus, potest et de animabus accipi credentium, que quotidie edificantur a Domino, et cernunt pacem eius que apostolis est relicta.

  Et ecce angelus qui loquebatur in me, egrediebatur; et angelus alius egrediebatur in occursum eius, et dixit ad eum: Curre, loquere ad puerum istum, dicens: Absque muro habitabitur Ierusalem, pre multitudine hominum et iumentorum in medio eius. Et ego ero ei, ait Dominus, murus ignis in circuitu, et in gloria ero in medio eius. LXX: Et ecce angelus qui loquebatur in me stabat, et angelus alius egrediebatur in occursum eius, et dixit ad eum dicens: Curre et loquere adolescentulo illi, dicens: Frugifera habitabitur Ierusalem a multitudine hominum et iumentorum in medio eius. Et ego ero illi, dicit Dominus, murus ignis in circuitu, et in gloriam ero in medio eius. Angelum qui loquebatur in propheta, et stabat, siue ut in Hebraico legitur, egrediebatur, [a 1Kb] hoc enim  significat IASA , Hebrei Michelem putant. Et alterum angelum qui egrediebatur et ueniebat in occursum eius, Gabrielem suspicantur, qui loquitur ad Michelem, ut loquatur prophete, quantam rerum omnium abundantiam, et multitudinem hominum, et iumentorum, firmitatemque murorum habitura sit Ierusalem, que in presentiarum usque ad fauillam, et cineres uideatur esse destructa. Nos autem iuxta spiritualem 794 sensum, hec omnia interpretemur in Ecclesia, que absque muro, siue ut Septuaginta  transtulerunt, , id est, frugum omnium abundantia habitetur, et habeat multitudinem hominum, ac iumentorum, et Dominus ignis sit in circuitu eius, et ipse in medio illius uersetur in gloria. Ista est ciuitas de qua alibi legimus: Gloriosa dicta sunt de te, ciuitas Dei . Et rursum: Magnus Dominus et laudabilis nimis, in ciuitate Dei nostri, in monte sancto eius . In hac quicumque habitat, dicere potest: Ego autem sicut oliua frugifera in domo Dei . Et: Dominus regit me, et nichil mihi deerit: in loco pascue ibi me collocauit. Super aquas refectionis educauit me . Et habitabitur, inquit, Ierusalem pre multitudine hominum et iumentorum absque muro, siue frugum omnium abundantia. Quidam, homines  et iumenta duos populos interpretantur, Iudeorum atque Gentilium, quod illi qui in Lege uersati uenerint ad fidem Christi, homines appellati sint: nos autem qui post idololatriam quasi in deserto Legis et solitudine fuimus prophetarum, et eius recepimus passionem, iumenta dici debeamus. Alii autem rationabiles quosque et Scripturarum eruditos scientia, homines intelligi uolunt: iumenta uero simplices quosque credentium, et de his dici: Homines et iumenta saluos facies , Domine . Hec iumenta, et hec animantia audiunt boni pastoris uocem, et cognoscunt, et sequuntur eum: qui ipse est et pastor, quia regit nos; et ostium, quia per illum in Ecclesiam, et ad Patrem ingredimur ; et murus ignis in circuitu, ut credentes  et habitantes in medio calefaciat , qui prius frigore caritatis intepuerant, et possint spiritu esse feruentes. Lupos autem et seuissimas bestias (de quibus scriptum est: Ne tradas bestiis animam confitentem tibi : et quorum fructus est, fenum, ligna, stipula  suo igne consumat; et qui aduersariis ignis est, sit in medio credentium gloria. Quod autem murus Ierusalem sit Dominus, et in alio loco legimus: Montes in circuitu eius, et Dominus in circuitu populi sui . [a 10Kb] Hec omnia Iudei sub , quem sibi spe uanissima repromittunt, putant carnaliter esse uentura, quod tantam Ierusalem habitura sit beatitudinem, 795 ut pre multitudine hominum et omnium  iumentorum, murum habere non possit; sed murus sit ipsius Domini defensio, et illius in medio habitantis gloria perfruatur.

 O o fugite de terra Aquilonis, dicit Dominus: quoniam in quatuor uentos [Al. uentis] celi dispersi uos, dicit Dominus. O Sion, [b 1Kb] surge que habitas apud filiam Babylonis. Quia hec dicit Dominus exercituum, post gloriam misit me ad gentes, que spoliauerunt  uos: qui enim tetigerit uos, tangit pupillam oculi eius. Quia ecce ego leuo manum meam super eos, et erunt prede his qui seruiebant sibi, et cognoscetis quia Dominus exercituum misit me. LXX: O o fugite de terra Aquilonis, dicit Dominus, quia de quatuor uentis celi congregabo uos, dicit Dominus. In Sion saluamini, qui habitatis filiam [Al. in filia] Babylonis. Hec enim dicit Dominus omnipotens: post gloriam misit me ad gentes que spoliauerunt uos: quia qui tetigerit uos, quasi [c 1Kb] qui tangat pupillam oculi eius: Ecce ego inferam manum meam super eos, et erunt prede his qui seruierant eis, et cognoscetis quia Dominus omnipotens misit me. Plage orbis, quas Greci appellant , iuxta situm Ierusalem intelliguntur et templi. Assyrii ergo et Babylonii, qui Dei populum  uastauerunt, habitant in terra Aquilonis. Denique in Ieremia , olla que iuxta Ezechiel  plena est carnibus  a facie Aquilonis accenditur. Quia igitur angelus preceperat qui occurrerat angelo prophetanti in Zacaria, ut loqueretur ad puerum , et diceret ei: Absque muro habitabunt [Al. habitabitur] Ierusalem, et reliqua. Nunc idem ad eos fit sermo Domini qui habitant in Aquilone: ut a uentis quatuor congregentur, in quos fuerant in toto orbe dispersi, et reuertantur in Sion qui habitabant in Babylone. uel certe ita: Qui in quatuor plagis [Al. partes] celi  dispersi estis, fugite de terra Aquilonis, et, o Sion, que nunc habitas in Babylone, fuge et reuertere ad pristinam sedem. Quod autem tertio, casu uocatiuo dicitur o, exhortatio ad fugam est, ut non semel, 796 sed crebrius ad fugiendum sciant se esse commonitos. Dicendum et aliter: Aquilo uentus durissimus est, qui durissima habitatorum suorum corda facit, et a quo succenduntur mala super omnes qui habitant in terra, et ad quem iuxta hunc ipsum Zacariam prophetam, egrediuntur equi nigri, ut in sua regione consistant . Ille quoque qui in Isaia gloriabundus dixerat: In celum ascendam, super sidera celi ponam thronum meum, sedebo in monte sublimi, super montes excelsos in Aquilone , in frigidissimo terrarum loco regnum  habere se iactat. Legimus in alio loco: Ecce fumus ab Aquilone uenit : et qui procul a sancta urbe discesserant, dicitur de eis: Ecce isti de longe ueniunt ab Aquilone et mari . Et per Ieremiam Spiritus sanctus loquitur, prouocans eos qui in captiuitate sunt, ut redeant Ierusalem: uade et lege sermones meos istos ad Aquilonem, et dices: Reuerte ad me, habitatio Isrel, dicit Dominus . Precipitur itaque nobis qui habitauimus ad Aquilonem, et calorem Dominici feruoris amisimus, qui dispersi sumus in orbe terrarum, et de quibus Euangelium predicat, quod in quatuor uentos mittat angelos suos Dominus , et congreget nos, et qui in huius seculi [a 1Kb] uitiis et confusione uersamur: ut fugiamus in Sion Ecclesiam Domini, et humilia relinquentes, in specula eius et sublimitate dogmatum consistamus. Quod autem sequitur: Hec dicit Dominus exercituum, post gloriam misit me, et reliqua, uox Saluatoris loquentis inducitur, qui omnipotens Deus a Patre omnipotente missum se esse dicit, non iuxta id quod omnipotens est; sed iuxta id quod post gloriam missus est. Qui cum in forma Dei esset, non rapinam arbitratus est equalem  se esse Deo, sed semetipsum exinaniuit formam serui accipiens, et factus est obediens Patri usque ad mortem, et mortem crucis . Nec mirum quod Christus dicatur omnipotens, ex cuius persona legimus in Apocalypsi Ioannis: Hec dicit testis fidelis, initium creature Dei, qui est, et erat, et uenturus est, Dominus Deus omnipotens . Illud quoque quod in uicesimo tertio psalmo legimus: Leuate portas, principes, uestras, et 797 eleuamini, porte eternales, et introibit rex glorie  assumpte: Quis est iste rex glorie? Dominus uirtutum ipse est rex glorie, refertur ad Christum. Ubi enim nos legimus Dominus uirtutum, in Hebraico scriptum est  SABAOTH , quod a LXX interpretibus in omnipotentem uertitur. Ex quo intelligimus, ubicumque Dominus uertutum de Christo dicitur, omnipotentem eum debere intelligi. Nec mirum si Christus dicatur omnipotens: Cui tradita est omnis potestas in celo et in terra . Et qui dicit: Omnia que Patris sunt, mea sunt . Si autem omnia, id est, [b 1Kb] Deus ex Deo, Dominus ex Domino, lumen de lumine, ergo et ex omnipotente omnipotens: neque enim fieri potest, ut quorum una natura est, diuersa sit gloria. Missus est ergo post gloriam diuine maiestatis ad gentes, que spoliauerunt populum Dei, ut qui eos fuerant ante predati, prede sint seruientibus sibi, et omnis quondam seruientium turba cognoscat, quoniam omnipotens Deus miserit  eum. Quod autem dicit: Qui tetigerit uos, tangit pupillam oculi eius; tactum pro uexatione et iniuria accipe, iuxta illud quod legimus: Nolite tangere christos meos, et in prophetis meis nolite malignari . Qui enim sanctos Domini tetigerit, sic est quasi uexare cupiat pupillam oculi eius, et illum nitatur clara luce priuare, de qua loquitur in Euangelio: uos estis lux mundi . Eleuat autem Deus manum suam, ut percutiat gentes aduersarias, et populum suum, [c 1Kb] uel in Ierusalem reducat, uel in Ecclesiam. Gentes aduersarias iuxta tropologiam,  contrarias accipe fortitudines, que quotidie peccatores sue subiiciunt potestati, et sibi eos seruire compellunt.

 Lauda et letare, filia Sion, quia ecce ego uenio, et habitabo in medio tui, ait Dominus. Et applicabuntur gentes multe ad Dominum in die illa, et erunt mihi in populum, et habitabo in medio tui, et scies quia Dominus exercituum misit me ad te. Et possidebit Dominus Iudam partem suam in terra sanctificata, et eliget adhuc Ierusalem. LXX Letare et gaude, filia Sion, quia ecce ueniam, et 798 habitabo in medio tui, dicit Dominus: et confugient gentes multe ad Dominum in die illa, et erunt ei in populum, et habitabunt in medio tui: et scies quoniam Dominus omnipotens misit me ad te, et possidebit Dominus  Iudam partem suam in terra sancta, et eliget adhuc Ierusalem. Et hec adhuc ex persona Domini intelligenda: quod hortetur populum suum de captiuitate in sedem pristinam restitutum gaudere atque letari, quod ipse Dominus ueniat, et habitet in medio eius, et multe gentes crediture sint in eum, de quibus dicitur: Postula a me, et dabo tibi gentes hereditatem tuam, et possessionem tuam terminos terre : et habitet in medio eius loquens ad discipulos: Ecce ego uobiscum sum omnibus diebus, usque ad consummationem seculi . Et possideat Dominus Iudam partem suam confitentem, et credentem nomini suo, et non alibi possideat, nisi in terra sancta, que interpretatur Ecclesia, et eligat adhuc Ierusalem, quam tentationi in persecutionibus dereliquerat.  Iudeorum alii putant sub Zorobabel et Iesu, Esdra et Nehemia, hec ex parte completa, maxime quoniam Ierusalem eligitur, et possidetur Iudas: due uidelicet tribus que reuerse sunt de captiuitate Babylonica, et appellate sunt Iudas, et non Isrel, qui [Al. quia] apud Medos huc usque uersantur. Alii uero in futurum differunt, quod tunc crediture sint gentes in eum qui mittatur a Domino, et eligenda sit Ierusalem, cum utique iam omnes gentes crediderunt in Dominum Saluatorem, nec possit eligi que omnino destructa est. Recte autem post captiuitatem filia Sion prouocatur ad gaudium, de qua et in psalmo dicitur: Cum conuerterit Dominus captiuitatem [d 1Kb] populi sui, exsultabit Iacob, et letabitur Isrel .

  Sileat omnis caro a facie Domini, quia consurrexit de habitaculo sancto suo. LXX: Timeat omnis caro a facie Domini, quoniam surrexit de nubibus sanctis suis. Cum hec ita se habeant, et possessurus sit Dominus Iudam partem suam, et electurus Ierusalem, omne hominum genus Domini formidet aduentum, quia surrexit de habitaculo sancto suo. Surgere autem Dominus 799 dicitur, et quasi euigilare de somno, quando consurgit in uindictam populi sui, iuxta illud quod scriptum est: Exsurge, ut quid dormis, Domine ? siue iuxta LXX  qui dixerunt, surrexit de nubibus sanctis suis, patriarchas, prophetas, et apostolos intellige, quibus mandauit Dominus ne pluant super Isrel imbrem. Iste sunt nubes, de quibus scriptum est: Et nubes spargant iustitiam : neque enim nubes iste corporee, in quas er densior cogitur, possunt pluere iustitiam. In his et cum his nubibus Dominus in Euangelio uenturum se esse dicit . Et in Isaia legimus, quod Dominus in Aegyptum uenerit in nube leui . Aegyptus mundus accipitur, in quem Dominus descendisse memoratur in carne, que edita de utero uirginali, nullo humani seminis et peccatorum pondere grauabatur. Quod autem omnis caro, non absolute hominum, et bestiarum, et uolatilium, et piscium; sed specialiter hominum accipiatur, illa  Scriptura significat: Exaudi orationem meam, ad te omnis caro ueniet . Neque enim ad Dominum omnis caro irrationabilium uentura est animantium; sed illa que donum sancti Spiritus susceptura est, et de qua dicitur: Effundam de spiritu meo super omnem carnem, et prophetabunt filii uestri et filie uestre .

 Et ostendit mihi [a 1Kb] Iesum sacerdotem magnum stantem coram angelo Domini: et Satan stabat a dextris eius, ut aduersaretur ei. Et dixit Dominus ad Satan: Increpet Dominus in te, Satan, et increpet Dominus in te qui elegit Ierusalem. Numquid non iste torris est erutus de igne? Et iehsu erat indutus uestibus sordidis, et stabat ante faciem angeli, qui respondit, et ait ad eos qui stabant coram se, dicens:  Auferte uestimenta sordida ab eo. Et dixit ad eum: Ecce abstuli a te iniquitatem tuam, et indui te mutatoriis. Et dixit: Ponite cidarim mundam super caput eius, et posuerunt cidarim mundam super caput eius, et induerunt eum uestibus. LXX: Et ostendit mihi Dominus Iesum sacerdotem magnum, stantem ante faciem angeli Domini, et diabolus stabat a dextris eius, ut aduersaretur ei. Et dixit Dominus ad diabolum: Increpet Dominus in te, diabole, et increpet in te Dominus qui elegit Ierusalem. Nonne iste ut torris est 800 erutus de igne? Et iehsu indutus erat uestibus sordidis, et stabat ante faciem angeli, et respondit, et ait ad astantes coram facie sua, dicens: Auferte uestimenta sordida ab eo. Et dixit ad eum: Ecce abstuti a te iniquitates tuas; et induite eum poderem, et imponite cidarim  mundam super caput eius, et imposuerunt cidarim mundam super caput eius, et circumdederunt eum uestimentis. Antequam ueniamus ad intelligentiam spiritualem, quomodo Hebrei locum istum edisserant, strictim breuiterque dicendum est. Iesum sacerdotem magnum, quem Greci , Latini pontificem uocant, filium Iosedec intelligi uolunt, qui cum Zorobabel populo prefuit. Ex cuius dextris stabat aduersarius  ut aduersaretur ei. Et recte stabat a dextris illius, non a sinistris, quia uera erat accusatio, eo quod et ipse cum ceteris alienigenam accepisset uxorem, quod  in Esdra et in Malachia, qui hunc prophetam sequitur, plenissimum scriptum est . Dixitque Dominus ad Satan, ad accusatorem, et ad aduersarium eius, ipse est enim inimicus et uindex, ac accusator fratrum suorum: Increpet Dominus in te, Satan: ut, pluit Dominus a Domino: et increpet Dominus in te, qui elegit Ierusalem. Cum ergo de cunctis Iude urbibus nunc electa sit Ierusalem, nequaquam ei imputante Domino peccata que fecit, cur quasi torrem, quem uulgo titionem uocant, Iesum conaris obruere, qui de Babylonia captiuitate quasi semiustus euasit? Quod autem sequitur: iehsu erat indutus uestibus sordidis, tripliciter interpretantur. uel ob coniugium illicitum, uel ob peccata populi, uel propter squalorem captiuitatis. Angelus autem  ante cuius faciem stabat iehsu, precepit ceteris angelis ex persona Domini, ut auferrent ab eo sordida uestimenta, de quibus supra diximus. Qui cum preceptum opere complessent rursum idem angelus loquitur ad Iesum: Ecce abstuli a te iniquitatem tuam: hec sunt sordida uestimenta, et indui te mutatoriis, hoc est, Isrelitem tibi coniugem copulaui, pro quo Septuaginta transtulerunt quam nos tunicam talarem possumus dicere, eo quod usque ad talos et pedes [Al. ad pedes et talos] defluat. Quodque 801 sequitur: Ponite cidarim mundam super caput eius, pro cidari in Hebreo legimus SANIPH , que mitra a plerisque dicitur, et in hac uolunt intelligi sacerdotii dignitatem, quod, ablatis sordibus peccatorum, mundum habuerit sacerdotium. Hec  Iudei. Nostri autem ita disserunt, sacerdotem esse magnum, ad quem dicitur: Tu es Sacerdos in eternum, secundum ordinem Melchisedec . Qui quoniam per se uideri non potest, a Domino prophete ostenditur stans coram angelo Domini, quem uolunt magni consilii esse angelum, non quod alter et alter sit, aut duas personas recipiamus in Filio; sed quod idem atque unus, et quasi homo sordidatus ostenditur, et quasi angelus mediator hominum et Dei apparere dicatur. Non autem esse Iesum filium Iosedec, ex hoc conantur ostendere, quod non sit appositum in presenti loco, filius Iosedec, qui in aliis locis, et ubi uere de Iesu dicitur filio Iosedec, semper patris cognomine censeatur. Stans igitur cernitur iehsu, et stabili consistens  gradu: et Satan stabat a dextris eius, ut aduersaretur ei. Tentatus enim est per omnem modum absque peccato. Et in Euangelio ad eum tentator accedit, querens semper dextris eius et uirtutibus contraire. Quodque sequitur: Increpet Dominus in te, Satan, et increpet Dominus in te qui eligit Ierusalem, sic edisserunt, quia Pater et Filius Dominus est, et in centesimo nono psalmo legimus: Dixit Dominus Domino meo, sede a dextris meis: Dominus de altero Domino loquitur, non quod ipse Dominus qui loquitur, increpare non possit; sed quod ex unitate nature, cum alter increpauerit, increpet ipse qui loquitur. Qui enim uidet  Filium, uidet et Patrem : et iste est qui elegit Ierusalem, Ecclesiam que pacem Domini contemplatur. Torris autem de igne erutus, rectissime intelligi potest, qui cum in Babylone fuerit, non est Babylonio igne consumptus, nec flamma seculi huius attactus. Unde et Moyses in solitudine cernit uisionem magnam, in qua ardebat rubus, et non comburebatur . Hic iehsu erat indutus uestibus sordidis; qui cum non fecisset peccatum, pro nobis peccatum factus est, et ipse infirmitates nostras portat, 802 et pro nobis dolet, et nos reputauimus eum esse in dolore, et in plaga, et in angustia. Ipse uero uulneratus est, [a 1Kb] propter peccata nostra . Et in Apostolo legimus: Christus redemit nos de maledicto Legis, factus pro nobis maledictum .  Hic in uicesimo primo psalmo loquitur: Longe a salute mea uerba delictorum meorum . Et in sexagesimo octauo psalmo: Deus, tu scis insipientiam meam, et delicta mea a te non sunt abscondita . Que uniuersa appellantur sordida uestimenta, et auferentur ab eo cum peccata nostra deleuerit, ut quia ille sordidis indutus est uestibus, nos resurgentes in eo audiamus post baptisma: Candida sint semper uestimenta tua : credentiumque omnis Ecclesia audit per Isaiam: Lauamini, mundi estote . Et de ipsa prophetatur in Cantico canticorum: Que est ista que ascendit dealbata ? autem, incarnationem eius accipe, que de terra est, et significatur in pedibus. Cidarim mundam super  caput illius, splendorem diuine maiestatis intellige, ut unus atque idem secundum hominem , secundum Deum cidari ornatus esse uideatur.

 Et angelus Domini stabat, et contestabatur angelus Domini Iesum, dicens: Hec dicit Dominus exercituum: Si in uiis meis ambulaueris, et custodiam meam custodieris, tu quoque iudicabis domum meam, et custodies atria mea, et dabo tibi ambulantes de his qui nunc hic assistunt. LXX: Et angelus Domini stabat: et contestabatur angelus Domini ad Iesum, dicens: Hec dicit Dominus omnipotens: Si in uiis meis ambulaueris, et precepta mea custodieris, et tu iudicabis domum meam; et si custodieris atrium meum, dabo tibi qui conuersentur in medio stantium istorum. Hebrei cepte interpretationis ordinem  prosequentes, ad Iesum filium Iosedec ab angelo Domini hec dicta intelligunt: quod post ablationem uestium sordidarum, et restitutam mundi sacerdotii dignitatem, precipiatur ei iuxta illud quod in Euangelio scriptum est: Ecce sanus factus es, ultra noli peccare, ne quid tibi deterius fiat ; et repromittitur ei premium, si in uiis Domini ambulauerit, et eius precepta seruauerit, quod et ipse iudex sit domus eius, id est, pontifex perseueret in templo, et custodiat atria eius, atque uestibula, 803 et det ei Dominus ex angelorum numero  quorum  circumualletur auxilio, et ab omni hostium fraude securus sit. Iuxta nostros, qui hec omnia referunt ad Dominum Saluatorem, hoc uidetur esse difficile, quod Iesu ab angelo dicitur: Si ambulauerit in uiis Domini, et eius precepta seruauerit, ipse quoque iudicet domum eius, et custodiat atria illius, et det ei Dominus ambulantes de his qui assistant ei. Quod facile soluitur, si consideremus eum, qui formam serui est dignatus assumere . Et cum diues esset, pro nobis pauper factus est . Quidquid igitur de membris dicitur, refertur ad corpus: noster profectus, Domini uictoria est. Cumque nos peruenerimus in uirum perfectum, in mensuram etatis plenitudinis Christi , ille iudicabit domum Dei, secundum id quod Apostolus  dixit: Christus autem sicut filius super domum eius, cuius domus sumus nos . Et ad Timotheum: Si tardauero, ut scias quomodo debeas in domo Dei conuersari, que est Ecclesia Dei uiuentis, columna et firmamentum ueritatis . Et non solum iudicabit domum eius; sed custodiet atria Domini, de quibus scriptum est: Adorate Dominum in atrio sancto eius . Iudicabit autem, siue diiudicabit, dominum eius, et pro meritis singulorum, alii dans decem ciuitates, et alii quinque , et alios in Ecclesia constituens prophetas, et alios apostolos, alios doctores, alios signa facientes , alios pro oculis habens, alios pro manibus, alios pro pedibus, iuxta illud quod legimus: Deus stetit in synagoga deorum, in medio autem  deos diiudicat . Dedit quoque ei de angelorum numero ministros, qui in carne constituti, similes angelorum sunt, et de quibus Apostolus loquebatur: Noster municipatus in celestibus est . Si enim angeli non nubunt neque nubuntur, et qui in uirginali continentia perseuerant, similes angelorum sunt , cur non putemus angelice dignitatis apostolos, et sanctos quosque datos Iesu, qui assistant ei in Ecclesia, et numquam fluctuantes habeant pedes, sed cum stante stent Domino?

 Audi, Iesu sacerdos magne, tu et amici tui qui habitant coram te, quia uiri portendentes sunt. Ecce enim ego adducam 804 seruum meum Orientem, quia ecce lapis quem dedi coram Iesu, super lapidem unum septem oculi sunt. LXX: Audi ergo, Iesu  sacerdos magne, et proximi tui qui sedent ante faciem tuam, quia uiri , id est, portentorum spectatores sunt, quia ecce ego adducam seruum meum Orientem, quia lapis quem dedi ante faciem Iesu super lapidem unum, septem oculi sunt. Nostri in hoc loco arctantur a Iudeis, quod iuxta consequentiam textumque sermonis magis debeant Iesum sacerdotem intelligere filium Iosedec, quam Dominum Saluatorem. Si enim ad Dominum sermo est, et ad Christum dicitur: Audi, Iesu sacerdos magne: quis est de quo infertur: Ecce ego adducam seruum meum Orientem, qui alio nomine lapis appellatur, et datus est coram  Iesu, et super hoc lapide septem sunt oculi? Econtrario nostri nituntur asserere, et Iesum sacerdotem magnum, et Orientem, et lapidem, secundum diuersas intelligentias Christum appellari. Sed hoc quomodo de ipso [Al. seipso] dicatur ad eum quasi de altero, exponere difficillimum est. Qui igitur Iesum uolunt esse filium Iosedec sacerdotem magnum, amicos eius qui habitant, uel sedent coram eo, et qui uiri sunt portendentes, discipulos eius interpretantur et prophetas. Prophete enim in signum sunt positi futurorum. Quid est igitur quod iehsu et amici eius coguntur audire: Adducam seruum meum orientem, et reliqua? Supra promiserat [Al. permiserat] Deus iehsu filio Iosedec sacerdoti magno, quod si in uiis eius ambulasset, et eius precepta seruasset,  ipse diiudicaret domum eius, et atria eius custodiret, et daret ei ministros angelice dignitatis: nunc ei dicit et amicis illius, plenam felicitatem, et perfectam beatitudinem tunc futuram, quando uenerit Oriens, de quo scriptum est: Ecce uir Oriens nomen eius . Et in Malachia: Orietur in [Al. tacet in] uobis timentibus nomen meum sol iustitie, et sanitas in pennis eius . Et in Numeris: Orietur stella ex Iacob, et [a 1Kb] homo ex Isrel . In Euangelio quoque apertissime de Christo legimus: In quibus uisitabit nos Oriens ex alto: Illuminare eos qui in tenebris et in umbra mortis sedent, ad dirigendos pedes nostros in uiam pacis . Qui Oriens ipse dicitur et lapis angularis , quia populum utrumque  805 coniungat, et duos parietes in unam domum consociet: Hic non credentibus lapis scandali est, de quo et in Psalmis dicitur: Lapidem quem reprobauerunt edificantes, hic factus est in caput anguli: A Domino factum est istud . Super hunc lapidem septem oculi sunt, de quibus loquitur Isaias: Exiet uirga de radice Iesse, et flos de radice eius ascendet, et requiescet super eum spiritus Dei, spiritus sapientie et intelligentie, spiritus consilii et fortitudinis, spiritus scientie et pietatis, et implebit eum spiritus timoris Dei . Qui sacerdotem magnum, et amicos eius Dominum Saluatorem, et discipulos illius intelligi uolunt uiros , et portendentes, sic accipiunt, ut ad apostolos  referant, qui eius mystica signa perspexerint,  et ex presentibus futura cognouerint, dum in eo qui a natiuitate cecus fuit , oculos restitutos super populo gentilium interpretantur, et in muliere sanguine defluente , Ecclesiam edisserunt sanguinis operibus liberatam. Hoc autem quod sequitur: quia ecce lapis quem dedi coram Iesu, amatores historie sic de Christo intelligunt, ut post Iesum filium Iosedec Christum dicant uenturum. Hoc enim esse coram Iesu, id est, in conspectu eius, et ante faciem, ut futura significet, et appellari eum lapidem pro fortitudine, et robore, quo omnia regna  contriuerit, quem etiam in Daniele de monte sine manibus precisum legimus .

 Ecce ego celabo sculpturam eius, dicit Dominus exercituum, et auferam iniquitatem terre illius in die una. In die illa dicit Dominus exercituum, uocabit uir amicum suum, subter uineam, et subter ficum. LXX: Ecce ego fodiam foueam, dicit Dominus omnipotens, et contrectabo omnem iniquitatem terre illius in die uno. In die illo, dicit Dominus omnipotens, uocabit unusquisque proximum suum subter uitem et subter ficum. Supra dixerat: ecce lapis quem dedi coram Iesu, super lapidem unum septem oculi sunt. Nunc consequenter seruat a lapide, et dicit: Celabo sculpturam eius; siue sculpam celaturam illius. Quod enim Hebraice scriptum est [b 1Kb] MAPHATE  PHETHEE , Aquila interpretatus est , id est, sculpam aperturam eius: Theodotio et Symmachus, sculpam sculpturam eius. Et est sensus: 806 Istum lapidem clauis crucis, et lancea militis faciam uulnerari, et in illius passione auferam iniquitatem terre in die una, de qua scriptum est: Hec est dies quam fecit Dominus, exsultemus et letemur in ea . In die illa passionis Christi, uocabit uir qui perfectus est in Christo, et cum apostolis ad Dominice beneuolentie culmen ascendit, proximum suum, uel credentes ex Iudeis, uel certe gentilium populum, subter uineam que appellatur Sorec, et de qua dicit in Euangelio: Ego sum uitis , et cuius fructus letificat cor hominis: et subter ficum, Spiritus  sancti poma dulcissima, ut eterna pace requiescant, et compressa seditione mundi et cruore bellatorum [Al. bellorum], sciant se esse sub rege, cuius mystice in Salomone nomen est pacis. De hac eadem sessione subter uineam, et subter ficum, etiam Micheas propheta commemorat, dicens: In die illa uocabit unusquisque proximum, et fratrem suum subter ficum, et uineam suam, et non erit qui exterreat . Quod autem scriptum est iuxta Septuaginta: Ecce ego fodiam foueam, possumus fossam uel foueam, pro sculptura lapidis intelligere: omne enim quod sculpitur et foditur. Tamen si quis et contentiosius noluerit hoc referre ad lapidem; sed quasi proprium habere principium, suamque sententiam, dicamus Deum omnipotentem in die passionis Filii  sui, siue  effodere et in medium proferre opera singulorum, et contrectare uniuersam terram in die iudicii: hanc enim esse diem unam, et in die illa unumquemque sanctorum, socios suos et amicos, qui et ipsi sunt sancti, uocare ad requiem, et operum suorum uirtute gaudere.

 Et reuersus est angelus, qui loquebatur in me, et suscitauit me quasi uirum qui suscitatur de somno suo. LXX: Et reuersus est angelus, qui loquebatur in me, et suscitauit me sicut suscitari  solet homo de somno suo. Quo enim abierat, ut reuerteretur, maxime qui loquebatur in propheta, et absque eo in quo loquebatur esse non poterat. Sed quotiescumque humana fragilitas sue relinquitur imbecillitati, Dei [Al. Deus] a nobis et angelorum eius auxilium 807 abire credendum est. Ergo et propheta stupore magne uisionis attonitus, tota mente torpebat, et clarum ueritatis lumen uidere non poterat: unde a uisione preterita suscitatur ad aliam uisionem quasi de somno euigilans, ut uideat quod clausis oculis non uidebat. Dicamus et aliter. Prouerbium Salomonis testimonium est: Si sederis, absque timore eris: si autem dormieris, dulciter dormies, et non timebis terrorem superuenientem tibi, nec impetus impiorum ingruentes . Qui hoc somno dormierit, et audierit dictum de se quod scriptum de Lazaro legimus: Si dormit, saluus erit , poterit cantare cum sponsa: Ego dormio, et cor meum uigilat . uideamus ergo ad que contemplanda quasi de somno propheta consurgat.

 Et dixit ad me, quid tu uides? et dixi: uidi, et ecce candelabrum aureum totum, et lampas eius super caput ipsius: et septem lucerne eius super illud: septem et septem infusoria lucernis, que erant super caput eius. Et due oliue super illud, una a dextris lampadis, et una a sinistris eius. Et respondi, et aio ad angelum, qui loquebatur in me, dicens: Quid sunt hec, domine mi? Et respondit angelus qui loquebatur in me, et dixit ad me: Numquid  nescis quid sunt hec? et dixi: non, domine mi. Et respondit, et ait ad me, dicens: Hoc est uerbum Domini ad Zorobabel, dicens: Non in exercitu, nec in robore; sed in spiritu meo, dicit Dominus exercituum: Quis tu, mons magne, coram Zorobabel in planum? et educet lapidem primarium, et exequabit gratiam gratie eius. LXX: Et dixit ad me, quid tu uides? Et dixi: uidi, et ecce candelabrum aureum totum, et lampas [a 1Kb] super eum; et septem lucernas super illud, et septem infusoria lucernarum, que erant super illud. Et ecce due oliue super illud, una a dextris lampadis, et una a sinistris: et interrogaui, et dixi ad angelum qui loquebatur in me, dicens: Quid sunt hec, Domine? respondensque angelus qui loquebatur in me, dixit ad me: Non cognoscis quid sunt hec? Et dixi: Non,  domine. Et respondit et ait ad me dicens: Iste est sermo Domini ad Zorobabel, dicens: Non in fortitudine magna, neque in robore, sed in spiritu meo, dicit Dominus omnipotens: Quis es tu, mons magne, ante faciem Zorobabel, ut corrigas? et educam lapidem 808 hereditatis: equalitatem gratie gratiam eius. Angelus qui suscitauit Zacariam quasi de somno hominem consurgentem, interrogat quid uiderit, ut illo respondente, et ignorante, et sciscitante quid cernat, atque dicente: Quid sunt hec, domine mi? audiamus ab eo: Hoc est uerbum Domini ad Zorobabel: Non in exercitu, nec in robore; sed in spiritu  meo, dicit Dominus. Dicamus igitur singula percurrentes, primum quid uideatur Hebreis, a quibus in ueteri Testamento eruditi sumus: deinde per hos quasi gradus ad Ecclesie culmina [Al. limina] conscendamus. Candelabrum aureum solidum, Legem, id est, interpretantur. Lampadem autem, id est flammam in uertice candelabri lucentem atque fulgentem, Christum, qui caput Legis sit, et omnem mundum illuminet. Septem lucernas super candelabrum, septem gratias Spiritus sancti, de quibus supra diximus, quod in lapide uno septem oculi sint. Nulli enim dubium quin Lex, Spiritu sancto dictante, conscripta sit. Septem autem infusoria in quibus oleum sit, quod mittatur in lucernas, que super candelabro luceant, hoc intelligi uolunt, septem istas  gratias de celo ad homines per Legem descendere. Duas autem oliuas super candelabrum a parte dextera et sinistra, inter quas media lampas luceat, Legem et Prophetas interpretantur. Cumque propheta narrasset uisionem suam, nesciens quid uideret, interrogat angelum loquentem in se, sensum uidelicet a Deo illuminatum. Iste enim angelus noster est, qui prudenter intelligens, Dei nobis indicat uoluntatem, et dicit: Quid sunt hec, domine mi? Angelus autem non explanat uisionem prophete, ut rogatus ab eo fuerat; sed interrogantem rursum interrogat: Num ignoras quid sint hec? Quo respondente, nescio: etiam ipse respondit; Hoc est uerbum Domini ad Zorobabel dicens: Non in exercitu, nec in robore, sed in spiritu meo, dicit Dominus. Sermo ergo Domini  ad Zorobabel, qui locutus est non in exercitu, neque in robore; sed in spiritu meo, ipse est interpretatio uisionis: non in exercitu, neque in multitudine bellatorum; sed in spiritu Dei reductum populum, et plenius reducendum, et aduersarios esse uastandos. 809 Quodque sequitur: Quis tu, mons magne, coram Zorobabel in planum; ad diabolum dictum intelligunt, qui stabat a dextris Iesu, ut aduersaretur ei, et se eleuabat contra Zorobabel et populum Iudeorum. In planum autem uersus et humiliatus est; et sub pedibus iacet Isrel, quia educet Deus lapidem primarium, Christum Filium suum qui semper auxilio fuit populo Isrel. Et gratia eius, id est, lapidis in eos quos reduxit de captiuitate, exequabit gratiam quam in patres eorum semper exercuit. Hec ab Hebreis  dicta reperimus. Nunc quid ab ecclesiasticis uiris in Commentariis scriptum sit, disseramus. Candelabrum  aureum de auro purissimo Ecclesiam intelligunt, que in Scripturis sanctis sensum ac mentem magis quam uerba perquirit. Quod autem in sensu aurum accipiatur, posteriora et humeri columbe in sexagesimo septimo psalmo ostendunt: que dicuntur auri uirore siue fulgore radiare. Lampadem et ipsi Christum intelligunt, quod luceat in Ecclesia, qui de seipso dicebat: Nemo lucernam accendit, et ponit eam sub modio , hoc est, sub mensura Legis; sed super candelabrum, id est, Euangelii  libertatem, ut luceat cunctis qui sunt in domo. Lucernas septem et effusoria [Al. suffusoria] earum et ipsi gratias sancti Spiritus intelligunt, per quas oleum misericordie Dei cunctarumque uirtutum Ecclesia suscipit. Duas oliuas super candelabrum, et ipsi Moysen et Eliam intelligunt, qui cum Domino loquebatur in monte, et significabant quid in Ierusalem passurus esset . Omnis enim lex et propheta de Christi predicant passione. Alii duas oliuas a dextris, et a sinistris, Legem et Euangelium interpretantur, ut in dextra Euangelium sit, in sinistra Lex: de qua dextra, et sinistra dicitur in Cantico canticorum: Sinistra eius sub capite meo, et dextera illius amplexatur [Al. amplexabitur] me . Montem autem plerique nostrorum, diabolum  interpretantur, et Antichristum, qui coram Zorobabel  stare audeat, et se erigere, et in Euangelio dicere: Hec omnia mihi tradita sunt, et dabo ea tibi, si procidens adoraueris me . Quem Dominus suis pedibus prosternens, et de superbo humilem faciens, atque deiectum, dicit: uade retro, Satana, scriptum est enim: Dominum Deum tuum adorabis, et 810 ipsi soli seruies . Dantque exemplum in Euangelio lunatici, quem cum apostoli non potuissent sanare, interrogant cur sanare nequiuerint, et audiunt: Amen dico uobis, si habueritis fidem sicut granum sinapis, dicetis monti huic, transi hinc, et transibit; et nichil impossibile erit uobis. Hoc autem genus non eiicitur, nisi per orationem et ieiunium . Mons ibi aperte diabolus accipitur. Alii autem temeritate non parua, hoc quod manifeste de diabolo dicitur, ad Christum referunt, qui in Scripturis sanctis mons sepius appellatur. Nec necesse est dare exempla, quorum magna copia est. Ad hunc autem ducuntur errorem, quia scriptum est in Septuaginta: Quis es tu, mons magne, ante faciem Zorobabel, ut corrigas? quod uidelicet mons iste qui ante faciem Zorobabel est, hoc est, qui de Zorobabel stirpe descendat, uelit mundum ipse corrigere, et de ipso sit quod sequitur: Educam lapidem hereditatis de qua scriptum est: Tu es qui restitues hereditatem meam mihi . Et in alio loco: Elegit nobis hereditatem suam pulchritudinem Iacob quam dilexit . Et rursum: Facta est pars Domini  Iacob, funiculus hereditatis eius Isrel . Et in secundo psalmo: Dominus dicit ad me, filius meus es tu, ego hodie genui te. Postula a me, et dabo tibi gentes hereditatem tuam . Educet autem Dominus lapidem primarium, de quo legimus: In principio erat uerbum, et uerbum erat apud Deum, et Deus erat uerbum. Et: Omnia per ipsum facta sunt, et sine ipso factum est nichil . Quod autem dicit: Exequabit gratiam gratie eius, hoc significat. Nos omnes de plenitudine eius accepimus, et gratiam pro gratia, id est, pro gratia Legis, gratiam Euangelii, ut equalem gratiam, et par munus  et ex Isrel credentes accipiant, et populus ethnicorum. Unde et Gabriel loquitur ad Mariam: Inuenisti gratiam apud Dominum . Et Paulus apostolus scribit: Gratias enim saluati estis ; Et Ioannes euangelista: Lex, inquit, per Moysen data est: gratia autem et ueritas per Iesum Christum facta est .

 Et factum est uerbum Domini ad me dicens: Manus Zorobabel fundauerunt domum istam, et manus eius perficient eam, et scietis quia Dominus exercituum misit me ad uos. Quis enim despexit dies paruos? et letabuntur, et uidebunt lapidem stanneum in manu Zorobabel. Septem isti oculi 811 sunt [uulg. tacet sunt] Domini, qui discurrunt in uniuersa terra. LXX: Et factus est sermo Domini ad me dicens:  Manus Zorobabel fundauerunt domum istam, et manus eius complebunt eam. Et scies quoniam Dominus omnipotens misit me ad te: quis enim despexit in dies paruos? et letabuntur, et uidebunt lapidem stanneum in manu Zorobabel: septem isti oculi [a 1Kb] Domini sunt, qui respiciunt super omnem terram. Ab Hebreis, et a nostris multa dicuntur, quorum pleraque sectantes, et alia repudiantes, quid nobis placeat, inferamus, seruantes historie ueritatem, ut ex hac possimus eum, qui per historiam prophetatur, agnoscere. Manus Zorobabel principis Iudeorum, qui reuersi sunt de Babylone, templi fundamenta fecerunt, et manus eius usque ad templi fastigia uenient, complentes quod ceperant, et omnia que cepta fuerant, exstruentes. Legimus apud Ezram quod a Zorobabel  templum ceptum sit atque perfectum . Cumque, ait Zacarias propheta, in templo, quod nunc edificatis, uideritis a uobis culmen impositum, tunc intelligetis me missum a Domino, et que locutus sum, ipso mandante, dixisse. Quis enim despexit dies paruos? Quis hic pro raro accipitur, iuxta illud: Quis putas est dispensator fidelis et prudens ? Et, Domine, quis habitabit in tabernaculo tuo, et quis ascendet in montem sanctum tuum ? Rarus ergo est, qui dies paruos huius seculi despiciat, et regiam potestatem putet esse nichili. Cum uiderimus potentes seculi fulgere auro, purpura, gemmisque rutilare, circumdari exercitu, dicamus in nobis: quis, putas, despicit dies paruos? Unde et Iacob uitam hominum breuem  intelligens: Parui sunt, inquit, et pessimi dies uite mee . Qui ergo despexerint dies paruos , ex eo quod despiciunt regale fastigium, letabuntur et uidebunt auxilium Saluatoris, qui de Zorobabel stirpe promittitur, et propter fortitudinem, lapis appellatur, et lapis stanneus: Pro quo in Hebraico scriptum est ABDIL [Al. Abdel], , eo quod sit murus et fortitudo roburque credentium.  Sicut enim 812 stannum ab igne alia metalla defendit, et cum sit natura es ferrumque durissimum, si absque stanno fuerit, uritur et crematur, sic omnis angelorum et hominum fortitudo, si non habuerit auxilium Saluatoris, imbecilla probatur et fragilis. Lapis autem iste, id est, massa, qui apud Hebreos ABDIL scribitur, id est, stanneus, , id est separans, et secernens, ut quomodo stannum mixta et adulterata inter se per ignem metalla dissociat: ita Dominus uerus probator et ab auro et argento bonorum operum es uitiorum plumbumque secernat, ut purum aurum remaneat et argentum. Aliis uerbis iste et separator in Euangelio scribitur: Cuius uentilabrum in manu sua, et ipse purgabit aream  suam, et separabit paleas a tritico , qui clamat per Ieremiam: Quid paleis ad frumentum? dicit Dominus . Multi nostrorum manus Zorobabel, qui fundauerit domum, et ipse perfecerit eam, Christum interpretantur. Quod si recipimus, cogemur exponere quid sit lapis stanneus in manu Zorobabel. Neque enim in manu Christi, Christus alius approbandus est? Licet quidam lapidem stanneum corpus Domini acceperint, quod nullis peccatorum fuerit maculis sordidatum, nec plumbus uocetur, sed stannum purissimum. Septem autem oculos, qui discurrunt in uniuersa terra, et cuncta diiudicant, supra exposuimus, septem esse spiritus: et quod Deum nichil lateat, qui et preteritorum, et presentium, et futurorum conscius  est, et reddit unicuique secundum opera sua, maxime cum in persona separantis bonos a malis, et conflatoris aduenerit.

 Et respondi, et dixi ad eum: Quid sunt due oliue iste ad dexteram candelabri, et ad sinistram eius? Et respondi secundo, et dixi ad eum: Quid sunt due spice oliuarum, que sunt iuxta [Al. super] duo rostra aurea, in quibus sunt suffusoria ex auro? Et ait ad me dicens: Numquid nescis quid sunt hec? Et dixi, non, domine mi. Et dixit: Isti sunt duo filii olei, qui assistunt Dominatori uniuerse terre. LXX: Et respondi, et dixi ad eum: Quid sunt due oliue iste a dextris candelabri, et a sinistris? Et interrogaui secundo, et dixi ad eum: Quid sunt duo rami oliuarum, qui in manibus 813 duarum narium aurearum sunt, et que  infundunt et retrahunt suffusoria aurea. Et dixit ad me: Nescis quid sunt hec? et dixi: Nequaquam, domine. Et ait: Isti sunt duo filii pinguedinis, qui assistunt Domino uniuerse terre. Interrogante propheta quid significarent due oliue, quarum altera stabat ad dextram candelabri, altera ad sinistram, Dominus siue angelus Domini noluit respondere. Quod propheta intelligens, secundo sciscitatur, et dicit: Quid sunt due spice iste oliuarum, siue duo rami? de minoribus interrogans, quoniam maiora audire non meruit. Duo autem isti rami sunt in manu duarum narium, siue super duo rostra aurea,  que Hebraice SINTHOROTH [Al. Sinthuroth] , Grece appellantur, qui et ipsi duo , super quos due spice sunt, uel duo rami oliuarum de auro purissimo sunt. Cumque et de duobus ramis propheta quereret, et rursum interrogaretur ab angelo, utrumnam sciret quid duo rami significarent, et ille dixisset: non, Domine: respondit angelus Domini: Isti sunt duo filii olei, ut Symmachus uoluit, siue [a 1Kb] , ut interpretatus est Aquila, id est, splendoris: uel , hoc est, pinguedinis, ut uerterunt Septuaginta: aut , id est, claritatis, ut Theodotio transtulit: qui assistunt Dominatori uniuerse terre. De duabus oliuis que erant ad dexteram lampadis et sinistram, supra legimus. Et idcirco nunc interrogans super his propheta,  non meretur audire, quia priora non retinet, siue quod ibi obscurius dictum est, hic manifestius audire desiderat, aut certe silentio angeli confutatur eius pertinacia, quod maiora se scire contendat, quamquam Hebrei ideo eum de oliuis interrogantem, nichil audisse confirment, quia non bene interrogauit, nec totum quesierit quod scire debuerat. Denique postea plenius sciscitatur addens, spicas uel ramos oliuarum, de quibus supra tacuerat; ibi enim dixit: Quid sunt due oliue iste? hic interrogat; Quid sunt due spice oliuarum? quod in morem spicarum [b 1Kb] recte sint arbores, et quasi spice aristis, sic iste uallo quodam ramorum atque foliorum tecte sint et in sublime surgentes. Duas oliuas quidam e nostris 814 Filium interpretantur, et  Spiritum sanctum, et mediam lampadem Deum Patrem. Sed nescio quomodo absque blasphemia, alterum a dextris, alterum accipiant a sinistris. Ramos quoque, siue spicas oliuarum, incarnationem Saluatoris et similitudinem columbe Spiritus sancti edisserunt, quia totas oliuas uidere nequeamus, sed partem quamdam et, ut ita dicam ramusculos incarnationis Christi, et ostensionis Spiritus sancti nobis esse monstratos. Alii duo intelligunt Testamenta, a dextris Euangelium, a sinistris Legem, eo quod in altero spiritualis sensus sit, in altero corporalis; et quod nec totum Euangelium, nec totam Legem explanare possimus, et nunc ex parte cognoscamus, et ex parte prophetemus , et necdum possimus intelligere quod perfectum est. Sunt qui duos  ramos oliuarum uel duas spicas, et filios pinguedinis uel splendoris, sacerdotium interpretentur et Legem, que prebeant gaudium uniuerse terre. Alii Enoch et Eliam, quorum alter in preputio, alter in circumcisione placuit Deo, et cum corpore raptus in celum est . Pro splendore, et oleo, et pinguedine, et claritate, in Hebraico legimus ISAAR , iuxta illud quod de gaudio et felicitate sanctorum in Psalmis scriptum est: Inebriabuntur ab ubertate, siue pinguedine domus tue : [Al. ] enim magis pinguedinem quam ubertatem sonat. Hec ut quiuimus, et ut uires ingenioli  nostri ferre potuerunt, locuti sumus, et Hebreorum et nostrorum uarias opiniones breuiter perstringentes, si quis melius immo uerius dixerit, et nos libenter melioribus acquiescimus.

 Et conuersus sum, et leuaui oculos meos, et uidi, et ecce uolumen uolans, et dixit ad me: Quid tu uides? Et dixi: Ego uideo uolumen uolans: longitudo eius uiginti cubitorum, et latitudo eius decem cubitorum. Et dixit ad me: Hec est maledictio que egredietur super faciem uniuerse terre: quia omnis fur, sicut ibi scriptum est, iudicabitur, et omnis iurans ex hoc similiter iudicabitur. Educam illud, dicit Dominus exercituum, et ueniet ad domum furis, et ad domum iurantis in nomine meo mendaciter, et commorabitur in medio domus eius, et consumet  eam, et ligna eius, et lapides 815 eius. LXX: Et conuersus sum, et leuaui oculos meos, et uidi falcem uolantem. Et dixit ad me: Quid tu uides? Et dixi: Ego uideo falcem uolantem, longitudinis cubitorum uiginti, et latitudinis cubitorum decem. Et dixit ad me: Hec est maledictio que egreditur super faciem omnis terre: quia omnis fur ex hoc usque ad mortem punietur, et omnis periurus ex hoc usque ad mortem cruciabitur. Et educam illud, dicit Dominus omnipotens, et ingredietur in domum furis, et domum iurantis in nomine meo mendaciter, et requiescet in medio domus eius, et consumet eum, et ligna eius, et lapides eius. Conuersus, inquit propheta, ad aliam uisionem, et a letis atque felicibus oculos meos ad tristiora sustollens, cerno uolumen uolans [a 1Kb] quod Hebraice dicitur  MEGELLA [Al. Gemell.] , et ab Aquila et Theodotione uersum est , a Symmacho , id est, capitulum, iuxta illud quod in psalmo legimus: In capitulo libri scriptum est de me ; siue iuxta Septuaginta [b 16Kb] , id est, falcem uolantem. Omnia enim que supra uiderat, edificationem templi, aduentum Domini Saluatoris, libertatem de Babylone populi nuntiarant. Itaque ne eleuaretur cum Apostolo cor eius (cui datus est angelus Satane qui eum colaphizaret , uidet et ipse que tristia sunt, ut quidquid ex bonorum reuelatione arrogantie creuerat, ex tristium comminatione decrescat. uolumen autem uolans ostenditur, in quo omnium peccata descripta sunt, ut unusquisque recipiat  secundum opera sua, siue bonum, siue malum, dicente Daniele: Throni positi sunt, et libri aperti sunt . Sin autem falcem accipimus, ut LXX transtulerunt, de Apocalypsi Ioannis sumamus exemplum, in qua scriptum est: Et respondit angelus, et dixit ei qui sedebat super equum: Mitte falcem tuam acutissimam, et mete uineam [c 1Kb] tuam, quoniam mature sunt uue eius . Pro falce in Deuteronomio sagittas et gladium legimus: Inebriabo sagittas meas sanguine, et gladius meus deuorabit  carnes . Et quia Deus angelis peccantibus non pepercit, qui proprio uitio habitaculum perdidere celeste, ideo ipse dicit per Isaiam: Inebriatus est gladius meus in celo . Gladio enim interibunt 816 omnes peccatores populi, non utique gladio corporali , sed gladio spirituali, quo percutiendi sunt qui non egerunt penitentiam, et quibus comminatur Psalmista proclamans: Nisi conuertamini, gladium suum uibrabit: arcum suum tetendit, et parauit illum: et in ipso parauit uasa mortis . Et in Ieremia legimus: Usquequo secabis mucro, uel gladius Domini? Usquequo non quiesces? conuertere in uaginam tuam . Iste gladius non solum falx appellatur,  que fenum, stipulam, spinasque succidit; sed et securis arborum dicitur, que succidet eos, qui non fecerint dignos fructus penitentie. Et de quibus Ioannes Baptista proclamabat: Ecce securis ad radices arborum posita est: Omnis arbor que non facit fructum bonum, excidetur et in ignem mittetur . uolumen istud in quo peccata omnium describuntur, siue falx que cunctorum delicta succidit, mittitur in uineam Sodomorum, de qua scriptum est: Inimici nostri insipientes: ex uinea enim Sodomorum uinea eorum, et propago eorum de Gomorrhis: Uua eorum, uua fellis, et botrus amaritudinis eis. Furor draconum, uinum eorum et furor aspidis insanabilis . Hec falx uiginti habet cubitos longitudinis, et decem latitudinis, in quo  numero tristibus leta sociantur. Ad hoc enim Dominus corripit ut emendet. In uicesimo, qui ex duabus decadibus efficitur, austera et tristia nuntiantur: in decimo, id est, una decade, meliora et prospera: per omnia enim flagella atque supplicia eruditur Isrel. Simulque moneamus eos qui parua putant crimina furtum atque periurium, quod inducatur maledictio que in uolumine ac [Al. a] falce descripta est, in domum furis atque periuri, et commoretur in ea, et omnia eius ligna lapidesque consumat. Quod si in his que minora putantur  tanta penarum comminatio est, quid dicemus de fornicatione, adulterio, homicidio, sacrilegio, cunctisque criminibus, que ab Apostolo inter carnis opera numerantur ? Legi uiginti  cubitos longitudinis, et decem latitudinis, ad etatem referri Domini Saluatoris, id est tricenarium numerum 817 efficere: quod non iudicet Pater quemquam: sed omne iudicium dederit Filio, et ab eo mundus iudicandus sit .

 Et egressus est angelus qui loquebatur in me, et dixit ad me: Leua oculos tuos, et uide quid sit hoc quod egredietur. Et dixi: Quidnam est? Et ait: Hec est amphora egrediens; et dixit: Hec est oculus eorum in uniuersa terra. Et ecce talentum  plumbi portabatur, et ecce mulier una [a 1Kb] sedens in medio amphore. Et dixit: Hec est impietas, et proiecit eam in medium amphore, et misit massam plumbeam in os eius. LXX: Et egressus est angelus qui loquebatur in me, et dixit ad me: Suspice oculis tuis, et uide quid sit quod egreditur; et dixi, Quid est? Et ait: Hec est mensura que egreditur. Et ait: Hec est iniquitas eorum in omni terra. Et ecce talentum plumbi eleuatum est: et ecce mulier una sedebat in medio mensure, et dixit: Hec est iniquitas, et proiecit eam in medio mensure, et proiecit lapidem plumbeum in os eius. Amphora siue mensura egrediebatur, et ferebatur in ere. Et ne dubitaremus quo proprie uocabulo nuncupetur, ipse angelus, qui ostenderat amphoram, siue mensuram, illi nomen imponit, et dicit,  iuxta Septuaginta, hec est iniquitas eorum in uniuersa terra; iuxta Hebreos: Hic [Al. Hec] est oculus, id est, ostensio omnium peccatorum. Et ecce mulier sedebat in medio amphore, uel mensure, que apud Hebreos dicitur EPHA , crebroque a LXX in [Al. ephi] uertitur; et hec ipsa mulier uocabatur impietas. Cum hec itaque [Al. ita] cerneret, ecce talentum plumbi, id est, massa instar lapidis ferebatur, uel suo impetu, uel Domini iussione, uel ferebatur ab alio cuius nomen tacitum est. Angelus autem iste qui loquebatur in propheta, et egrediens ex eo, illi uniuersa monstrabat, arripuit mulierem que uocabatur impietas, et precipitem misit in medium amphore, que prius libere ferebatur, et supra amphoram sedens, omnibus apparebat. Ac  ne forte rursum eleuaret caput, et sua iniquitate et impietate gauderet, talentum plumbi in modum grauissimi lapidis mittit in os amphore: ut impietatem in medio opprimat atque concludat, ne quo [Al. quoquo] modo possit erumpere. Hec quasi umbras quasdam et lineas future imaginis 818 duximus, ut quod reliquum est suis coloribus impleamus. Angelus qui loquebatur in propheta, egressus de eo, et quasi cominus loquens, precipit illi ut leuet oculos suos, et uideat peccata populi Isrel in mensuram coaceruata perfectam, et impleta delicta cunctorum: et hanc esse oculum eorum, quod Hebraice dicitur ENAM , et scribitur per AIN, IOD, NUN, MEM: Siue iniquitatem eorum; que si per uAU litteram scripta esset, recte legeretur ONAM [Al. UNAM]  , ut LXX putauerunt: et hic error in editione uulgata frequenter inoleuit, ut quia uAU et IOD littere eadem forma, sed mensura diuerse sunt, altera legatur pro altera. Hec amphora siue mensura, oculus eorum est in uniuersa terra, hoc est, ostensio peccatorum, ut quorum uitia dispersa latitabant, in unum coaceruata oculis omnium panderentur, ut egrederetur de loco suo Isrel, et cunctis gentibus qualis in terra sua fuerit, monstraretur. Et ecce talentum plumbi portabatur. Pro talento plumbi, in consequentibus legimus lapidem plumbi. Talentum  uocatur CHACHAR ; lapis ABEN . Ipse est igitur lapis plumbi, qui et talentum plumbi, quod nos manifestius exprimentes, massam uel spheram plumbi interpretati sumus, ex quo significatur pondus grauissimum peccatorum. Et super hanc mensuram atque amphoram omnium delictorum, media sedebat impietas, quam alio nomine idololatriam possumus appellare, et negationem Dei. Unde a Saluatore dicitur ad Iudeos: Implete mensuram patrum uestrorum . Hec impietas que sedebat super peccata Isrel, et in suo scelere gloriabatur, postea mittitur in medium Babylonis, et captiuitatis malo premitur. uel iuxta Theodotionem, ipsa se proiicit et abscondit in medium amphore, ducitque super se pondus grauissimum plumbi, ut  obturatum os habeat, et ultra se iactare non possit. uel certe ab angelo Dei opprimitur, ut que prius letabatur in scelere, eterno silentio conticescat. Quo autem, et a quibus conclusa portetur, sequens lectio docet.

 Et leuaui oculos meos, et uidi, et ecce due mulieres egredientes, et spiritus in alis earum, et habebant alas quasi 819 alas milui, et leuauerunt amphoram inter terram et celum. Et dixi ad angelum qui loquebatur in me: Quo iste deferunt amphoram? Et dixit ad me: Ut edificetur ei domus in terra Sennaar, et stabiliatur, et ponatur ibi super basem suam. LXX: Et leuaui oculos meos, et uidi, et ecce due mulieres egredientes, et spiritus in alis earum, et ipse habebant alas sicut ale sunt upupe. Et eleuauerunt  mensuram inter terram et celum. Et dixi ad angelum qui loquebatur in me: Quo iste deferunt mensuram? Et dixit ad me: Ut edificent ei domum in terra Babylonis, et preparent, et ponant eam ibi super sedem suam. Duas mulieres egredientes, Iudei arbitrantur regnum Medorum et Macedonum, quorum utrumque afflixerit populum Babylonium, et ibi impietas eorum sedem posuerit. Hoc autem arte confingunt, ne quod de se dictum est, in se intelligatur. Due enim mulieres que egrediuntur, haud dubium quin de terra Iudea, accipiende sunt decem et due tribus: quarum altere ab Assyriis, altere a Chaldeis capte sunt. Et in alis earum erat spiritus, id est potestas diaboli, de quo in Ecclesiaste scriptum est: Si spiritus potestatem habentis ascenderit super te, locum  tuum ne dimiseris . Et in Euangelio spiritum immundum legimus qui cum de domo sua fuerit eiectus, circumiens deserta et arida, cum aliis septem spiritibus nequioribus se, reuertitur in pristinam domum . Ab hoc igitur spiritu iste mulieres quasi uento flatuque raptate, uolatu celeri ferebantur, et habebant alas; iuxta Hebraicum ASIDA , quod Aquila, Symmachus, et Theodotio herodionem; soli LXX upupam transtulerunt. [b 1Kb] Asidam Hebrei miluum putant, auem rapacissimam, et semper domesticis auibus insidiantem; herodionem  uero, hi qui de uolucrum scripsere naturis, tria genera autumant: unum album, aliud stellatum; tertium nigrum, quod et seuissimum est et sanguinarium, et pugnans ad coitum impatiens: ita ut ex oculis eorum erumpat cruor. Upupam autem, quam nos de Greci nominis similitudine traximus , auem dicunt 820 esse spurcissimam, semper in sepulcris, semper in humano stercore commorantem: denique et nidum ex eo facere dicitur, et pullos suos de uermiculis stercoris alere putrescentis. Quamcumque ex tribus auibus intelligere uolueris asidam, conuenit istis mulieribus Iude, et Isreli, que propter peccata putentia tradite sunt demonum potestati, et ab eis  ducte in captiuitatem. Tuleruntque amphoram siue mensuram, in qua clausa tenebatur impietas, massa plumbi desuper posita ne possit exire, et pondus grauissimum omnium peccatorum per erem inter terram et celum [a 1Kb] . Quod propheta intelligens, non interrogabat [Al. interrogat] que sint iste mulieres  nec quid portent, de quo supra fuerat eruditus; sed quo portent. Denique sequitur: Dixi ad angelum qui loquebatur in me: Quo iste deferunt amphoram? Qui respondit: Ut edificetur ei domus in terra Sennaar. Pro quo Septuaginta transtulerunt, in terra Babylonis. Sennaar enim campus est Chaldeorum, in quo hi qui mouerant ab Oriente pedes suos, et in Dei seruitute stare non poterant, edificauerunt turrim superbie  ; unde et ciuitas ipsa appellata est Babylon, id est, confusio, eo quod ibi lingue omnium confuse sint atque permixte. Impietas ergo defertur ab istis mulieribus in Babylonem: ut ibi edificetur domus eius, et stabiliatur, et ponatur super basem suam, et eterna statione requiescat. uere enim in Babylone sedes est impietatis, et iuxta historiam et iuxta mysticos intellectus. Si uolueris duas mulieres accipere hereticorum populos et Iudeorum (quorum utrique egrediuntur a facie Dei, et spiritu feruntur incerto, et habent alas milui, herodii, et upupe, dum semper in modum perdicis faciunt diuitias, non cum iudicio , iste mulieres leuant pondus impietatis grauissimum, et edificant in confusione domum suam, et seruiunt regi Babylonio, ut ibi habitent hereticorum populi et Iudeorum, 821 ubi morantur idololatrie, ligno et lapidibus seruientes.

 Et conuersus sum, et leuaui oculos meos, et uidi: Et ecce quatuor quadrige egredientes in  medio duorum montium, et montes, montes enei . In quadriga prima equi rufi, in quadriga  secunda equi nigri, et in quadriga tertia equi albi, et in quadriga quarta equi uarii et fortes. Et respondi, et dixi ad angelum qui loquebatur in me: Quid sunt hec, domine mi? Et respondit angelus, et ait ad me: Isti sunt quatuor uenti celi, qui egrediuntur, ut stent coram Dominatore omnis terre. In qua erant equi nigri, egrediebantur in terram Aquilonis, et albi egressi sunt post eos, et uarii egressi sunt ad terram Austri. Qui autem erant robustissimi, exierunt, et querebant ire et discurrere per omnem terram. Et dixit: Ite et perambulate terram, et perambulauerunt terram. Et uocauit me, et locutus est ad me, dicens: Ecce qui egrediuntur in terram Aquilonis, requiescere fecerunt spiritum meum in terra Aquilonis. LXX: Et conuersus sum, et leuaui oculos meos, et uidi: Et ecce quatuor  quadrige egredientes de medio duorum montium, et montes erant montes enei. In quadriga prima equi rufi, et in quadriga secunda equi nigri, et in quadriga tertia equi albi, et in quadriga quarta equi uarii sturnini. Et respondi, et dixi ad angelum qui loquebatur in me: Quid sunt hec, domine? et respondit angelus qui loquebatur in me, et dixit: Hi sunt quatuor uenti celi, qui egrediuntur ut assistant Domino omnis terre. In quo erant equi nigri, egrediebantur super terram Aquilonis, et albi egrediebantur post eos, et uarii exibant in terram Austri, et sturnini egrediebantur, et considerabant ut circuirent terram. Et dixit: Ite et circuite terram, et circuierunt terram: et clamauit, et locutus est ad me dicens: Ecce qui egrediuntur super terram Aquilonis: requiescere fecerunt furorem meum in terra Aquilonis.  Transiui, ait, ad aliam uisionem, et oculos cordis mei ad celum altius subleuaui: uidique quatuor quadrigas egredientes de medio duorum montium qui erant enei, id est, insuperabiles atque fortissimi, et qui nulla possent uetustate consumi. Quos enim supra montes 822 myrteos, uel umbrosos dixerat atque nemorosos, nunc eneos uocat. In quadriga prima equi rufi erant, cruenti, et sanguinarii, et Babylonia crudelitate terribiles. In quadriga secunda, equi nigri, regnum Medorum atque Persarum: quod bige sedens et egrediens per Assueri regis edictum, mortem omnium Iudeorum tristi nuntio preferebat. In quadriga tertia, equi albi, Macedones, sub quorum rege Antiocho Machabeorum uictoriam legimus. In quadriga quarta, equi uarii  fortes. Scimus enim Romanorum reges, alios in gentem Iudeam fuisse clementes, ut C. Cesarem, Augustum et Claudium: alios persecutores atque terribiles, ut C. Caligulam, Neronem, uespasianum et Hadrianum. Pro fortibus, quos Aquila [b 31Kb] , Septuaginta transtulerunt, in Hebraico scriptum est AMASIM . Et quedam exemplaria male habent , confundentia colorum differentias atque regnorum, cum , id est, rufi, non AMASIM, sed ADAMIM  appellentur.  Propheta ergo querente quid sibi uellent significare que cerneret, Angelus qui loquebatur in eo, respondet, et narrat quatuor esse uentos celi, id est, quatuor plagas mundi, que Greci uocant , qui assistant et pareant Domini uoluntati. Nihil enim hec quatuor regna, que diximus, absque Domini uoluntate fecerunt. In qua erant equi nigri, egrediebantur, inquit, in terram Aquilonis. Quam pulchre quadriga prima in qua erant equi rufi pretermittitur, quid et secunda et tertia fecerint quartaque describitur. Iam enim eo tempore, quo hec propheta referebat, regnum preterierat Babylonium, et omnem Asiam Medorum potentia possidebat: sub quorum rege Dario, anno eius secundo, mense undecimo , qui appellatur SABAT ,  uicesima quarta die mensis, omnia que supra exposuimus, contemplatur. In qua erant igitur equi nigri, egrediebantur in terram Aquilonis: ut Chaldeorum regnum [a 1Kb] Medica uirtus euerteret. Et hoc notandum, quod , id est, plage orbis et mundi, iuxta situm Ierusalem, et templi in Scripturis sanctis appellentur. Albi quoque egressi 823 sunt post eos, secuti Medorum Persarumque uestigia, reges Macedonum, ut Chaldeos ac Babylonem suo imperio subiugarent. Quarti uero, id est, sturnini et uarii, pro quo in Hebreo legitur BORODIM , et qui alio nomine appellantur AMASIM, id est, fortes, atque robusti, egressi sunt ad australem plagam, et totam terram impetu celeri lustrauerunt. Clamatque angelus qui loquebatur in propheta, ad imperium Romanorum:  Ite, perambulate terram, et orbem circuite terrarum, uestrisque pedibus cuncta regna substernite. Conuersusque ad prophetam clara uoce testatur: Ecce qui egrediuntur in terram Aquilonis, requiescere fecerunt spiritum meum in terra, ad quam profecti sunt. Traditum mihi est ab Hebreis in loco uel difficillimo, quod Alexander et omnes Macedones, id est, equi albi qui egressi sunt post Medos et Persas,  qui et ipsi perrexerant in terram Aquilonis, requiescere fecerint spiritum prophetalem in terra Aquilonis, eo quod contra Medos Dei impleuerint uoluntatem, et in breui imperium Medorum atque Persarum a Macedonibus sit deletum. Grandis enim eorum est consolatio qui premuntur, si sciant hostes suos cito esse perituros. Hec ut potuimus, immo ut accepimus, nostre lingue studiosis tradimus [Al. tradidimus] sequentes historie ueritatem: nec quadrigas Pharaonis, et currus Babylonios instar explanationis Aegyptie tenaci memoria conquirentes; 824 non enim quid ubi scriptum, sed qua ratione sit scriptum, considerandum est. Iuxta allegoriam quecumque in quatuor cornibus et quatuor fabris diximus, etiam in presenti loco accipiamus. Legi in cuiusdam  uolumine, quatuor quadrigas, in quibus sunt equi rufi et nigri, et albi, et uarii, ac fortes, quatuor Euangelia intelligenda et equos Apostolos, per diuersitatem colorum diuersas gratias possidentes: quorum alii rufi sint in martyrio, alii obscuri, et nigri, et Christi mysteria cognoscentes, de quibus dicatur in Psalmis: Caligo sub pedibus eius . Et: Posuit tenebras latibulum suum  Alii albi. gratia uirginali; alii uarii et fortes, habentes gratiam curationum diuersarumque uirtutum. He quadrige quatuor, siue currus, missi sunt in quatuor uentos celi, id est, ad cardines mundi, et uniuersum orbem terrarum, ut explerent Domini uoluntatem: quibus postea infertur ab Angelo: Ite, et perambulate terram, et in cunctis terrarum finibus Euangelium seminate.  Hoc quoque quod sequitur: Ecce qui egrediuntur in terram Aquilonis requiescere fecerunt spiritum meum in terra Aquilonis, sic explanauit, ut diceret requieuisse spiritum Domini, siue angeli, quando in terra Aquilonis, diaboli regna durissima apostolica predicatione subuersa sunt, et hec esse regna, que Domino Saluatori in monte excelso diabolus ostendens, sibi tradita gloriatus sit .



LIBER SECUNDUS.


 825-826 Ab obscuris ad obscuriora [Al. obscura] transimus, et cum Moyse ingredimur in nubem et caliginem . Abyssus abyssum inuocat, in uoce cataractarum Dei ; et gyrans gyrando uadit spiritus, et in circulos suos reuertitur : Labyrinthios patimur errores, et Christi ceca regimus filo uestigia. [a 1Kb] Ad hanc difficultatem urget petasatus libri portitor :

 Dimidium facti, qui cepit, habet. . . .
quanto magis nos qui tertiam partem iam confecimus uie, eodem debemus in reliquis labore sudare, ne perdamus preterita, et imperfectum opus augeat lectoris desiderium! Itaque, mi Exuperi Papa uenerabilis, adesto presens orationibus, qui corpore absens es, et impetra a Domino, ut auferatur a facie mea uelamen Zacarie, [b 1Kb] quod ante oculos obtendebatur [Al. appendebatur] Moysi , quia fulgorem uultus eius, uulgus ignobile ferre non poterat: ut ego quoque cum Dauid queam dicere: Dominus dabit uerbum euangelizantibus uirtute multa . Secundi libri Explanationum in Zacariam istud exordium est, quem tanta celeritate dictamus, ut pene non sit emendandi spatium: dum frater Sisinnius Aegyptum ire festinat, ut odorem bone fragrantie, qui a te missus est fratribus, illuc quoque perferat; et nequaquam Aethiopie flumine, sed Galliarum largissimis aquis rigentur arua sitientia.

 Et factum est uerbum Domini ad me, dicens: Sume a transmigratione ab Holdai et a Tobia, et ab Idaia, et uenies tu in die illa, et intrabis domum Iosie filii Sophonie qui uenerunt de Babylone. Et sumes  argentum et aurum, et facies coronas, et pones in capite Iesu filii Iosedec sacerdotis magni, et loqueris ad eum dicens: Hec ait Dominus exercituum, dicens: Ecce uir, Oriens nomen eius, et subter eum orietur, et edificabit templum Domini. Et ipse exstruet templum Domino, et ipse portabit gloriam, et sedebit et dominabitur super solio suo, et erit sacerdos super solio: et consilium pacis erit inter illos duos. Et corone erunt Helem et Tobie et Idaie et Hen filio Sophonie, memoriale in templo Domini. Et qui procul sunt, uenient et edificabunt in templo Domini, et scietis quia Dominus exercituum misit me ad uos. Erit autem hoc, si auditu audieritis uocem Domini Dei uestri. LXX: Et factus est sermo Domini ad me dicens: Accipe que de captiuitate sunt a principibus, et ab utilibus eius, et qui cognouerunt eam: et ingredieris  tu in die illa in domum Iosie filii Sophonie, qui uenit de Babylone, et accipies argentum et aurum, et facies coronas, et impones super caput Iesu [a 1Kb] filii Iosedec sacerdotis magni, et dices ad eum: Hec dicit Dominus omnipotens: Ecce uir, Oriens nomen eius, et subter eum orietur, et edificabit domum Domini, et ipse accipiet uirtutem, et sedebit, et imperabit super throno suo. Et erit sacerdos a dextris eius, et consilium pacis erit inter duos: corona autem exspectantibus et utilibus eius, et qui cognouerunt eam, et in gratiam filii Sophonie, et in psalmum in domo Domini, et qui longe sunt ab eis, uenient et edificabunt in domo Domini. Et scietis quia Dominus omnipotens misit me ad uos, et 827 erit, si auditu audieritis uocem Domini Dei uestri. Semel proposui arcana eruditionis Hebraice,  et magistrorum synagoge reconditam disciplinam, eam dumtaxat, que Scripturis sanctis conuenit. Latinis auribus prodere. Quamobrem necesse mihi est in locis obscurissimis historie lineas ducere, et sic que ab ecclesiasticis uiris accepi, proferre in medium, lectoris arbitrio quid magis sequi debeat, relinquens. Et primum lectionis ordo reddendus est, ut quod dicitur, iuxta litteram perspicuum fiat. Accipe, inquit, ab Holdai, et a Tobia, et ab Idaia, qui de Babylonica captiuitate uenerunt,  et sumes ab eis que offeruntur munera, argentum, et aurum, et intrabis domum Iosie, filii Sophonie; et ibi facies coronas, auri atque argenti uarietate distinctas, non unam coronam; sed uel duas uel plures: ATAROTH  quippe, id est, , non unum, sed uel dualem, uel pluralem numerum significant. Cumque coronas feceris, impones unam ex eis in capite Iesu filii Iosedec sacerdotis magni, et loqueris ad eum: Hec dicit Dominus omnipotens: Ecce uir cuius nomen est, Oriens, quod Hebraice dicitur SEMA , non per SIN, sed per SADE litteram scriptum. Qui idcirco Oriens, id est, , uel [b 14Kb] , siue , nuncupatur, id est, germen, quia ex se repente succrescet, et ex radice sua in similitudinem germinis pullulabit, qui uir  edificabit templum Domini. Cumque illud exstruxerit, ipse quoque portabit gloriam, id est, coronam alteram, que Hebraice HOD , et ab alio : ab alio : ab alio : ab alio scribitur, que uel inclytum, uel decorem, uel uirtutem, uel gloriam sonant. Significari autem putant Zorobabel, qui ex humili atque captiuo in ducem populi Iudaici repente consurgens, edificauit templum Domini, et sedit super solio suo, et principis potestate dominatus est: sed et pontifex, inquit, iehsu filius Iosedec sedebit in sacerdotali throno, et iunctis animis atque consiliis, Dei populum gubernabunt. Et erit pax inter duos illos, hoc est, inter eum qui de tribu regia est, et eum qui de Leuitica stirpe descendit, ut sacerdotium pariter et regnum Dei 828  populum regant, ipsasque coronas quas de auro feceris et argento, postquam imposite fuerint capiti Iesu filii Iosedec et capiti Zorobabel filii Salathiel, nominibus eorum a quibus oblate sunt, consecrabis in templo, id est, Helem, et Tobie, et Idaie, et Hen. Nomen secundum et tertium idem est quod supra. Primum mutatum est, et pro Holdai nunc Helem posuit. Quartum quod supra non dixerat additum, hoc est Hen, de quibus loquemur in consequentibus. Repositis autem, ait, coronis in templo Domini, et in sempiternam memoriam consecratis, de toto orbe terrarum, et procul posite gentes uenient, et edificabunt in templo meo unusquisque pro uiribus suis. Et tunc exitu rerum et prosperitate omnium cognoscetis, quod Dominus miserit me, et ipso cuncta iubente,  predixerim. Hec autem omnia erunt, si obedieritis preceptis Domini, et mandata illius feceritis. Holdai interpretatur deprecatio Domini, quod Grece significantius dicitur Tobia, bonus, Domini. Idaia, [c 1Kb] notus Domini. Pro HOLDAI , nunc in primo loco posuit HELEM , quod interpretatur somnium; et in quarto loco addidit HEN , id est, gratia. Horum quatuor hominum corone erunt apud filium Sophonie, quem supra Iosiam legimus, qui custos et edituus est templi Domini,  et ibi eterna statione requiescent. Hebrei Ananiam, Azariam et Misel de captiuitate uenientes aurum et argentum in munera templi, et coronas pontificis, ac ducis attulisse commemorant, et quem supra non dixerat, Hen, id est, gratiam, Danielem uenisse cum munere, et idcirco Helem positum pro Holdai, ut ex interpretatione nominis quod dicitur somnium, ostendatur in captiuitate positum Danielem, et tres pueros regalis somnii mysteria cognouisse. Assumptis enim tribus pueris, Daniel orauit Dominum, et interpretationem somnii consecutus est . Hec iuxta historiam Circumcisio conatur exponere. Nobis autem incumbit necessitas iuxta LXX interpretes dicere que nostri dixere maiores. Accipe a captiuitate, et a principibus,  et ab utilibus eius, et ab his qui cognouerunt 829 eam, aurum, et argentum, et ingressus in domum Iosie filii Sophonie, qui et ipse uenit de Babylone, fac in ea coronas aureas et argenteas, quas impones super caput Iesu filii Iosedec sacerdotis magni. Captiuitas Iudeorum, id est, populi Dominum confitentis, uitia sunt atque peccata: que, qui ceperit agere penitentiam, et desiderare pristinam Ierusalem, id est, Ecclesiam Christi, in Babylone deserit ac dimittit, et offertur a principibus captiuorum, et ab utilibus eius, id est, captiuitatis (qui et ipsi pro utilitate sua traditi sunt angelo Satane in interitum carnis, ut spiritus saluus fieret , et ab his qui cognoscunt eam, uidelicet captiuitatem, in bonam partem post supplicia esse  uertendam. Offertur autem aurum et argentum ab his, qui et sensu, et sermone Dominum confitentur, et fiunt ex eo, id est, auro et argento [a 1Kb] corone in domo Iosie, qui interpretatur saluatus, et est filius uisitationis Domini, id est, . uisitatur enim a Domino qui prius male egrotauerat. Et recte dicitur Iosias, saluatus, quia et ipse reuersus est de Babylone. Imponuntur autem corone, uel corona, Iesu filio Iosedec sacerdoti magno, quia nobis proficientibus et reuersis ad meliora, per singulas uirtutes nostras Dominus coronatur: immo nobis uirtute penitentie coronatis, saluator in singulis coronam accipit, iuxta illud quod et Paulus loquitur: De cetero reposita est mihi corona iustitie, quam reddet mihi Dominus iustus iudex: non solum autem mihi,  sed et omnibus qui diligunt aduentum Domini Saluatoris nostri Iesu Christi . Unde a corona iustitie et Pater Domini Saluatoris nomen accepit. Iosedec enim interpretatur Dominus iustitie, eo quod reddat unicuique secundum opera sua. De hac corona et Iacobus in Epistola sua loquitur: Beatus uir qui sustinet tentationem, quia cum probatus fuerit, accipiet coronam uite, quam repromisit Deus diligentibus se . Iubetur autem prophete ut postquam coronam imposuerit, uel coronas, super caput Iesu filii Iosedec sacerdotis magni, loquatur ad eum, et dicat: Hec dicit Dominus: Ecce uir, Oriens nomen eius: et  subter eum orietur, et reliqua. Non Iesum diuidimus, nec duas personas in unam 830 possumus facere personam; sed ipse qui iehsu appellatur, eo quod saluauerit mundum, et Oriens dicitur, quia in diebus eius orta est iustitia. Et canitur in Psalmo: ueritas de terra orta est , eo quod de utero uirginali in seculorum consummatione generatus dixerit: Ego sum ueritas , et extrema hora uenerit, iuxta Ioannis Epistolam dicentis : Filioli, nunc extrema hora est, in qua stantem, et nichil agentem gentium populum conduxit ex denario, et misit ad uineam . Alioquin si secundum diuersitatem nominum diuersus efficitur, alius erit pastor, alius aries, alius agnus, alius ianua, alius lapis offensionis, et petra scandali. Iste  igitur qui nostris uirtutibus coronatus est, orietur et appellabitur Oriens. Ad quem locutus est Pater: Filius meus es tu: ego hodie genui te : Et subter eum orietur multitudo credentium, et edificabit domum Domini, Ecclesiam, et ipse accipiet uirtutem et decorem ac profectum, et gloriam singulorum, et sedebit et dominabitur in throno suo, in throno Dauid, de quo et in Euangelio scriptum est: Et erit sacerdos a dextris eius , siue iuxta Hebraicum, super thronum suum; quia ipse et rex et Pontifex est: et sedebit tam in regali, quam in sacerdotali throno, et consilium pacificum erit inter utrumque, ut nec regale fastigium sacerdotalem deprimat dignitatem, nec sacerdotii dignitas regale fastigium, sed in unius gloria Domini Iesu utrumque  consentiat. Legi in cuiusdam libro hoc quod dicitur : Et consilium pacificum erit inter duos, ad Patrem referri et ad Filium: quia non suam, sed Patris uenerit facere uoluntatem, et Pater in Filio sit, et Filius in Patre . Corona autem, id est, insigne uictorie, cum Christus fuerit coronatus, his quoque repromittitur, qui exspectant eum, et intelligunt utilitatem quondam captiuitatis sue, et nouerunt Dei uniuersa mysteria, ut sint in gratiam filii Sophonie, hoc est uisitationis Domini. Et qui in Babylone dicebant : Super flumina Babylonis ibi sedimus et fleuimus, cum recordaremur Sion: in salicibus in medio eius suspendimus organa nostra, postquam reuersi fuerint in Ierusalem, accipiant Psalmum et tympanum, et canant in Ecclesia  Domini, et qui per maiora 831 peccata longe fuerant ab Iudea, et confessione uerissima, ueniant, et per singulos profectus suos edificent domum Domini, et tunc uniuersi pari mente cognoscant, quod Dominus omnipotens prophetam miserit ad eos. Fient autem omnia que promissa sunt, si Dominum audire uoluerint, et acta penitentia, in bonis operibus manserint.

 Et factum est in anno quarto Darii regis: factum est uerbum Domini ad Zacariam, in quarta mensis noni, qui est Casleu. [b 1Kb] Et miserunt ad domum Dei Sarasar et Rogommelech, et  uiri qui erant cum eo, ad deprecandam faciem Domini: ut dicerent sacerdotibus domus Domini exercituum et prophetis loquentes: Numquid flendum est mihi in quinto mense: uel sanctificare me debeo, sicut feci iam multis annis? Et factum est uerbum Domini exercituum ad me, dicens: Loquere ad omnem populum terre, et ad sacerdotes, dicens: Cum ieiunaretis et plangeretis in quinto et septimo [a 1Kb] per hos septuaginta annos, numquid ieiunium ieiunastis mihi? et cum comedistis et cum bibistis, numquid non uobis comedistis et uobismetipsis bibistis? Numquid non sunt uerba que locutus est Dominus in manu prophetarum priorum, cum adhuc Ierusalem habitaretur, et esset opulenta, et ipsa et urbes illius [uulg. tacet illius] in circuitu eius, et ad austrum et in campestribus habitaretur? LXX: Et factum  est in quarto anno sub Dario rege: factus est sermo Domini ad Zacariam, quarta die mensis noni qui est Casleu, et misit in [Al. de] Bethel Sarasar et Arabessser rex, et uiri eius ut deprecarentur Dominum, dicens ad Sacerdotes domus Domini omnipotentis, et ad prophetas, dicens: Ingressa est huc in mense quinto sanctificatio, iuxta quod fecerunt iam annis pluribus: et factus est sermo Domini uirtutum ad me, dicens: Dic ad omnem populum terre, et ad sacerdotes, dicens: Si ieiunatis, et plangitis in quintis et septimis, et ecce septuaginta anni, numquid ieiunium ieiunastis mihi? et si comeditis aut bibitis, nonne uos comeditis, et uos bibitis? Numquid non ista sunt uerba mea, que locutus est Dominus in manibus prophetarum, qui fuerunt prius quando Ierusalem habitabatur, et erat abundans, et ciuitates  eius per circuitum, 832 et montana et campestria habitabantur? In quarto anno Darii regis, in mense nono, qui appellatur CASLEU, , et in quarta mensis eiusdem die miserunt ad domum Dei, id est, ad templum quod iam a Zorobabel et a Iesu fuerat instauratum, Sarasar et Rogommelech et ceteri qui cum eis erant, quos Persas fuisse duces regis Darii timentes Deum, Hebrei autumant: ut quia iam audierant templum esse constructum, quererent a sacerdotibus domus Domini et prophetis, utrum secundum consuetudinem pristinam flere et ieiunare deberent, an luctum mutare letitia. Et est sensus sciscitantium: Quinto mense qui appellatur apud Romanos Iulius, a Nabuchodonosor subuersa est Ierusalem, quam ob causam propter solitudinem templi  huc usque ieiunauimus et planximus, et merorem nostrum fletu et ieiuniis consolati sumus. Nunc quia dicitur, templum esse constructum, et uidemus nequaquam causam permanere tristitie, respondere quesumus, utrum hoc facere debeamus, an merorem gaudio commutare? Et simul considerandum quod fletus atque ieiunium sanctificatio dicitur. Unde et in Iel preceptum est sacerdotibus, ut sanctificent ieiunium et predicent curationem . Curat enim uulnera delinquentis, abstinentia et ieiunium,  et curatos quosque sanctificat. Postquam interrogauerant Persarum duces per eos quos miserant, et ad sacerdotes atque prophetas sciscitantium fuerat expleta legatio, fit sermo Domini ad prophetam, imperans ut loquatur ad uulgum et ad sacerdotes, quid legatis debeant respondere. Quando ieiunabatis et plangebatis in quinto mense captiuitatis Ierusalem, et in septimo mense, quando Godolias interfectus est ab Ismel, per annos septuaginta desolationis templi et subuersionis Ierusalem, numquid mihi proderat quod ieiunabatis ? Et econtrario, si quando [b 1Kb] manducatis et bibitis, numquid non uobis et comeditis et potatis? Neque enim his rebus placatur Deus, sed bonis operibus, et si illius precepta faciamus, quia esca nos non  commendat Deo. Neque si non manducauerimus, deficiemus: neque si manducauerimus, abundabimus. Numquid non hec sunt uerba mea, adhuc 833 stante Ierusalem et urbibus Iuda, que loquebar ad uos in manibus prophetarum meorum, cum adhuc staret Ierusalem, et urbes Iuda rebus omnibus abundarent, et tam montana regio, quam campestris frugibus redundaret, et fidissima pace frueretur? Hec autem erant uerba Domini, que sequens Scriptura testatur, uelle se uerum iudicium et misericordiam in proximos, et uiduam, et pupillum, et aduenam, et pauperem non calumniari, et malum non cogitare in corde suo. Hec, inquit, noluerunt facere, et surdis auribus mea imperia contempserunt: quam ob rem uenit indignatio magna super Ierusalem;  et quomodo illi me audire noluerunt, sic et ego non exaudiui eos: et nunc tanta scrupulositate querunt, quando debeant ieiunare et plangere, cum ante dixerim per Isaiam: Non tale ieiunium elegi, dicit Dominus, neque ut humiliet homo animam suam; sed solue omne uinculum iniquitatis: dissolue obligationes uiolentarum cautionum: esurienti da panem tuum ex animo. Si uideris nudum, operi eum; et pauperem et absque tecto indue in tabernaculum tuum. Tunc erumpet temporanea lux tua, et sanitates tue cito orientur . Hoc quod scriptum est in Septuaginta: Misit de Bethel Sarasar et Arabesser [Al. Arbath Sager] rex, nullus nostrorum potuit exponere: neque enim quod male uersum est ex Hebreo, ulla rationeexplanari potest. Quis est enim iste Sarasar,  uel Arabesser rex? aut cuius rex prouincie, aut in quam uel de qua misit Bethel? aut cuius Bethel rex esse poterat Arabesser, que olim cum Iudea fuerat destituta, et eo tempore nequaquam uocabatur Bethel, id est, domus Dei; sed Bethauen, id est, domus idoli? Hoc quoque quod sequitur: Ingressa est huc in mense quinto sanctificatio, sicut fecerant iam per multos annos, sic conantur exponere: sanctificationem ingressam, uasa templi que a Nabuchodonosor sublata fuerant, illo tempore restituta. De quinti autem et  septimi ieiunio, tentauerunt referre ad dies hebdomadis. Sed quia sequitur, decimi ieiunium, compulsi sunt ad menses referre, et quod sit ipsum quinti, septimi decimique mensis ieiunium, omnino siluerunt. Unde priore simus explanatione contenti, et non inclinemur [Al. indignemur] ad falsos commentantium 834 conatus qui de interpretationis errore uenerunt.

 Et factum est uerbum Domini ad Zacariam, dicens: Hec ait Dominus exercituum dicens: Iudicium uerum iudicate, et misericordiam, et miserationes facite unusquisque cum fratre suo. Et uiduam, et pupillum, et aduenam, et pauperem nolite calumniari: et malum uir fratri suo non cogitet in corde suo. Et noluerunt attendere, et uerterunt scapulam  recedentem: et aures suas aggrauauerunt, ne audirent: et cor suum posuerunt adamantem [uulg. ut adamantem] ne audirent legem, et uerba que misit Dominus exercituum in spiritu suo per manum prophetarum priorum, et facta est indignatio magna a Domino exercituum. Et factum est sicut locutus est, et non audierunt: sic clamabunt et non exaudiam, dicit Dominus exercituum. Et dispersi eos per omnia regna, que nesciunt; et terra desolata est ab eis, eo quod non esset transiens et reuertens; et posuerunt terram desiderabilem in desertum. LXX: Et factus est sermo Domini ad Zacariam dicens: Hec dicit Dominus omnipotens, dicens: Iudicium iustum iudicate, et misericordiam et miserationem faciat unusquisque ad fratrem suum: et uiduam, et pupillum, et pauperem non opprimatis: et malitie  unusquisque fratris sui nolite meminisse in cordibus uestris. Et noluerunt attendere, et dederunt dorsum contemnens: et aures suas aggrauauerunt, ut non audirent: et cor suum posuerunt inobediens, ut non audirent legem meam, et uerba mea que misit Dominus omnipotens in spiritu suo, in manibus prophetarum priorum. Et facta est ira magna a Domino omnipotente, et erit sicut dixi, et non audierunt eum. Sic clamabunt, et non exaudiam eos, dicit Dominus omnipotens: et eiiciam eos in omnes gentes quas ignorauerunt: et terra desolata est post eos a perambulante et reuertente, et posuerunt terram electam in solitudinem. Hec magis uolui, ista quesiui, que non facientes, captiuitati estis traditi; et [a 1Kb] non desolationis ac mortis quinti mensis septimique ieiunium. Iustum iudicium  iudicate, ne audiatis in Psalmis: Usquequo iudicatis iniquitatem, et personas peccatorum sumitis? Iudicate pupillo et uidue: humilem et pauperem iustificate , ne uobis quoque loquatur Isaias: Qui iustificant impium propter munera: et quod iustum est  iusto auferunt : et propter uos 835 Abacuc ex persona eorum qui opprimuntur, Deo faciat inuidiam: Contra me factum est iudicium, et iudex accipit: ideo dissipata est lex, et non peruenit usque ad finem iudicium, quia impius opprimit iustum . Nec nouum putemus Dei esse preceptum, olim per Moysen ista mandauerat: Sic magnum iudicabis ut paruum: personam non accipies, et pauperis non misereberis in iudicio: quoniam Dei iudicium est . Misericordiam quoque et miserationes faciet unusquisque cum fratre suo. Post iudicii [b 1Kb] seueritatem sequatur in cunctos clementia, et maxime in fratres, quos uel eiusdem sanguinis, uel unius nobiscum fidei esse perspicimus. uiduam quoque et pupillum, de quibus nobis preceptum est: Esto pupillis  pater, et pro uiro matri eorum; iudicans pupillum, et iustificans uiduam . Et aduenam et pauperem nolite calumniari, quia alterum peregrinatio, alterum egestas humilem facit. Et malum uir fratri suo non cogitet in corde suo, siue ut a Septuaginta dicitur: Et malitie unusquisque fratris sui [c 1Kb] non meminerit in cordibus suis . Fratrem autem et proximum, uel omne hominum genus debemus accipere; quia ex uno sumus parente generati, uel eos qui domestici fidei sunt, iuxta parabolam Euangelii, que proximum non consanguineum, sed omnes homines uult intelligi. Quod autem ante debeat ira finiri, quam sol occumbat, et omnium malorum que ab aliis passi sumus, deleri memoria, et in multis locis legimus, et maxime in [d 1Kb] Ieremia,  qui ex persona Dei loquitur: Et malitie proximi sui unusquisque in cordibus uestris ne memineritis. Cum ego ista preceperim, illi attendere noluerunt, et uerterunt scapulam recedentem, siue dorsum contemnens, ex habitu corporis mea imperia respuentes. Solemus enim quando rugata fronte, et nare contracta contemnimus admonentes, dorsum uertere, iuxta illud quod scriptum est: uerterunt ad me dorsa, et non facies suas . Et aures, inquit, suas aggrauauerunt ne audirent, sicut aspidis [Al. aspides] surde obturantis [Al. obturantes] aures suas, que non audiet [Al. exaudient] uocem incantantium, et uenefici incantantis sapienter. Ingrauauerunt enim aures suas 836 ut non audirent, et cor suum posuerunt, ut non acquiescerent legi Dei. Unde Isaias  ad eos comminans loquitur: Incrassatum est cor populi huius, et auribus suis grauiter audierunt, et oculos suos clauserunt, ne forte uiderent oculis suis, et audirent auribus, et corde intelligerent, et conuerterentur, et ego sanarem eos .  Porro quod dicitur iuxta Hebraicum: Et cor suum posuerunt adamantem , duritiam cordis ostendit, et cor lapideum, quod noluerint uerba Dei suscipere. Adamas enim lapis fortissimus, qui Hebraice dicitur SAMIR , intantum durus est, ut omnia metalla confringat, et ipse non confringatur ab ullo. Unde a Grecis indomabilis dicitur. Ab hoc adamante induratum est cor Pharaonis, ne dimitteret populum Dei . Et quia habuerunt, immo posuerunt cor suum adamantem, propria uoluntate cordis duritiam suscipientes, ne audirent uerba Domini, que misit in spiritu suo, id est, in Spiritu sancto per manum prophetarum priorum, Isaie, Osee, et ceterorum, qui mundas habuerunt manus, quos ante captiuitatem fuisse manifestum  est: idcirco ad magna peccata, magna facta est indignatio, et Domini uerba completa sunt, par pari referentis, ut sicut illi ambulauerunt ad eum peruersi, et ipse aduersum eos peruersus incederet, et non audiret uerba [a 1Kb] inclamantium, quia et illi uerba Domini surda aure contempserint. Quamobrem et dispersit eos per omnia regna que nesciunt, Assyriorum, et Chaldeorum, Medorum, atque Persarum, et gentium ceterarum, que his imperiis subiacebant, et in quarum terris disseminati sunt. Et omnis Iudea deserta est, eo quod nullum habuerit habitatorem, et non esset in ea transiens et reuertens. Et terram que fauus erat pre omnibus terris et propter abundantie multitudinem lacte et melle manabat, uerterunt in solitudinem. Possumus  hec et ad eos referre, qui in Ecclesia delinquentes, proiecti sunt de terra confessionis; quia noluerunt audire Dominum, et uerterunt ad eum scapulam recedentem, et aures suas aggrauauerunt, et cor posuerunt ut adamantem. Et facta est super eos indignatio 837 Domini, et dispersi sunt per omnia regna uitiorum, et desolata est terra eorum, uel anima uel corpus, non habens habitatorem Dominum, nec in se spiritum reuertentem. Et terra quondam desiderabilis, que erat hospitium Trinitatis, uersa est in desertum, habitationemque draconum. Que plana sunt, uelociter transeamus, ut in obscuris spatium disserendi sit: non enim longos florentesque tractatus in quibus plausibilis ludit oratio, sed commentarios scribimus, quorum officium est, preterire  manifesta, obscura disserere.

 Et factum est uerbum Domini exercituum, dicens: Hec dicit Dominus exercituum: Zelatus sum Sion zelo magno, et indignatione magna zelatus sum eam. Hec dicit Dominus exercituum: Reuersus sum ad Sion, et habitabo in medio Ierusalem: et uocabitur Ierusalem, ciuitas ueritatis; et mons Domini exercituum, mons sanctificatus. LXX: Et factus est sermo Domini omnipotentis, dicens: Hec dicit Dominus omnipotens: Zelatus sum Ierusalem et Sion zelo magno, et furore [b 8Kb] maximo zelatus  sum eam. Hec dicit Dominus omnipotens: Reuertar ad Sion, et habitabo in medio Ierusalem: et uocabitur Ierusalem ciuitas uera, et mons Domini omnipotentis, mons sanctus. Quod Dominus Ierusalem, id est, Isreliticum populum in solitudine instar uxoris acceperit, et iacentem in idololatrie sanguine, operuerit pallio suo, et amore coluerit maritali, in Ezechiele  plenius discimus, que postea similam comedens, et mel, et oleum, et uestibus ornata pulcherrimis, et habens ex largitate uiri omnia ornamenta gemmarum, fornicata est cum Assyriis atque Chaldeis, et audiuit a Domino: Sicut despicit uxor uirum suum, sic despexit me domus Isrel . Captiuitati autem tradita et illusa ab amatoribus suis, et pristino decore nudata, postquam  diuaricauit pedes suos omni transeunti, et polluta est usque ad uerticem, memor pristine felicitatis [c 1Kb] ingemit: Reuertar ad uirum meum priorem: quia melius mihi erat tunc quam nunc . Quam ille suscipiens et rursum habens in coniugio, cui prius dixerat: Non irascar tibi, et zelus meus 838 recessit a te , nunc loquitur: Zelatus sum Sion zelo magno, et indignatione magna zelatus sum eam. Quantum prius indignatus sum, quod a multis amatoribus deturpata est, et maculauit torum meum: unde, et tradidi eam amatoribus suis, nequaquam ut sub marito adulteram, sed ut scortum et uile mancipium, et in lupanaribus prostitutam: tanto nunc amplius ad eam reuersus sum; quia egit penitentiam, et edificauit templum meum  in quo habitabo in medio illius. Et uocabitur ciuitas ueritatis, que antea dicebatur urbs mendacii, de qua et in Isaia scriptum est: ueritas dormiuit [Al. dormitauit] in ea: nunc autem homicide . uocabitur autem et mons Domini omnipotentis, mons sanctificatus, in quo templo instaurato, immolantur uictime, ceremoniarum ordo seruatur. Hec iuxta historiam. Ceterum nulli dubium est, Sion et Ierusalem, speculam et uisionem pacis, posse accipi animas fidelium, quibus cum peccauerint, iratus Dominus tradit eas captiuitati, ut que Deum per bona prosperaque non senserant, per mala sentiant et aduersa. Cumque egerint penitentiam, reuertetur Dominus ad Sion, et habitabit in medio Ierusalem, quam unam atque eamdem intelligimus ciuitatem, et  in quibus ante regnabant uitiorum peccatorumque mendacia, postea Christus ueritas commorabitur. Et mons Domini exercituum uocabitur mons sanctus, de quo dicitur: Qui confidunt in Domino sicut mons Sion . Et: Magnus Dominus et laudabilis nimis, in ciuitate Dei nostri in monte sancto suo . De quo Isaias Micheasque clamitant: In nouissimo dierum erit mons [d 1Kb] Domini preparatus in uertice montium, et sublimis super colles, et fluent ad eum omnes populi, et properabunt gentes multe, et dicent: uenite, ascendamus in montem Domini,  et ad domum Dei Iacob . De hoc monte, et de hac ciuitate, et apostolus Paulus  sacrata oratione disputans ait: Accessistis ad montem Sion et ciuitatem Dei uiuentis, Ierusalem celestem, et multorum angelorum millia, et Ecclesiam primitiuorum, qui scripti sunt in celis .

 Hec dicit Dominus exercituum. Adhuc 839 habitabunt senes et anus in plateis Ierusalem, et [a 1Kb] uiri baculus in manu eius pre multitudine dierum. Et platee ciuitatis complebuntur infantibus, et puellis, ludentibus in plateis eius. LXX: Hec dicit Dominus omnipotens: Adhuc sedebunt senes et anus in plateis Ierusalem, unusquisque in manu uirgam suam  retinens, pre multitudine dierum: et platee ciuitatis replebuntur pueris et puellis, ludentibus in plateis eius. Tanta, inquit, erit, reuerso me in Sion, et habitante in medio Ierusalem, rerum omnium prosperitas, et bellorum quies atque tranquillitas, ut nullo hoste remanente, usque ad ultimam etatem in utroque sexu senilis etas perueniat, et trementes artus baculo regente sustentent. Platee quoque ciuitatis impleantur pueris puellisque ludentibus. Hoc autem fieri solet, quando securitas et profunda pax urbium est, ut gaudium ciuitatum, lusibus et choreis [Al. choris] etas lasciua concelebret. Quod si referimus ad Ecclesiam, de qua dicitur: Gloriosa dicta sunt de te, ciuitas Dei : Et: Fluminis impetus letificat ciuitatem Dei: sanctificauit tabernaculum  suum altissimus: Deus in medio eius non commouebitur , quis poterit ambigere plateas Ecclesie, esse uirtutes, in quibus sapientia agit fiducialiter et in murorum summitatibus predicatur? Unde et ad Dominum Psalmista conclamat: Latum mandatum tuum uehementer . In his plateis Dominum Saluatorem sponsa perquirens, loquitur in Cantico canticorum: Consurgam et circuibo ciuitatem in foro, et in plateis eius, donec inueniam eum quem dilexit anima mea . Habitabunt igitur, uel sedebunt, senes et anus, de quibus scriptum est : Senectus honorabilis, non multi temporis, nec numero annorum estimabilis . Cani autem sunt hominum prudentia, et senectus uita immaculata:  de quibus et Dominus loquitur ad Moysen: Constitue tecum septuaginta senes, quos ipse nosti quoniam senes sunt ; quamobrem et ante Abraham nullus appellatus est senex, de quo scriptum legimus: Deficiens Abraham mortuus est: nutritus in senectute bona, senex et plenus dierum (Gen. XXu, 8. Gloria enim senum cani sunt, de quibus dicitur: Cani hominis 840 sapientia eius . Hi tenebunt pre dierum multitudine uirgas et baculos in manibus suis, et dicent ad discipulos: Quid uultis? in uirga ueniam ad uos, an in spiritu lenitatis et mansuetudinis ? Qui enim de labiis suis profert sapientiam, uirga percutit uirum [b 45Kb] excordem. Et e contrario: Qui parcit baculo suo, odit filium suum: qui autem diligenter corripit, diligit . Et non solum senes, sed anus quoque sedebunt in plateis Ierusalem: quas Paulus apostolico ore describens: Honora, inquit. uiduas que uere uidue sunt. Et in alio [Al. eodem] loco: uidua eligatur non minus annorum sexaginta, que fuit unius uiri uxor, in bonis operibus habens testimonium: si educauit liberos, si recepit hospitio, si sanctorum pedes lauit, si in tribulationibus positis ministrauit,  si omne opus bonum persecuta est . Istiusmodi senes et anus sedebunt in plateis Ierusalem, et tenebunt baculos in manibus suis, et platee ciuitatis complebuntur pueris et puellis ludentibus. Isti sunt pueri et puelle, senes, et iuuenes, quos Psalmista ad cantandum Domino cohortatur dicens: Iuuenes et uirgines, senes cum iunioribus laudent nomen Domini . Et Ioannes euangelista atque apostolus: Scribo, inquit, uobis, pueri, quoniam dimittuntur uobis peccata propter nomen Saluatoris: Scribo uobis, patres, quia cognouistis eum qui a principio est . Et de his Salomon in Prouerbiis loquitur: Et det innocentibus uersutiam: puero autem iuniori sensum, et intelligentiam. Et rursum: Audite, pueri, disciplinam  patris, et attendite ut cognoscatis intelligentiam . De his pueris, uirgunculis ac puellis, et quadragesimus quartus psalmus, Adducentur, inquit, regi uirgines post eam. Iuxta quod scriptum est: Exsultauerunt et letate sunt filie Iude in omnibus iudiciis tuis. Domine . Que cum audierint ab Apostolo: Gaudete, iterum dico gaudete , mentis letitiam gestu corporis indicabunt, et tripudiante saltatu, dicent cum Dauid: Saltabo et ludam in conspectu Domini .

 Hec dicit Dominus exercituum: Si difficile uidebitur in oculis reliquiarum populi huius in diebus illis, numquid in oculis meis difficile erit? dicit Dominus exercituum? LXX: Hec dicit Dominus omnipotens: Si impossibile erit coram reliquiis populi huius  841 in diebus illis: numquid et coram me impossibile erit? dicit Dominus omnipotens. Per singula uerba atque sententias quibus Isreli prospera et pro rerum magnitudine pene incredibilia promittuntur, propheta proponit: Hec dicit Dominus omnipotens, alio sermone hoc loquens: Ne putetis mea esse que spondeo, et quasi homini non credatis: Dei sunt promissa que replico. Supra dixerat, anus et senes  in plateis esse sessuros, et pro temporis longitudine baculos manibus retenturos, arctandas plateas hominum multitudine, pueros ac puellas quasi in festis diebus choros ducere, et exstruendam Ierusalem, atque in statum felicitatis pristine restituendam. Hoc reliquiis populi, que de captiuitate uenerant, uidebatur incredibile, cernentibus urbem penitus destitutam, murorum ruinas, combustos parietes, manus Babylonias ostentare; idcirco consociat: Si uobis qui estis reliquie captiui populi, uel difficile uel impossibile uidetur esse quod spondeo, ut in diebus illis quibus edificanda est Ierusalem, tanta felicitas sit: numquid in conspectu Domini aut difficile erit, aut impossibile, qui hec futura meo ore promittit? Que enim apud homines impossibilia sunt,  apud Deum possibilia sunt . Hec persecutionis tempore in Ecclesiis Christi expleta conspeximus, quando in tantam rabiem persecutorum feritas excitata est, ut etiam conciliabula nostra destruerent, diuinos libros ignibus traderent, omnes insule, metalla, carceres, confessorum et martyrum catenatis gregibus implerentur. Quis eo tempore crederet rursum Ecclesias construendas ab his ipsis qui ante destruxerant? non quod iidem homines fuerint, sed quod eadem regalis potestas que prius sedebat in insidiis cum diuitibus , et quasi ex senatus-consulto Christi nomen conabatur exstinguere, nunc expensis reipublice Ecclesiarum basilicas exstruat, et exaltet summa fastigia, ut non solum laquearia et tecta fulgentia auro decoret;  sed parietes diuersi marmoris uestiat crustis, et diuinos libros quos prius tradebat incendio, nunc deauratos et purpuratos, et gemmarum uarietate distinctos, in custodiam Romani ueneretur status.

 Hec dicit Dominus exercituum: Ecce ego saluabo populum meum de terra Orientis, 842 et de terra occasus solis. Et adducam eos, et habitabunt in medio Ierusalem: et erunt mihi in populum, et ego ero eis in Deum, in ueritate et in iustitia. [a 1Kb] LXX similiter. Hec Iudeorum alii dicunt, post Zorobabel et Nehemiam, edificato templo, et muris ciuitatis exstructis, et statu Iudaico restituto, a Machabeis et diuersis principibus, qui usque ad Herodem rexere Iudeam, esse completa. Alii in consummatione mundi sub Christo, quem frustra prestolantur,  explenda commemorant. Nos autem et illo tempore, id est, post Zorobabel et Nehemiam, dicimus ex parte completa, et quasi in typis et imaginibus precessisse, quando populus reductus est de captiuitate, et habitauit in Ierusalem, et Dei populus appellatus est, et rursum Dominus uocatus est Deus eorum: nequaquam in mendacio et iniquitate, sed in ueritate et iustitia. Et nunc plenissime sub Domino Saluatore in Ecclesia, id est, in uera Ierusalem promissionem rebus expleri, maxime quia dicitur: Ecce ego saluabo populum meum de terra Orientis, et de terra Occidentis, de quibus et Dominus  in Euangello loquebatur: Multi de Oriente et Occidente uenient, et accubabunt in regno celorum cum Abraham, Isaac, et Iacob . Et multo ante Psalmista promiserat, dicens: Deus deorum Dominus locutus est, et uocauit terram. Ab ortu solis usque ad occasum, de Sion decor pulchritudinis eius . ueniet enim ex Sion qui eripiat, et auertat iniquitates a Iacob quando ab Oriente, et Occidente incensum offertur nomini Domini in omni loco, et sacrificium mundum, nequaquam in uictimis ueteris Testamenti, sed in sanctitate euangelice puritatis, de quo incenso et alibi legimus: Dirigatur oratio mea, sicut incensum in conspectu tuo . Et quod sit hoc incensum, sequens sermo demonstrat: Eleuatio manuum  mearum sacrificium uespertinum. Postquam enim de uirga Iesse pullulauit, qui dominaretur gentibus, et in ipso gentes sperarunt , et de Oriente, et de Occidente, tam primus populus quam nouissimus in Dominum crediderunt, et factus est grex unus: tunc ad letitiam omnes prouocate sunt nationes, et concitate ad gaudium, propheta dicente: Letamini, gentes, cum populo eius . Iuxta 843 illud quod alibi scriptum est: Recordabuntur et conuertentur ad Dominum omnes fines terre, et adorabunt coram eo uniuerse familie gentium. Quodque sequitur: In ueritate et iustitia, hoc significat, quod ueteris Legis umbra discedat, et Euangelii ueritas ueniat, nequaquam in iustitia Iudeorum, sed in iustitia Christiana: ipse enim Dominus  ueritas est atque iustitia, de quo legimus: ueritas de terra orta est, et iustitia de celo prospexit . Unde et in quarto decimo psalmo, iustitia simul et ueritas nominantur: Qui ambulat sine macula et operatur iustitiam, et loquitur ueritatem in corde suo.

 Hec dicit Dominus exercituum: Confortentur manus uestre, qui auditis in diebus his sermones illos per os prophetarum in die quo fundata est domus Domini exercituum, ut templum edificaretur. Septuaginta pro Domino exercituum, Dominum omnipotentem, cetera similiter transtulerunt. Aedificato templo sub Zorobabel et Iesu  iidem prophete Aggeus et Zacarias, qui ut edificaretur, et duces et populum fuerant cohortati, nunc cohortantur eos, ut ex priorum ueritate his que in futurum promittuntur, accommodent fidem, et confortent manus suas, nequaquam Medorum impetum et impedire cupientium per circuitum nationum insidias formidantes: et confortentur per os prophetarum ex die quo templi fundamenta sunt iacta, usque ad diem quo superedificatum est templum, et audiant que sequuntur. Breuiter explanamus historiam quidquid de Ierusalem, et de templo dicitur, spiritualiter ad  Ecclesiam referentes, in qua confortantur manus per bona opera, et fundantur domus, quando fidei fundamenta iaciuntur, templumque exstruitur, quando multitudo credentium roboratur, et ita uiuit, ut templum Dei esse mereatur.

 Siquidem ante dies illos merces hominum non erat, nec merces iumentorum erat, neque intreunti et exeunti erat pax pre tribulatione: et dimisi omnes homines unumquemque contra proximum suum. 844 LXX: Quia ante dies illos merces hominum non erit in lucrum, et merces iumentorum non subsistet, et egredienti, et ingredienti non erit pax pre tribulatione: et emittam omnes homines unumquemque ad proximum suum. Septuaginta ad futurum tempus omnia retulerunt, sed melius ad preteritum, ut in Hebraico habetur, et [a 1Kb] expositionis  ueritas approbabit. Antequam fundaretur domus Domini, et edificaretur templum Domini, omnis labor uester irritus fuit. Et tam homines quam iumenta in agricultura, in mercimoniis, operibusque diuersis, cassis conatibus frustrabantur: foris aduersarii, domi seditio turbabant pacem, et erat ubique [b 1Kb] iustitium ob bellorum frequentiam, et insidias domesticas, dum nec frater fratri exhibet fidem, et omnis est inimica propinquitas. Hunc sensum aliis uerbis Aggeus propheta comprehendens ait: Et nunc ponite corda uestra a die hac et supra: antequam poneretur lapis super lapidem in templo Domini. Cum accederetis ad aceruum uiginti modiorum, et fierent decem: et intraretis ad torcular, ut exprimeretis  quinquaginta lagenas, et fiebant uiginti. Percussi uos uento urente et aurigine, et grandine omnia opera manuum uestrarum, et non erat in uobis qui reuerteretur ad me, dicit Dominus : quod et in Ecclesia et in unoquoque credentium accipere possumus. Siquidem antequam domus Dei in nobis fundamenta iaciantur, et edificemur templum Deo, et audiamus de Apostolo; uos estis templum Dei: et Spiritus sanctus habitat in uobis , quidquid boni operis habere uidebamur [Al. uideamur], siue rationales, qui appellantur homines, siue simplices, qui iumenta dicuntur (homines enim et iumenta, inquit, saluos facies, Domine , mercedem non habet apud Deum, et sunt in nobis bella atque discordie, et ubique tribulatio et  sine pace Christi, quam ad Patrem uadens, apostolis dereliquit , impleturque in nobis Domini sententia: Inimici hominis, domestici eius . Omnis enim frater supplantatione supplantat; et omnis amicus fraudulenter incedit, [c 1Kb] et uir fratrem suum deridet, et ueritatem non loquitur, didicit lingua eorum loqui mendacium . Quod si conuertamur ad Christum, et templum eius 845 efficiamur, statim audiemus Apostolum  proclamantem: Unusquisque accipiet propriam mercedem iuxta opus suum .

 Nunc autem non iuxta dies priores ego faciam reliquiis populi huius, dicit Dominus exercituum; sed semen pacis erit. uinea dabit fructum suum: et terra dabit germen suum: et celi dabunt rorem suum: et possidere faciam reliquias populi huius, uniuersa hec. LXX: Et nunc non iuxta dies priores ego faciam reliquiis populi huius, dicit Dominus omnipotens; sed pacem monstrabo. uinea dabit fructum suum: et terra dabit germina sua: et celum dabit rorem suum: et possidere faciam reliquias populi mei hec omnia. Priusquam domus Dei fundamenta iacerentur, et edificaretur templum, merces hominum non erat, nec merces iumentorum, nec pre tribulatione et angustia  pax intreuntibus, et exeuntibus, et omnes homines inter se hostili odio dissidebant. Nunc autem quia iam domus Domini fundamenta iacta sunt, et templum edificatum est, nequaquam faciam ut prius feceram his qui de captiuitate Babylonia sunt reuersi; sed erit ubique pax et gaudium, et ariditatem ac famem pristini temporis futura abundantia compensabit. uinea enim dabit fructum suum, et torcularia omnia complebuntur, terra letis segetibus uestietur, et irrigantibus pluuiis ac rore nocturno, omnia pullulabunt: uniuersa que dixi, faciam [d 1Kb] reliquiis populi mei possidere: quia fundamenta domus Domini iacta sunt, et templum exstructum est. Hec eadem et Aggeus propheta eodem tempore loquitur, qui supra dixerat: Percussi uos uento urente et aurigine  et grandine omnia opera manuum uestrarum, postquam templi fundamenta sunt iacta: Ponite, inquit, in corda uestra ex die ista et in futurum, a die uicesimo quarto noni mensis: a die quo fundamenta iacta sunt templi, ponite super cor uestrum. Numquid iam semen in germine est: et adhuc uinea et ficus et malogranatum et lignum oliue non floruit? Ex die ista benedicam, et rursum mouebo celum pariter et terram . Dicamus et aliter, ceptam super Ecclesia explanationem sequentes. Priusquam fidem Christi quis recipiat, et in eo Spiritus sancti 846 fundamenta iaciantur, nullus audire poterit, est merces operi tuo. Siue ille Iudeus sit, siue hereticus, siue gentilis: quidquid boni operis fecerit, nisi in nomine Christi fecerit, mercedem sui boni  operis non habebit. uidemus hereticorum uirgines, philosophorum rigorem, Iudeorum in escarum uarietate obseruantiam: et tamen dicimus [Al. dicitur], iuxta Aggeum, quod comedant, et non satientur: bibant, et non inebrientur: operiantur, et non calefiant: et qui mercedes congregat, mittat eas in pertusum sacculum . Postquam uero fidem Christi receperint, et illi et hi qui in Ecclesia fuerant peccatores, et pro magnitudine delictorum  captiuitati huius mundi traditi, et Babylonio igne combusti, et audierint Dominum predicantem: Spiritus Domini super me, propter quod unxit me: euangelizare pauperibus misit me: predicare captiuis remissionem, et cecis ut uideant: sanare eos qui contrito sunt corde , et completum fuerit in eis illud quod per Amos dicitur: Conuertam populi mei Isrel captiuitatem, et edificabunt ciuitates dissipatas, et plantabo eos , tunc in diebus illis orietur iustitia et multitudo pacis . uinea dabit fructum suum, que dicit in Euangelio: Ego sum uitis, uos rami. Omnem ramum qui manet in me, mundat Pater, ut maiores fructus afferat . Cumque mundati fuerint rami eius, id est, flagella et propagines, et gemmantibus  oculis spem futurorum ceperint fructuum polliceri, ut impleatur illud quod scriptum est: uinee florentes dederunt odorem : tunc pendentes botros colorabit sol iustitie, ut missi in torcularia octaui et octogesimi tertii psalmi, qui pro torcularibus inscribuntur, Domini calcentur pede, qui ascendit de Bosor, [a 1Kb] ut fundat uinum quod letificat cor hominis. Terra quoque dabit germen suum, non arida et petrosa et plena sentium; sed terra bona que dat centesimum et sexagesimum et tricesimum fructum : ut qui seminauerint in lacrymis, in gaudio metant . Sed et celi dabunt rorem suum, de quibus de decimo octauo Psalmo  scriptum est: Celi enarrant gloriam Dei, et opera manuum eius annuntiat firmamentum.  De his celis in Deuteronomii 847 cantico dicitur: Letamini, celi cum eo , id est, cum Domino Saluatore, quos presciuit et predestinauit conformes fieri imaginis Filii sui , qui loquitur cum Moyse: Exspectetur ut pluuia eloquium meum, et descendant ut ros uerba mea . Resurgent enim qui erant peccatis mortui, et suscitabuntur qui iacebant in sepulcris dealbatis, que plena sunt ossibus mortuorum, et letabuntur qui morantur in terra. Et que sit causa letitie, sequens sermo demonstrat: Ros enim qui a te est, sanitas eorum est. Et hec omnia, pacem uidelicet et uinearum fructum, et terrarum abundantiam, que celorum rore succreuit, possidebunt reliquie populi mei, de quibus Isaias loquitur: Nisi  Dominus sabaoth reliquisset nobis semen, sicut Sodoma essemus, et sicut Gomorrha similes fuissemus . Reliquie enim secundum electionem gratie, salue facte sunt: non ex operibus; alioquin non esset gratia.

 Et erit, sicut eratis maledictio in gentibus, domus Iuda, et domus Isrel: sic saluabo uos et eritis benedictio: nolite timere, confortentur manus uestre. Quia hec dicit Dominus exercituum:  Sicut cogitaui ut affligerem uos, cum ad iracundiam prouocassent me patres uestri, dicit Dominus, et non sum misertus: sic conuersus cogitaui in diebus istis, ut benefaciam Ierusalem et domui Iuda: nolite timere. LXX: Et erit, sicut eratis in maledictione inter gentes, domus Iuda et domus Isrel: sic saluabo uos, et eritis in benedictione: confidite et confortamini in [b 16Kb] cordibus uestris, quia hec dicit Dominus omnipotens: Sicut cogitaui ut affligerem uos in eo quod me ad iracundiam prouocassent patres uestri, dicit Dominus omnipotens, et non me penituit: sic paratus sum et cogitaui in diebus istis, ut benefaciam Ierusalem et domui Iuda: confidite. Hec post edificationem templi futura promittit, ut sicut erant in cunctis gentibus in maledictionem et in sibilum, et in exemplum,  domus Iuda, et domus Isrel , sic cum saluate fuerint, et reuerse in Iudeam, sint omnium benedictio. Nolite, inquit, timere aduersarios rebellantes: confidite uera esse que per me Dominus pollicetur: 848 confortentur manus uestre: implete opera que cepistis. Causa confortationis, Domini promissio est: Hec enim dicit Dominus omnipotens, cui nichil impossibile est, qui potest que promittit, implere: sicut excogitaui ut affligerem uos, et captiuitati traderem, quia me patres uestri ad iracundiam prouocarunt, et non sum misertus: quod LXX transtulerunt , hoc est, non me penituit, quod Hebraice scribitur ULO; NAAMATHI , non sum autem misertus, ut uos captiuitate corrigerem, et per omnia tormenta  et flagella erudirem: sic nunc in presenti tempore cogitaui, ut benefaciam Ierusalem et domui Iuda. Et notandum quod quando irascitur, [c 1Kb] maledictio sit in gentibus domus Iuda, et domus Isrel, id est, omnes duodecim tribus que captiuitati tradite sunt. Postquam autem cogitauit ut benefaciat, non facit Iude et Isrel, id est, duabus et decem tribubus, Ierusalem uidelicet et Samarie, Oolle et Oolibe; sed relicto Isrel in captiuitate, benefacit Ierusalem et domui Iuda: et iungit in fine: Nolite timere, siue, confidite, eo sensu quem supra exposuimus. Super Ecclesia autem et super unoquoque credentium sic intelligi potest, quod persecutionis tempore cunctis in circuitu gentibus in maledictum, et in exemplum fuerint Christiani, quia offenderint Dominum  suum: et postea sint in benedictione, quando pax reddita fuerit, et hoc omne eueniat, quia Dominus qui prius fuerat iratus, postea sit misertus Ierusalem, uisioni pacis, et Iude, que fidem Domini confitetur. Singuli quoque credentium, qui propter uitia eiiciuntur de Ecclesia, et traduntur Satane in interitum carnis , ut discant non blasphemare , cum egerint penitentiam, reuertentur in pristinum statum, et  uidebunt pacem Dei, et confessionis sue gloriam possidebunt. Hoc quod scriptum est: Non sum misertus, uel non me penituit, calumniantur heretici, quasi aut crudelis, aut mutabilis sit Deus, si eum aut non peniteat, aut peniteat. Si enim penituerit, dicunt eum esse mutabilem; si non penituerit, asserunt esse crudelem. Penituit autem 849 Deum quod Saul unxit in regem . Et apud Niniuitas, quibus per prophetam nuntiauerat: Adhuc triduum, et Niniue subuertetur , qui egerunt penitentiam, dicitur et ipse mutasse sententiam suam, non uitio mentis improuide, sed ex eorum que male aut bene faciunt, uarietate. Si enim male fecerint, comminatur: si pristina peccata defleuerint, [a 1Kb] miseretur: non mutatur Deus qui unus  atque idem est, et mutari non potest; sed illis ex malis ad bona opera commutatis, mutat et suum ipse decretum. Qui et in Genesi loquitur: Clamor Sodomorum et Gomorrhe multiplicatus est; et peccata eorum magna sunt nimis: descendens ergo uidebo si iuxta clamorem eorum qui uenit ad me, compleant: sin autem non, ut sciam . Quod dixit, hoc est: Si permanserint in furore, non deerit pena peccantibus: si desierint ab insania, mea fient cognitione dignissimi. Cognoscit autem Dominus eos qui sui sunt . Et Apostolus scribit ad Galatas: Sed tunc nescientes Deum . Cumque nouerit omnes Deus, et nichil eum nec preteritorum, nec presentium lateat, nec futurorum, impios in Euangelio nescire se dicit: Recedite a me,  operarii iniquitatis, nescio uos . Ergo et notitiam, et penitentiam, et iram, et indignationem et omnes affectus Dei, non humani sermonis uitio, sed diuine maiestatis sensu accipiamus.

 Hec sunt ergo uerba que facietis: Loquimini ueritatem unusquisque cum proximo suo, ueritatem et iudicium pacis iudicate in portis uestris, et unusquisque malum contra amicum suum non cogitetis in cordibus uestris, et iuramentum mendax ne diligatis: omnia enim hec sunt que odi, dicit Dominus. LXX: Isti sermones sunt quos facietis: Loquimini ueritatem unusquisque cum proximo suo: ueritatem et iudicium pacificum, et iustum iudicate in portis uestris, et unusquisque malum proximo suo non cogitet in cordibus uestris, et iuramentum mendax ne diligatis,  quia hec omnia odi, dicit Dominus omnipotens. Promisi, me non iuxta dies priores facere reliquiis populi captiuorum. Et sicut cogitaui ut affligerem eos, cum me ad iracundiam prouocassent patres eorum, et non sum misertus: sic nunc [b 1Kb] cogitaui conuersus 850 in diebus istis, ut benefaciam Ierusalem et domui Iuda. Ut igitur permaneat sententia mea, et non fiat irrita pollicitatio, hec facite que precipio: Loquimini ueritatem cum proximis uestris. Proximum, omne hominum genus accipiamus, quia ex uno sumus parente generati. Alioquin  si proximus propinquus accipitur, peregrinis et alienis mentiendum est. Hoc idem Apostolus loquitur: Deponentes mendacium, loquimini ueritatem unusquisque cum proximo suo . ueritatem, inquit, et iudicium pacis iudicate in portis uestris. In iudicio prima sit ueritas atque iustitia; deinde sequitur misericordia. Hoc est enim iudicium pacis, ut propositum iudex habeat pacificare discordes, iuxta illud Euangelii: Beati pacifici, quoniam filii Dei uocabuntur . Quodque sequitur: In portis uestris, illi prophetico congruit: Oderunt in portis corripientem, et uerbum sanctum abominati sunt . Et in alio loco: Non confundentur cum loquentur inimicis suis in porta . Dauid quoque iudicabat in portis,  quando Absalon ueritatem iudicii repromittens, patri tendebat insidias . Et queritur quare apud Iudeos in portis locus fuerit iudicandi. Ne cogerentur agricole intrare urbes, et aliquod subire dispendium, iudices in portis residebant, ut tam urbanos quam rusticos in exitu et introitu urbis audirent, et finito negotio, unusquisque confestim ad sedes proprias reuerteretur. Et malum, inquit, contra amicos uestros ne cogitetis in cordibus uestris: RAAH , quod omnes uoce consona , id est, malitiam interpretati sunt, dupliciter accipere possumus, et pro afflictione, et pro malo. Pro afflictione: Si est malitia in ciuitate quam Dominus non fecerit . Et: Sufficit diei malitia sua . Pro malo in Iona propheta  loquitur Deus: Ascendit clamor malitie eorum ad me . Et in Apostolo legimus: Repleti omni iniquitate et malitia . Utroque igitur modo nec affligit amicum suum, nec malum aduersum eum cogitat in corde, qui sanctus est. Et iuramentum, ait, mendax ne diligatis: precipiente Domino in Euangelio: Ego autem dico uobis, ut non iuretis penitus, sed sit uester sermo, est est, non non ; qui enim non iurauerit, numquam poterit peierare. 851 Qui iurat, audiat illud quod scriptum est: Non assumes nomen Domini Dei tui super re uana . Omnia hec sunt que odi, dicit Dominus: iuxta Malachie uerba dicentis: Et omnia que oderam, faciebatis . In preceptis que ad uitam pertinent, et sunt  perspicua, non debemus querere allegoriam, ne iuxta Comicum, nodum queramus in scirpo .

 Et factum est uerbum Domini exercituum ad me dicens: Hec dicit Dominus exercituum: Ieiunium quarti, et ieiunium quinti, et ieiunium septimi, et ieiunium decimi erit domui Iuda in gaudium et in letitiam, et in solemnitates preclaras: ueritatem tantum, et pacem diligite. LXX: Et factus est sermo Domini omnipotentis ad me, dicens: Hec dicit Dominus omnipotens. Ieiunium quartum, et ieiunium quintum,  et ieiunium septimum, et ieiunium decimum erunt domui Iuda in gaudium et in letitiam, et in festiuitates [Al. solemnitates] bonas (hoc enim Hebraice dicitur TOBIM , et [a 13Kb] letamini, et ueritatem et pacem diligite. Ad id quod supra Sarasar, et Rogommelech per legatos quesierant, utrum in mense quinto, et in mense septimo, sicut habetur in LXX, ieiunare deberent et plangere, an post edificationem templi finire ieiunium, luctumque deponere, multis in medio positis que facerent, et que sperarent, ex persona Domini propheta respondit: ieiunium quarti, et ieiunium quinti, et ieiunium septimi, et ieiunium decimi  domui Iuda et Ierusalem in dies festos uertetur et gaudium. ueritatem tantum Deus  querit, et pacem. In hoc loco nostrorum multi multa dixerunt, et inter se dissonantia. Quidam obscuritatem silentio professi, quasi profundissimam foueam in commentariis transierunt: rectius arbitrantes, nichil omnino quam parum dicere. Cogimur igitur ad Hebreos recurrere, et scientie ueritatem de fonte magis quam de riuulis querere: presertim cum non 852 prophetia aliqua de Christo, ubi tergiuersari solent, et ueritatem celare mendacio; sed historie ex precedentibus et consequentibus ordo texatur. Ieiunium [b 1Kb] quarti mensis, qui apud Latinos uocatur Iulius, die septima et decima eiusdem mensis, illud arbitrantur, quando descendens Moyses de monte Sina tabulas Legis abiecerit atque confregerit , et iuxta Ieremiam muri primum  rupti sunt ciuitatis . In quinto mense, qui apud Latinos appellatur Augustus, cum propter exploratores terre sancte seditio orta esset in populo, iussi sunt montem non ascendere; sed per quadraginta annos longis ad terram sanctam circuire dispendiis, ut exceptis duobus, Caleb et Iosue, omnes in solitudine caderent . In hoc mense, et a Nabuchodonosor , et multa post secula a Tito et uespasiano, templum Ierosolymis incensum est, atque destructum, capta urbs [c 1Kb] Bether, ad quam multa millia confugerant Iudeorum, aratum templum in ignominiam gentis oppresse, a [d 1Kb] Turannio Rufo. In septimo uero, qui apud nos appellatur October, sicut supra diximus, occisus est Godolias, et Iude tribus ac Ierusalem  reliquie dissipate . Legamus Ieremiam . Mense decimo, qui apud nos  Ianuarius dicitur, eo quod ianua anni sit atque principium, Ezechiel in captiuitate positus audiuit, et cunctus populus captiuorum quinto mense templum esse subuersum, quod plenissime in eodem propheta cognoscimus. Hoc est igitur omne quod dicitur: Dies planctus et ieiuniorum quos hactenus habuistis in luctum, sciatis uobis, quia cogitaui ut benefaciam Ierusalem, et domui Iuda, in letitiam et gaudium, et solemnitates, esse uertendos: ita dumtaxat si ueritatem diligatis et pacem. Iuxta , quia tunc ieiunamus, quando sponsus aufertur a nobis , et non meremur eius habere presentiam, cum reuersus fuerit Dominus ad nos, 853 et cogitauerit ut benefaciat nobis, omnis tristitia uertetur in gaudium; et fames pristina sermonis Dei, presentia  doctrinarum eius, et celestis panis saturitate, pensabitur.

 Hec dicit Dominus exercituum: Usquequo ueniant populi, et habitent in ciuitatibus multis, et uadant habitatores unus ad alterum, dicentes: Eamus et deprecemur faciem Domini, et queramus Dominum exercituum. uadam etiam ego, et uenient populi multi, et gentes robuste ad querendum Dominum exercituum in Ierusalem, et deprecandum faciem Domini. LXX: Hec dicit Dominus omnipotens: Adhuc uenient populi multi, et habitatores urbium multarum; et congregabuntur qui habitant ciuitates in una ciuitate, dicentes: Eamus ut deprecemur faciem Domini, et queramus uultum Domini omnipotentis. uadam etiam ego, et uenient populi multi et gentes plurime, ut querant  faciem Domini omnipotentis in Ierusalem, et ut deprecentur faciem Domini. Ieiunium quarti, [e 1Kb] et quinti, et septimi, et decimi mensis in solemnitates optimas commutabitur, intantum ut ciuitates Iudee que prius deserte erant, frequenti habitatore celebrentur: et una ciuitas pergat ad alteram, et se mutuo cohortentur, et dicant: quia per hos septuaginta annos uie Sion luxerant, eo quod non esset qui iret ad solemnitatem, omnes porte eius deserte, et sacerdotes illius gementes: nunc pace reddita, pergamus Ierusalem, in qua lege preceptum est, ut uictimas immolemus, et ter in anno omne masculinum nostrum appareat in conspectu Domini , et dicente altera ad alteram: Eamus et deprecemur faciem Domini, et queramus Dominum  omnipotentem, respondebit altera ciuitas: uadam etiam ego: quo tempore uenient populi multi et  gentes innumerabiles et robuste, ut sacrificia in Ierusalem offerant Domino exercituum, et deprecentur faciem eius. Appropinquat enim Dominus his qui non tentant eum, et ostendit faciem suam his qui non sunt increduli . Qui uiderit Filium, uidet et Patrem ; et imago est Dominus atque Saluator Dei inuisibilis: non quod Filius uisibilis sit, et inuisibilis Pater; sed quod Filio nominato, sentiatur Pater. Nequaquam enim Pater, si non habet Filium. Unde et ipse loquitur in Euangelio: 854 Pater, manifestaui nomen tuum hominibus . Quod de Ierusalem et Zorobabel, siue post Zorobabel, diximus, rectius et plenius refertur ad Christum, et Ierusalem, que intelligitur Ecclesia: et tunc de terrarum toto orbe, et populos, et gentes ad offerenda  in templo Domini sacrificia concursuras. Persecutionis quoque tempore, ut ante perstrinximus, magistri et sacerdotes Ecclesie audacter captiuis et credentibus repromittant, quod rursum edificande sint et pacis reddenda tranquillitas, et in Ecclesiis facies Domini deprecanda. Manifesta transcurrimus, ut in obscurioribus immoremur.

 Hec dicit Dominus exercituum: In diebus illis, in quibus apprehendent decem homines ex omnibus linguis gentium, et apprehendent fimbriam uiri Iude, dicentes: Ibimus uobiscum: audiuimus enim quoniam Deus uobiscum est. LXX: Hec dicit Dominus omnipotens: In diebus illis si apprehenderint decem uiri de omnibus linguis gentium, et tenuerint [Al. tetigerint] fimbriam uiri Iudei, dicentes: Ibimus  tecum, quia audiuimus quod Deus uobiscum est. Quidam ex Iudeis hec sub Zorobabel, et post Zorobabel dicunt esse completa. Alii in futurum tempus, differunt, quando Christum sperant esse uenturum. Nos autem in aduentu Domini Saluatoris, quando de Maria natus est uirgine, et rectius et uerius intelligimus. Denique scriptum est: Usquequo ueniant populi ? Quando dicitur, usquequo, non de presenti tempore significat, in quo erant Zorobabel et iehsu; sed de futuro, quando uenient populi multi et gentes robuste, ut querant Dominum exercituum in Ierusalem, et deprecentur faciem Domini. In illo igitur tempore, et in illis diebus apprehendent decem homines ex omnibus linguis gentium, fimbriam uiri Iudei, dicentes: Ibimus uobiscum:  audiuimus enim quoniam Deus uobiscum est. Et in Isaia legimus: Apprehendent septem mulieres uirum  unum, dicentes: Panem nostrum comedemus, et uestimentis nostris operiemur: tantum uocetur [Al. inuocetur] nomen tuum super nos: aufer opprobrium nostrum . Que igitur ibi septem mulieres appellantur, id est, Ecclesie, quarum numerus et in Paulo apostolo continetur: ad septem enim scribit Ecclesias, ad Romanos, ad Corinthios, ad Galatas, ad Ephesios, ad Philippenses, ad Colossenses, 855 ad Thessalonicenses. Et in Ioannis Apocalypsi in medio septem candelabrorum , id est, Ecclesiarum, Ephesiorum, Smyrnensium, Pergamenorum, Thyatirenorum, Sardensium, Philadelphiensium, Laodicenorum uarietate (Al. ueritate], et auro purissimo Dominus accinctus ingreditur: nunc in propheta Zacaria decem nominantur, quas requisiuit  et Dominus, ut si inuenisset in Sodomis et Gomorrhis, Adama et Seboim, eas de interitu liberaret. Iota enim littera, ex qua sumit nomen Saluatoris exordium, non solum apud Grecos, sed et apud Hebreos, denarium numerum significat. Et hoc mystico sermone monstratur, quod omnes qui censentur uocabulo Christiano, quos et Dominus septem millia tempore persecutionis Iezabel et fuge Elie reliquisse se dicit, qui non curuauerunt genua ante Baal , et in mensuram uiri perfecti uenerint ex omnibus linguis et nationibus, apprehendent fimbriam uiri Iudei, id est, Domini Saluatoris, de quo et in Psalmis dicitur: Iuda rex meus . Et: Iudas, te laudabunt fratres tui. Et rursum; Non deficiet princeps ex Iuda, et dux de femoribus  eius, donec ueniat cui repositum est: et ipse erit exspectatio gentium : Erit enim radix Iesse: et qui exsurrexerit ut dominetur gentibus, in ipso gentes sperabunt . Cumque apprehenderint eum, cupient eius herere uestigiis; quoniam Deus cum eo sit. uel certe ex omnibus linguis et nationibus quicumque crediderint, apprehendent uirum Iudeum, apostolos qui ex Iudeis sunt et dicent: Eamus uobiscum: audiuimus enim per prophetas, et omnium Scripturarum uoce cognouimus, quod Dei Filius Christus Deus et Dominus sit uobiscum. Ubi manifestissima prophetia est, et de Christi atque apostolorum eius predicatur aduentu, et fide uniuersarum gentium, nichil amplius requiramus. Quod autem numerum septem millium ad Christianorum  nomen diximus pertinere, supputa Grece 856 [a 201Kb] et , et eumdem  numerum summamque reperies, id est, mille nongentos quadraginta et unum. Sed et parabolam decem uirginum in Euangelio , quas in sensibus carnis et spiritus interpretamur, si oleum bonorum operum suis lampadibus prepararint, et quinarium numerum duplicauerint, ut sint sancte  corpore et spiritu, ad huius numeri referunt sacramentum. Decem quoque ciuitates, quas qui corporis sensus optime gubernarit, numero duplicato, accipiet in futurum .

 Onus uerbi Domini in terra Adrach, et Damasci requiei eius: quia Domini est oculus hominis, et omnium tribuum Isrel. LXX: Assumptio uerbi Domini in terra Adrach [Al. Sedrach] et Damasci sacrificii eius, quia Dominus respicit homines,  et omnes tribus Isrel. Omnis hec uisio siue pondus et onus uerbi Domini, ut interpretatus est Aquila, ad uocationem gentium, et exstructionem Ecclesie pertinet. Et est ordo uerborum: Assumptio uerbi Domini, acuti in peccatores, mollis in iustos: ADRACH  quippe hoc resonat ex duobus integris nomen compositum: AD, acutum, RACH, molle, tenerumque significans: et non ut male a quibusdam legitur, Sedrach. Quidam Adrach referunt ad populum Iudeorum, Damascum ad uocationem gentium. Unde populus, siue assumptio uerbi Domini fit in terra Adrach super quam et austeritatem suam Dominus exercuit et clementiam . Austeritatem in eos, qui credere noluerunt: clementiam in illos, qui cum Apostolis sunt reuersi.  Damascus autem propter requies Domini est, iuxta illud quod scriptum est in Isaia: Et erit requeis eius honor. Siquidem antequam sciret puer eligere bonum aut malum, et uocare patrem et matrem, accepit uirtutem Damasci et spolia Samarie . Unde et Damascus in linguam nostram uertitur, sanguinem bibens aut sanguis cilicii, ut prior interpretatio cruentum populum significet; secunda, crudelitati eius 857 penitentiam copulatam. Quodque sequitur: Quia Domini est oculus hominis et omnium tribuum Isrel, sic edisserunt: Idcirco templum Dei de utroque populo construendum est, id est, et de terra Adrach, et de Damasco requie eius: quia Domin est, quicumque et de gentibus respicit Deum, et sperat in eum, et de cunctis tribubus Isrel: siue, iuxta  LXX, quia Dominus equaliter cunctos homines respicit, et uniuersas tribus Isrel. Dicamus et aliter: in terra Adrach onus uerbi Domini est, et pondus grauissimum. In Damasco autem uictime eius et sacrificium, quia Dominus et gentium fidem et Circumcisionis perfidiam absque acceptione ulla respicit personarum, et est equaliter omnium Deus: aliis  sententie sue graue pondus imponens, et in aliorum sede requiescens. Iudei hec omnia in aduentu Christi, quem sibi ultimo tempore repromittunt, dicunt esse complenda, et terra Adrach, et Damascus, et Emath, et Tyrus, et Sidon, et Ascalon, et Gaza, Accaron quoque et Azotus et Philisthiim, potentissimo regi colla submittant, et ei seruiant habitanti in Ierusalem: nullusque audeat eleuare contra Isrel manum, pacatis omnibus per circuitum. Que nos uniuersa spiritualiter in aduentu Domini et in Ecclesia eius transacta conuincimus.

 Emath quoque in terminis eius, et Tyrus et Sidon: assumpserunt quippe sibi sapientiam ualde. Et edificauit Tyrus munitionem suam, et coaceruauit argentum quasi humum, et aurum ut lutum  platearum. Ecce Dominus possidebit eam, et percutiet in mari fortitudinem eius, et hec igne deuorabitur. LXX: Emath in finibus eius Tyrus et Sidon: quoniam sapientes fuerunt nimis, et edificauit Tyrus munitionem suam, et congregauit argentum ut humum, et aurum ut lutum uiarum. Propterea Dominus possidebit eam, et percutiet in mari fortitudinem eius, et ipsa in igne concremabitur. [a 1Kb] Emath, que interpretatur , id est, indignatio, ipsa est que ab Antiocho , Epiphanie nomen accepit, et nunc Syrie Celes est ciuitas. Et hec igitur, et Tyrus et Sidon erunt in terminis 858 Damasci, siue in terminis terre Adrach, ut credant in Dominum Saluatorem, cui a Patre dictum est: Postula a me, et dabo tibi gentes hereditatem tuam, et possessionem tuam terminos  terre . Huius Tyri filie, id est, anime Christo credentium, deferent regi munera, ut impleatur quod scriptum est: Adorabunt eum filie Tyri in muneribus . Cumque urbs Dei Ecclesia fuerit exstructa, de qua Psalmista decantat: Gloriosa dicta sunt de te, ciuitas Dei , statim sequentur et cetera: Ecce alienigene et Tyrus et populus Aethiopum, isti nati sunt ibi . De alienigenis in duobus psalmis dicitur: Mihi alienigene seruiunt, siue subiecti sunt. De Aethiopibus in propheta legimus Sophonia: Trans flumina Aethiopie inde ferent dona mihi . Et in Psalmo: Aethiopia preueniet manus eius Deo . De Tyro autem Euangelium loquitur: ue tibi, Chorozaim; ue tibi, Bethsaida; quoniam si in  Tyro et Sidone facte essent uirtutes que facte fuerunt in uobis, olim forsitan in sacco et cinere penitentiam egissent . De Tyri et Sidonis finibus illa mulier Chananea Syrophenissa, cuius filia male se habebat a demonio, occurrit Domino Saluatori ; et Tyriorum ac Sidoniorum fidei primitias dedicauit, ut que tempore Christi non  crediderant, quia necdum uiderant signa atque uirtutes, postea uiderent per apostolos et crederent, essentque beatitudinis illius compotes, quam Dominus repromittit, dicens: Beatiores qui non uiderunt et crediderunt . Tyrus autem et Sidon  intantum sibi sumpsere sapientiam, ut sophismatibus suis et [a 9Kb] dialecticorum retibus et sophistarum texturis, quas munitiones, Scriptura commemorat, proponeret [b 1Kb] Tyrus enigmata Salomoni, id est, regi pacifico, et argentum suum, nitorem uidelicet eloquentie, et aurum, sensuum calliditatem, instar pulueris et luti quod in plateis ac uiis est, congregaret, ut regnum idololatrie quod munierat, possideret. Sed aduersus has munitiones Apostolus loquitur:  Nam arma militie nostre non sunt carnalia, sed potentia Deo, ad destructionem munitionum: 859 cogitationes destruentia, et omnem altitudinem extollentem se aduersum scientiam Dei . Et sub persona Niniue que interpretatur ornata, uel pulchra , Dei per prophetam contra mundi homines sermo dirigitur: Et tu inebriaris, erisque despecta, et queres auxilium ab inimico: omnes munitiones tue sicut ficus cum grossis suis: si concusse fuerint, cadent in os comedentis. Et Tyrum igitur et Sidonem Dominus possidebit, cum ante percusserit fortitudinem earum in salsissimo et amarissimo mari huius seculi, et ne quid in eis pristine remaneat sapientie, id est, tumentis  stultitie, per quam sibi imbecillas munitiones, et argentum et aurum luto similia compararunt, igne eas excoquet et mundabit ad purum, de quo Saluator loquitur in Euangelio: Ignem ueni mittere super terram, et quam uolo, ut ardeat , iuxta illud quod in Marco scriptum est: Omnis igne salietur .

 uidebit Ascalon, et timebit, et Gaza, et dolebit nimis: et Accaron, quoniam confusa est spes eius, et peribit rex de Gaza, et Ascalon non habitabitur. Et sedebit separator in Azoto, et disperdam superbiam Philistinorum. Et auferam sanguinem eius de ore eius, et abominationes eius de medio dentium eius, et relinquetur etiam ipse Deo nostro, et erit quasi dux in Iuda, et Accaron quasi Iebuseus. Et circumdabo  domum meam ex his qui mihi militant, euntes, et reuertentes, et non transibit super eos ultra exactor: quia nunc uidi in oculis meis. LXX: uidebit Ascalon, et timebit: et Gaza, et dolebit nimis: et Accaron, quoniam confusa est de spe sua, et peribit rex de Gaza, et Ascalon non habitabitur. Et habitabunt alienigene in Azoto: et destruam iniuciam alienigenarum, et auferam sanguinem eorum de ore illorum, et abominationes eorum de medio dentium illorum, et remanebunt et isti Deo nostro, et erunt ut , id est, tribunus in Iuda: et Accaron sicut Iebuseus,  et ponamin domo mea eleuationem, ut nemo pertranseat, siue reuertatur, et nequaquam superueniat eis ultra abactor et eminans: quia nunc uidi in oculis meis. Ascalon interpretatur ignis ignobilis, siue ponderata [Al. pondera]: Gaza, fortis, aut imperium: Accaron, sterilis, siue eradicata: Azotus, que Hebraice dicitur ESDOD , ignis [c 1Kb] generans, aut ignis patrui, uel ignis mamille; Iebuseus, conculcatam 860 sonat. Nominum expressimus etymologias, ut sensum breuiter percurramus. uidens Ascalon et Gaza et Accaron, quod Emath esset in finibus Damasci, et Tyrum et Sidonem, postquam percusse sunt in circuitu, et omne earum fenum, ligna, et stipula incendio conflagrauit, possessas esse a Domino, et ipse timore ac dolore et confusione  perterrite, ceperunt sperare meliora. Denique Ascalon, in qua erat prius diabolus, ignis ignobilis, et usque ad mensuram ac pondus uenerat peccatorum, pauore contremuit, eo quod habitatores habere desiuerit. Et Gaza doluit nimis, agens penitudinem scelerum pristinorum, que quondam fortis ac dura fuerat indomabilis, et sibi regnum omnium promittebat, eo quod rex eius et princeps, sermo contrarius et potestas inimici, suum perdidisset imperium. Accaron quoque sterilis, quia absque Lege et notitia Dei filios non habebat, eradicata est, ut audiret illud propheticum: Letare, sterilis; que non paris, erumpe et clama, que non parturis: quoniam plures filii deserte magis, quam eius que habet uirum . Cumque Ascalon et Gaza et  Accaron fuerint perterrite, et doluerint, eo quod uel habitatores non habuerint, uel regem perdiderint, uel spes eas [Al. earum] frustrata sit pristina, alienigene sedebunt in Azoto, ubi ignis generat, quem Dominus misit super terram, et ardere desiderat . Ipse enim baptizat in Spiritu sancto et igne , ubi fratruelis et patruus est [Al. ] , quem in Cantico canticorum sponsa desiderat: ubi ignis mamille est et largissimi uberis, de quo in eodem Cantico legimus: In medio uberum meorum commorabitur . Et in Apostolo: Lac uobis potum dedi non escam . Pro eo quod iuxta LXX diximus: et habitabunt alienigene in Azoto, in Hebreo legitur, habitabit, uel sedebit MAMZER   in Azoto, pro quo nos posuimus, et sedebit separator in Azoto. Separatorem Dominum intellige, qui frumentum a paleis separet , et pisces bonos a piscibus malis, et argentum et aurum a sordibus scoriaque discernat. Cumque hoc fecerit, promittit et cetera: Disperdam iniuriam, uel superbiam Philisthinorum. Pro quibus LXX alienigenas transtulerunt. Philisthiim interpretantur in lingua nostra, cadentes poculo: 861 quod de calice biberint Babylonis, et inebriati corruerint. Hi itaque tempore uocationis gentium et aduentus Christi non  habebunt superbiam, sed humilem et mansuetum sequentur Iesum. Et auferet de ore eorum sanguinem, uerba blasphemie et abominationes, idolorum cultum, et esum eorum que immolata sunt idolis, de medio dentium eorum: ut postquam hec ablata fuerint, ipsi Philistiim, hoc est, alienigene relinquantur Domino, et sit dux in Iuda, id est, in populo Dominum confitente, ut prior populus qui erat in capite, uertatur in caudam, et nouissimus qui erat in cauda, in caput transeat; et Accaron sterilis quondam, et idcirco, eradicata, sit quasi Iebus, id est, quasi Ierusalem. Hec enim ciuitas tribus nominibus appellatur, Iebus, Salem et Ierusalem. Et circumdabo, inquit, domum meam, hoc est, Ecclesiam, ex his qui militant mihi, id est, ex his qui  mihi seruiunt in uariis ministeriis, et ad meum imperium huc illucque discurrunt, euntes et reuertentes. Siue: Circumdabo domum meam angelorum presidio, de quibus et in alio loco scriptum est: Immittet angelus Domini in circuitu timentium eum, et eripiet eos : ut non sit qui uadai et reuertatur, hoc est, qui insidias meo populo moliatur. Nec transibit super eum ultra exactor, de quo dicit Isaias: Cessauit exactor : uel certe, , id est, foras educens, et uinctos in captiuitatem trahens: quia oculis suis, quos prophetas et omnes sanctos intelligere possumus, uidit Dominus uocationem gentium et Ecclesie securitatem.

Exsulta satis, filia Sion; iubila, filia Ierusalem: Ecce rex tuus ueniet tibi, iustus et saluator: ipse pauper  et ascendens super asinam, et super pullum filium asine. Et disperdam quadrigam ex Ephraim, et equum de Ierusalem, et dissipabitur arcus belli, et loquetur pacem gentibus, et potestas eius a mari usque ad mare, et a fluminibus usque ad fines terre. LXX: Gaude uehementer, filia Sion; predica, filia Ierusalem: Ecce rex tuus ueniet tibi iustus, et saluans, ipse mansuetus et ascendens super subiugalem et pullum nouum, et disperdet quadrigas ex Ephraim, et equum 862 de Ierusalem, et disperdet arcus pugnantium et multitudinem, et pacem ex gentibus, et dominabitur [a 45Kb] ab aquis usque ad mare, et a fluminibus usque ad exitus terre. Hanc prophetiam Euangeliste scribunt esse completam, quando Dominus ingressus est Ierusalem, sedens super asinam et pullum asine, et puerorum  cum palmarum ramis occurrit turba, clamantium: Benedictus qui uenit in nomine Domini: hosanna in excelsis ; et increpantibus Phariseis, cur non corriperet clamantes pueros, respondit: Non legistis: Ex ore infantium et lactentium parfecisti laudem ? Exsultat ergo Sion et iubilat Ierusalem, una atque eadem ciuitas  quia uenit ei rex suus, qui omnium prophetarum uaticiniis repromissus est: Iustus et ipse, Saluator, id est, iehsu, sicut angelus interpretatus est, loquens ad uirginem: Et uocabitur iehsu, quia  ipse saluum faciet populum suum a peccatis suis [Al. eorum] . Pauper quoque, siue, ut LXX transtulerunt, mansuetus, qui cum diues esset, pro nobis pauper factus est, et dicit in Euangelio: Discite a me, quoniam mansuetus sum, et humilis corde . Et, ascendens super asinam subiugalem, siue super pullum nouum, utrumque uidelicet populum, Circumcisionis et Preputii, quorum prior grauissimum Legis portauerat iugum, sicut in Actis apostolorum scriptum est: Nec nos, nec patres nostri potuerunt portare graue Legis iugum . Unde et Paulus scribit ad Galatas qui circumcidi uolebant: State, et nolite iterum iugo seruitutis contineri . Pullus autem nouus, gentilium multitudo, frena non habens Legis, nec rectus ab aliquo, sed semper  in precipitiis et in uoraginibus idololatrie elisus atque confractus, Domini sessione didicit ambulare et rectam uiam ingredi. Et disperdam, inquit, quadrigam ex Ephraim. Adhuc ex Dei Patris persona dicitur, quod quadriga, siue currus, ex Ephraim pereat, et equus de Ierusalem. Et interim secundum litteram hec loquitur: Non erunt prelia, omnibus Christi aduentu et natiuitate pacatis. Porro secundum altiorem intelligentiam, Ephraim refertur ad heresum multitudinem, que interpretatur , 863 id est, ubertas et frugum abundantia, de quibus scriptum est in septuagesimo septimo psalmo: Filii Ephraim intendentes et mittentes arcum, conuersi sunt in die belli. De his quadrigis et curribus [Al. aurigis] legimus: Hi in curribus et hi in equis, nos autem in nomine Domini  Dei nostri inuocabimus: ipsi obligati sunt et ceciderunt, nos autem surreximus et erecti sumus . Equus qui disperditur de Ierusalem, ille est de quo legimus: Fallax equus in salutem , Et in Ieremia, qui luxurie uacabant et libidini, audiunt: Equi insanientes in feminas facti sunt mihi: unusquisque ad uxorem proximi sui hinniebat . Unde reuocantur ad penitudinem, dicente Psalmographo: Nolite fieri sicut equus et mulus, in quibus non est intellectus . Cumque disperdiderit Deus currus Ephraim et equum de Ierusalem, qui de istiusmodi equis et curribus fuerint liberati; transferentur in Domini seruitutem, et efficientur Cherubim, et de ipsis dicetur: Currus Dei decem millium multiplex, millia letantium . Et: Equitatui meo in curribus Pharaonis assimilaui te, proxima mea . Et: [b 1Kb] Ascende equos, et equitatio tua salus . Dissipabitur arcus belli, ut non mittantur ignita iacula, que uoluptuosorum possint corda percutere. Et loquetur pacem gentibus, de quibus scriptum est: Ipse erit exspectatio gentium . Et rursum: Super ipsum gentes sperabunt . Et: Potestas eius a mari usque ad mare, et a fluminibus usque ad fines terre . Hoc non est extenuandum per allegoriam; sed credendum uere esse completum, secundum  illud quod legimus: Postula a me, et dabo tibi gentes hereditatem tuam, et possessionem tuam terminos terre . In septuagesimo quoque primo psalmo sub persona Salomonis et ueri pacifici dicitur: Et dominabitur a mari usque ad mare, et a flumine usque ad terre terminos .

 Tu quoque in sanguine testamenti tui emisisti uinctos tuos de lacu in quo non est aqua: conuertimini ad munitionem, uincti spei: hodie quoque annuntians duplicia reddam tibi. LXX: Et tu in sanguine testamenti emisisti uinctos tuos de lacu qui non habet aquam: sedebitis in munitione uincti congregationis, et pro una die peregrinationis 864 tue duplicia reddam tibi. Postquam sermo prophete, immo ipse Deus Pater omnipotens, nuntiauit Sion et Ierusalem quod ueniret ad eas rex suus, mitis, et ascendens  super asinam subiugalem, et pullum asine, et potestas eius esset futura a mari usque ad mare, et a fluminibus usque ad terminos terre, facit apostropham ad ipsum Christum, de quo uaticinium est, et loquitur: Tu quoque in sanguine testamenti, siue pacti tui, emisisti uinctos tuos de lacu, in quo non est aqua. Quod ita intelligitur: In sanguine passionis tue eos qui uincti in carcere tenebantur inferni, in quo non est ulla misericordia, tua clementia liberasti. Denique postquam Dominus resurrexit, hi qui peccatis Adam, siue, ut quidam uolunt, erroris inoliti, ac mortis uinculis tenebantur, resurrexerunt cum eo, et apparuerunt in sancta ciuitate. De hoc sanguine testamenti, et ipse futuram indicans passionem, ad  discipulos loquebatur: Accipite, et bibite ex hoc omnes: hic est enim catix noui testamenti in sanguine meo . In huius prefigurationem lacus qui non habet aquas, et Ioseph a fratribus missus est in [a 1Kb] lacum : et Daniel  et Ieremias a Chaldeis et populo Iudeorum: Banaias quoque tempore niuis et frigoris descendit in lacum, ut ibi leonem interficeret . Ieremias autem non in aquam laci; sed in lutum cenumque laci demergitur, quod posset suffocare magis quam refrigerare sitientem . Unde in psalmo scribitur: Infixus sum in limum profundi, et non est substantia . In hoc lacu inferni morabatur diues ille quondam purpuratus, cuius lingua magniloqua penarum exurebatur  incendiis, et intantum non habebat ulla aquarum refrigeria, ut extremi digiti pauperis tincti in aqua refrigerium postularet . Rursumque ad ipsos qui uincti erant, et Christi misericordia liberandi sermo dirigitur: Conuertimini ad munitionem, uincti spei. Et est sensus: Qui nunc uincti estis et immiti atque terribili inferno tenemini, qui solutionem uinculorum in Christi speratis aduentu, conuertimini ad munitionem, siue sedebitis in munitione, de qua scriptum est: Munimentum sancti timor Domini; 865 ut possitis discere: Esto mihi in Deum protectorem et in locum munitum, ut saluum me facias , et de uobis quoque propheta commemoret:  Ecce ciuitas firma, salutare nostrum ponet murum et antemurale . Hanc autem munitionem ad quam Deus cohortatur uinctos spei, siue uinctos sperantes Ecclesie, non aliam debemus accipere nisi habitationem paradisi, in quam primus cum Domino latro ingressus est : et idcirco per Zacariam prouocantur ad munitionem, quia iam tunc et ex illo tempore Dominus promittebat, ut pro breui tribulatione, eterna reciperent premia. Siue, ut in LXX legitur: pro una die peregrinationis tue, duplicia reddam tibi. Ad comparationem enim eternitatis, omne quod patimur in mundo una dies appellanda est, non habitationis, sed peregrinationis: quia aduene sumus et peregrini sicut omnes patres nostri. Nam in presenti momentaneum et leue tribulationis nostre,  supra modum in sublimitate eterne glorie pondus operatur in nobis, non contemplantibus que uidentur, sed que non uidentur . Que enim uidentur, temporalia sunt; que autem non uidentur, eterna.

 Quoniam extendi mihi Iudam, quasi arcum impleui Ephraim, et suscitabo filios tuos, Sion, super filios tuos, Grecia, et ponam te quasi gladium fortium. LXX: Quoniam tetendi te, Iuda, mihi quasi arcum: impleui Ephraim, et suscitabo filios tuos, Sion. super filios Grecorum, et attrectabo te quasi gladium pugnatoris. Hoc Iudei ad Machabeorum tempora referunt. qui uicere Macedonas, et sordidatum templum idololatria post trium et semis annorum spatium mundauerunt. Quodque sequitur: Quasi arcum impleui Ephraim, eos significari estimant, qui de decem  tribubus que appellantur Isrel, uenerant sub Ezechia, quibus etiam Iosias regnasse memoratur: ita dumtaxat ut prius testimonium aliter quam nos explanauimus, interpretentur, et dicant: O Christe, quem speramus [Al. sperabamus] esse uenturum, et qui regnaturus es in uniuersis terminis terre: in sanguine testamenti tui quo conspersam Ierusalem, iuxta Ezechielem , in suo sanguine reperisti, et inisti pactum cum Abraham in diuisionibus uituli et arietis et hirci; dimisisti populum tuum Isrel de captiuitate et camino Chaldeorum, in quibus 866 nulla erat misericordia . Propterea et uos, o Isrelite, qui uincti eratis, et sperabatis in Domino, reuertimini ad minitissimam Ierusalem: quoniam hodie uobis habetis Dominum pollicentem, quod pro breui captiuitatis iniuria, duplicata omnia  recipiatis, sicut recepisse legimus et Iob . Iuxta tropologiam hic locus explanari sic potest: Extenditur Iudas in arcu, cum Dominus atque Saluator a Patre in hunc mundum mittitur, qui ipse est et arcus, et sagittarius et sagitta. Arcus, ut in presenti loco. Sagittarius, ut in quadragesimo quarto psalmo: Sagitte tue acute potentissime , quibus [Al. qui] cum fuerit uulneratus, dicit: uulneratus caritate ego sum . Sagitta uero, ipse est qui loquitur per Isaiam: Posuit me sicut sagittam electam, et in pharetra sua abscondit me . Sagitta electa, uerbum Dei est; pharetra in qua sagitta absconditur, dispensatio  carnis assumpte. Hac impletur Ephraim, ut cum armatus fuerit et paratus ad bellum, et ipse cum gentibus sagitis Domini uulneretur, ex cuius tribu primus populum scidit Ieroboam , quem in hereticorum persona accipi, Osce propheta plenius demonstrat , et quod supra diximus: Filii Ephraim, intendentes et mittentes arcum, conuersi sunt in die belli . Suscitante enim Domino filios Sion, hoc est, filios Ecclesie, et contrariorum dogmatum magistri, et philosophorum omnis assertio, atque argumenta gentilium destruentur, quia ipse Dominus gladius fortium est, de quo dicitur: Accingere gladio tuo super femur tuum, potentissime. Specie tua et pulchritudine tua, intende, prospere procede et regna; propter ueritatem et mansuetudinem  et iustitiam, et deducet te mirabiliter dextera tua . Hoc gladio Aethiopes uulnerantur, de quibus scriptum est: Et uos, Aethiopes, uulnerati meo gladio eritis , qui postquam Christi gladio fuerint uulnerati, deponent tetrum colorem, et exsultantes loquentur: Erit splendor Domini Dei nostri super nos : quod et Dauid sibi post penitentiam repromittit: Lauabis me, et super niuem dealbabor . Iste est gladius de quo scribit Apostolus: uiuens sermo Dei et efficax, et penetrabilior omni gladio ancipiti, et pertingens usque ad diuisionem anime ac spiritus.

 Et Dominus Deus super eos uidebitur, 867 et exibit ut fulgur iaculum eius, et Dominus Deus in tuba canet, et uadet in turbine Austri. Dominus exercituum  proteget eos. LXX: Et Dominus Deus super ipsos apparebit; et egredietur sicut fulgur sagitta eius: et Dominus Deus [a 1Kb] omnipotens sonabit in tuba, et ibit in commotione terroris sui. Dominus omnipotens proteget eos. Et hunc locum ad Machabeorum referunt tempora quod illis contra Antiochum dimicantibus atque uincentibus, Domini fuerit pugna atque uictoria, qui egressus sit fortis ad prelium, et instar fulguris illius potentia apparuerit uictisque aduersariis, et turbinis morte dispersis, protexerit populum Iudeorum. Nos autem referemus cuncta ad intelligentiam Saluatoris, de quo supra dictum est: Extendi mihi Iudam quasi arcum. Quo extenso, et hereticis atque gentilibus a Sion filiis interfectis, apparebit gloria Domini, et egredietur ut fulgur iaculum eius,  de quo fulgure et in Abacuc legimus: In luce sagittarum tuarum ibunt in splendore fulgurantis haste tue . Quod fulgur et splendor alio uocabulo tuba appellatur et clangor, ut cum sanctus clamor [Al. clangor] insonuerit, dicat qui prius surdis auribus fuerat: Disciplina Domini aperuit mihi aures, et dedit mihi aurem ad audiendum. Quodque sequitur: Et uadet in turbine Austri, siue uadet in motu comminationis sue. Ideo comminatur, et dicit, se illaturum esse supplicia, ut penitentium misereatur. Denique iungit et dicit: Dominus omnipotens proteget eos, quos prius sua comminatione terruerat. Legamus historiam Niniuitarum.

  Et deuorabunt et subiicient lapidibus funde: et bibentes inebriabuntur quasi uino [uulg. a uino], et replebuntur ut phiale, et quasi cornua altaris, et saluabit eos Dominus Deus eorum in die illa ut gregem populi sui, quia lapides sancti eleuabuntur super terram eius. LXX: Et consument eos, et obruent in lapidibus funde, et bibent sanguinem eorum sicut uinum, et implebunt sicut phialas altare, et saluabit eos Dominus in die illa sicut oues populum suum, quia lapides sancti uoluentur super terram eius. Pro eo quod nos diximus, eleuabuntur, et in Hebraico scriptum est METHNOSASOTH , potest interpretari 868 uagantes, siue fugientes. Protectis filiis Sion, et Domino canente, et uadente in turbine contra aduersarios eorum, tanta erit ruina Grecorum, ut non dicam  gladiis, sed iactu lapidum et fundarum rotatibus opprimantur, ita ut prede sint et deuorationi inimicis suis. Tunc bibentes inebriabuntur quasi uino. Non hi qui cesi sunt, ebrii erunt sanguine suo; sed hi qui uicerint quasi ebrii cum desperatione pugnabunt, et placebunt Domino quasi altaris cornua, eiusque libatio. Hoc enim intelligitur in phialis, quibus super altare liba funduntur. Saluabit quoque Dominus eos sicut oues et gregem populi sui: non enim ut armatus exercitus et instructus arte bellandi aduersum Macedones dimicabit; sed ueniet quasi grex paratus ad mortem, et Domino auxiliante, superabit. Et lapides sancti qui oppressi fuerint  eleuabuntur de humilitate sua, et erunt in  terra illius gloriosi. Aliter: Lapides sancti eius de genere sacerdotali per diuersa fugientes, illo tribuente uictoriam consequentur, dicamus et iuxta anagogen, immo explanemus prophetiam multis obscuritatibus inuolutam. Filii Sion protecti a Domino suo, deuorabunt aduersarios suos, quos intelligimus filios Grecie. Et subiicient lapidibus funde, comminationibus Scripturarum, de aduersariis suis subiectos humilesque facientes: nichil enim ita percutit, ut exemplum de Scripturis sanctis, et testimonium rotatu oris emissum. Quod autem in LXX dicitur: Et bibent sanguinem eorum quasi uinum, in Hebreo non ita legimus; sed bibentes inebriabuntur quasi uino, ut audiant illud de Cantico canticorum: Bibite, amici, et inebriamini . Et ita placebit eorum ebrietas, quasi  altaris sacrificium; et quasi cornua, siue anguli altaris. Saluabit quoque eos Dominus, quasi gregem populi sui, quia lapides sancti uoluentur super terram eius, qui tantum erunt leues et in sublime nitentes, ut non prestolentur edificantium manus, sed ipsi festinent imponi super fundamentum Christi, et contineri angulari lapide, de quibus et Petrus apostolus 869 loquitur: Sicut lapides uiui superedificamini in domum spiritualem, et sacerdotium sanctum, offerentes spirituales uictimas, placentes Deo . Isti sunt lapides qui clamabunt, si tacuerit populus Iudeorum , et uoluentur quamdiu in corpore fuerint super terram, quia aggrauat terrena habitatio  sensum multa curantem , et in carne positus Sanctus loquitur: Quis dabit mihi pennas sicut columbe ? qui quantum in se est, conatur et uoluitur; et erigitur ad summa, sed carnis fragilitate retinetur. Terra autem illa est super quam uoluuntur lapides, de qua legimus: Cantate Domino, omnis terra . Et: Omnis terra adoret te, et psallat tibi .

 Quid enim bonum eius est, et quid pulchrum eius, nisi frumentum electorum, et uinum germinans uirgines? LXX: Quia si quid optimum illius, et si quid bonum ab eo, frumentum iuuenibus et uinum boni odoris ad uirgines. Ideo, inquiunt, Machabei huc illucque fugientes, Domino auxiliante, superabunt, ut, eiectis Macedonibus de terra Isrel, mundetur  templum, Legis precepta seruentur, et eruditio Scripturarum rursum germinet uirgines, id est, populos credentium in unum Deum, qui prius idololatrie fuerant cultibus constuprati. In frumento electorum, id est, BAURIM , non iuuenes, ut Septuaginta transtulerunt; sed electos et eruditos uiros intelligi uolunt, qui frumentum, id est. Legem Dei comedere mereantur. Pro uino, quod Hebraice dicitur THIROS , Aquila interpretatus est: quod et ipsum ad ubertatem uindemie referri potest. Hec Iudei estimant. Ceterum nos frumentum electorum, siue iuuenum, et uinum germinans uirgines, siue uinum boni odoris ad uirgines, intelligimus Dominum Saluatorem, qui loquitur in Euangelio: Nisi granum tritici cadens in terram, mortuum  fuerit, ipsum solum permanet: sin autem moriatur, maiores fructus affert . De hoc tritico efficitur ille panis, qui de celo descendit, et qui confirmat cor hominis . Hunc panem comedunt, qui in Christo robusti sunt, et ad quos Ioannes Euangelista loquitur: Scribo uobis, iuuenes, quia sermo Dei in uobis [Al. nobis] manet, et fortes estis, et uicistis malignum . Qui frumentum est electorum, siue iuuenum, ipse est et uinum quod letificat 870 cor hominis, et bibitur ab his uirginibus, que sunt sancte et corpore et spiritu, ut inebriate atque gaudentes, sequantur Ecclesiam, et dicatur de eis: Adducentur regi uirgines post eam, proxime eius afferentur tibi: afferentur in letitia et exsultatione . Quomodo enim letitiam  non habebunt, que inebriate poculo Saluatoris generantur in uirgines, et audent dicere: Introducite me in cellulam uini, confortate me in unguentis ? uinum hoc boni odoris est, unde in eodem carmine dicitur: Potabis me de uino unguentarii, de riuis malogranatorum [Al. gnatorum] tuorum . Hoc uino inebriati sunt qui sequuntur Agnum Dei quocumque uadit, uestiti candidis uestibus; quia se cum mulieribus non coinquinauerunt: uirgines enim permanserunt .

 Petite a Domino pluuiam in tempore serotino, et Dominus faciet niues, et pluuiam imbris dabit eis, singulis herbam in agro. Quia simulacra locuta sunt inutile, et diuini uiderunt  mendacium, et somniatores locuti sunt frustra, uane consolabuntur: idcirco abducti sunt [Al. adducti] quasi grex: affligentur, quia non est eis pastor. LXX: Petite pluuiam a Domino opportunam, temporaneam et serotinam: Dominus fecit phantasias, et pluuiam hiemalem dabit eis, unicuique herbam in agro: quoniam hi qui loquebantur, locuti sunt labores: et diuini uisiones falsas, et somnia falsa locuti sunt, uane consolabantur: ideo arefacti sunt sicut oues, et afflicti sunt, quia non erat qui sanaret. Ita felicitas que in Machabeorum tempore promissa est, quando sancti lapides eleuati sunt super terram, et res Isrelitica creuit in maius, intantum ut rursum frumento Legis populi uescerentur, et uino sancti Spiritus inebriarentur uirgines uestre, ex parte promittitur. Ceterum quia  iam extremum tempus est prophetarum, et mundus declinat ad finem, et omnia que predicta sunt, sui terminum prestolantur: Petite a Domino ut det uobis pluuiam serotinam: ut Christus qui promissus est, ueniat et tribuat uobis rores et niues, pro quibus scriptum est in Hebreo AZIZIM . Et nescio quid uolentes LXX phantasias interpretati sunt, nisi forte magnitudinem gratie admirationemque donorum, nomine phantasie uoluere describere. Dominus ergo qui facturus 871 est niues et siccitatem omnis terre, euangelice predicationis irrigaturus est pluuiis: ipse dabit imbres credentibus, et ubertate omnia complebuntur, ut postquam in Christo crediderint nationes, intelligant uana esse que ante coluerunt. Siue ipse Isrel intelligat, qui quondam deceptus  idololatrie erroribus tenebatur, frustra se coluisse simulacra, et diuinorum audisse mendacia, et acquieuisse somniis, quibus Scriptura precipit non credendum . Et ob hanc causam ducti sunt quasi grex in captiuitatem, et afflicti absque pastore Deo, quia Legis notitiam non habebant. Omnis hic locus obscurus et dubius est, et debet nobis lector ignoscere, si in his que ambigua sunt, et nos pendulo incedimus gradu. Possumus autem iuxta spiritualem intelligentiam dicere, quod credentes in Christo Dominus adhortetur ut petant serotinam pluuiam in consummatione mundi, quando plenitudo donanda est gratie, et singulis in agro suo herba succrescet, ita ut possint dicere: Dominus regit me, et nichil mihi deerit: in loco pascue ibi me collocauit:  super aquas refectionis educauit me . Omnia enim simulacra, et diuini et somniatores frustra locuti sunt, et uane consolabantur. Que de hereticis loquitur, qui sub nomine Christiano non intelligunt, nec de quibus dicant, nec de quibus affirment, et attendunt spiritibus erroneis, et magistris demoniorum in hypocrisi mendacia loquentium, et cauteriatam habentes conscientiam : ut nequaquam credentes eorum consolationibus abducantur qui uana promittunt, et propterea traditi sunt Satane in interitum carnis , et abducti in captiuitatem regis Babylonii, et affligentur, quia Christum pastorem non habent, quem sibi falso nomine repromittunt.

  Super pastores iratus est furor meus, et super hircos uisitabo, quia uisitauit Dominus exercituum gregem suum domum Iuda: et posuit eos quasi equum glorie sue in bello. Ex ipso angulus, ex ipso paxillus, ex ipso arcus prelii, ex ipso egredietur omnis exactor simul, et erunt quasi fortes conculcantes lutum uiarum in prelio, et bellabunt, quia Dominus cum eis. LXX: Super pastores concitatus est furor meus, 872 et super agnos uisitabo: et uisitabit Dominus Deus omnipotens gregem suum domum Iuda, et ponet eos sicut equum decorem suum in prelio, et ex ipso respexit, et ex ipso posuit, et ex ipso arcus in furore, [a 23Kb] egredietur omnis qui educit simul, et erunt quasi bellatores conculcantes lutum uiarum in prelio, et preparabuntur, quia Dominus cum eis est. Et in  hoc loco duplex Iudeorum expositio est. Alii enim arbitrantur in aduentu Christi uniuersa complenda: alii sub Machabeis iam esse completa. Est autem eorum que Dominus pollicetur, ista explanatio: Super pastores et principes ac sacerdotes iratus est Dominus, et super hircos, et populum uisitauit, iuxta illud quod scriptum est: Grex perditus factus est populus meus, pastores eiecerunt eos , ut uitio magistrorum discipuli punirentur: non iniustitia iudicis, qui peccata patrum reddit in filios; sed quia, illis peccantibus, populus applausit simul: et tunc quidem uisitauit Dominus hircos suos, uel agnos pinguissimos, et fecit, iuxta Septuaginta, ariditate siccari. Postea uero uisitauit Dominus omnipotens gregem suum domum Iuda: suscitauit enim Iudam  Machabeum, et ceteros ex eo, contra duces Antiochi, et posuit illos quasi equum glorie sue in prelio, hoc est, qui de illius stirpe generati sunt: multo enim tempore Macedonas oppresserunt. Quodque sequitur: Ex ipso angulus, ex ipso paxillus, ex ipso arcus prelii, ex ipso egredietur omnis exactor simul, sic intelligunt, ut angulum interpretentur regiam potestatem, quod parietes ipsa contineat [Al. continebat]. Et ex ipso, inquit, paxillus, id est, sacerdotium. Lege Isaiam, in quo Eliachim in templo Dei quasi paxillus figitur . Ex ipso arcus prelii, fortes ab bellandum: ex ipso etiam omnis exactor simul, quod in Hebraico scriptum est, NOGES , et Aquila interpretatus est : ut non solum fortes et boni, sed alii  ex eis fuerint indigni genere suo. Iudas enim Machabeus et omnes qui de genere ipsius principes fuere in populo, et angulus erant; quia regia potestate populum continebant, et paxillus, ipsi enim erant sacerdotes, et arcus prelii, quia uiri exstitere fortissimi, ut non solum 873 exercitum aciemque disponerent; sed primi ad prelium prosilirent. Possumus de hoc quod sequitur: Ex ipso egredietur omnis exactor simul, pro quo LXX transtulerunt: Ex ipso egredietur omnis qui educit simul, et hoc dicere: Nulla erit dignitas in exercitu, que non illius arbitrio disponatur. Et erunt uiri fortissimi, conculcantes  Macedonas quasi lutum uiarum in prelio: erunt autem fortissimi, atque bellabunt, quia Dominus cum eis est. Nostri hec ad persecutionis tempora referunt, quod pro uitio sacerdotum frequenter etiam populus tradatur aduersariis: et tamen Dominus omnipotens uisitet postea gregem suum domum Iuda, qui Deum et sermone et animo confitetur: et ponat eos quasi equum glorie sue in bello, de quo sancti dicunt: Ascende super equos tuos, et equitatio tua salus . Ipse erit et arcus furoris Domini, de quo ait: Inebriabo sagittas meas sanguine . Et rursum: Sagitte mee consument eos. De hoc arcu, et de his sagittis in septimo Psalmo  legimus: Arcum suum tetendit, et parauit illum; et in ipso parauit uasa mortis,  sagittas suas ardentibus effecit. Et conculcabunt, ait, aduersarios suos in martyrio coronati, et dicent: Dominus illuminatio mea, et salus mea, quem timebo? Dominus protector uite mee, a quo trepidabo? Dum appropinquarent super me nocentes, ut ederent carnes meas. Qui tribulant me inimici mei, ipsi infirmati sunt, et ceciderunt. Si consistant aduersum me castra, non timebit cor meum: Si exsurgat aduersum me prelium, in hoc ego sperabo  Quando implebitur illud eloquium: Unus ex uobis persequetur mille, et duo conuertent in fugam [b 1Kb] multa millia .

 Et confundentur ascensores equorum, et confortabo domum Iuda, et domum Ioseph saluabo: et conuertam eos, quia miserebor eorum: et  erunt sicut fuerant, quando non proieceram eos: ego enim Dominus Deus eorum, et exaudiam eos. Et erunt quasi fortes Ephraim: et letabitur cor eorum quasi a uino, et filii eorum uidebunt, et letabuntur: et exsultabit cor eorum in Domino. LXX: Et confundentur ascensores equorum: et confortabo domum Iuda et domum Ioseph saluabo, et habitare eos faciam, quia dilexi eos. Et erunt sicut 874 quando non eos abieceram, quia ego Dominus Deus eorum, et exaudiam eos: et erunt quasi bellatores Ephraim, et letabitur cor eorum quasi in uino, et filii eorum uidebunt et letabuntur, et gaudebit [c 1Kb] cor eorum in Domino. Et hec iuxta superiorem sensum dupliciter edisserunt, ut aut sub Machabeis transacta iam dicant, aut sub Christo in ultimo seculo transigenda commemorent:  Et est sensus: Cum positus fuerit Iudas quasi equus decorus in prelio, et conculcauerit quasi lutum aduersarios, et Domino secum bellante, superarit: tunc omnis equitatus Grecie corruet, et domus Iuda et domus Isrel  pariter saluabuntur, et conuertam eos de captiuitate in qua fuerant, et erunt sicut eo tempore, quando non proieceram eos: ego enim sum Dominus Deus eorum, qui illos exaudiam deprecantes. Et Ephraim qui nunc captiui detinentur, postea laxabuntur, et in tantum uenient gaudii, ut eos uino madidos arbitreris. Filii  quoque eorum cernent patrum triumphos, et in Domino letabuntur, quo prebente, uictoriam consecuti sunt. Queramus historiam quando Iudas et Isrel aduersum Grecos pariter dimicarint, uel quo tempore Ephraim de captiuitate Assyria sit reuersus, quando, iuxta Ezechielem  due uirge, id est, Iudas et Ephraim, sibi iuncte sint, et in unum baculum copulate. Quod iuxta tropologiam sic explanari potest. Quando uisitauerit Dominus omnipotens gregem suum domum Iuda, tunc confundentur ascensores equorum, de quibus scriptum est: Cantemus Domino, gloriose enim magnificatus est, equum et ascensorem proiecit in mare . De quibus etiam Psalmiste uoce cantatur: Ab increpatione tua, Deus Iacob, dormitauerunt qui  ascenderunt equos . Et sanctorum congeminat chorus: Hi in curribus, et hi in equis: nos autem in nomine [Al. nomen] Dei nostri inuocabimus; ipsi obligati sunt, et ceciderunt: nos uero surreximus, et erecti sumus . In hoc equitatu confidebat rex Aegyptius; et precipitatus in mare, quasi plumbum submersus est in profundum , et suo exemplo didicit uerum esse, quod scriptum est: Fallax 875 equus ad salutem . Hos currus et quadrigas, supra in quatuor perturbationibus interpretati sumus, qui nisi frenis boni regantur aurige, ad precipitia deferuntur. Alius est autem auriga, de quo loquitur Eliseus: Pater, pater, currus Isrel, et auriga eius . Tunc Deus domum Iuda et domum Ioseph confortare  se dicit , ut qui, Ieroboam regnante, diuisi sunt, Christo imperante, socientur, et sit unus pastor et unus grex. Et Iudas enim et Ioseph diuersis nominibus, ad unam Saluatoris conferuntur intelligentiam, quia et Ioseph esurientibus in Aegypto populis frumenta largitus est : et Dominus famem mundi sua saturauit presentia. Et conuertet eos, et miserebitur eorum: et sic erunt unum sicut fuerunt antequam proiiceret eos. Hec uniuersa in persecutionibus accipe, quando, desperatis omnibus, exaudiuit seruos suos Dominus. Et erunt quasi fortes Ephraim, qui primum debiles et infirmi, postea fortes erant, et suo nomine digni: Ephraim enim interpretatur ubertas. Et letabitur cor eorum, cum biberint uinum, quod expressum  est de uinea Sorec. Filii quoque eorum quibus Paulus apostolus loquitur: Filioli mei, quos rursum parturio donec Christus formetur in uobis . Et Petrus princeps apostolorum: Sicut filii, ait, obedientie, non conformati iuxta priorem conuersationem . Et in Psalmo legimus: uenite, filii, audite me, timorem Domini docebo uos . Isti igitur filii exsultabunt et letabuntur, et cor eorum gaudebit in Domino.

 Sibilabo eis, et congregabo illos quia redemi eos, et multiplicabo eos sicut ante fuerant multiplicati. Et seminabo eos in populis, et de longe  recordabuntur mei, et uiuent cum filiis suis, et reuertentur. Et reducam eos de terra Aegypti, de Assyriis congregabo eos, et ad terram Galaad et Libani adducam eos, et non inuenietur eis locus. LXX: Significabo eis, et suscipiam illos, quia redimam eos, et multiplicabuntur sicut erant plurimi, et seminabo eos in populis, et qui erant de longe, recordabuntur mei. Nutrient filios suos et conuertentur, et conuertam eos de terra Aegypti, et de Assyriis suscipiam illos, et in Galaaditin et in Libanum introducam 876 eos, et nullus ex eis deerit. Signum congregationis sue, uel sub Macedonibus, uel in consummatione mundi, ut prius diximus, meum, inquit, habebunt sibilum, ut ex sibilo meo illos congregem, et me doceam esse pastorem. Ego enim redemi eos, et liberaui eos de  captiuitate, extenso brachio: et ego eos multiplicabo, qui ante multiplicaueram, ut dispersio in populis non uideatur esse diuisio, sed sementis operatio, et liberorum ac nepotum segete multiplicata, uiuant cum filiis suis: et reuertantur non solum de terra Aegypti, sed et de Assyriis, et ex utraque orbis parte redeant ad Iudeam, et ad terram Galaad et Libani, quam prius decem possidebant tribus, que appellantur domus Ioseph et Ephraim: et tantus erit numerus reductorum, ut multitudinem terra non capiat. Secundum significat Dominus et sibilat his qui peccatis fuerant ante captiui, et loquitur ad eos: uenite ad me omnes, qui laboratis, et onerati estis, [a 1Kb] et inuenietis requiem animabus uestris. Tollite iugum meum super uos, et discite  a me quia mansuetus sum et humilis corde: Iugum enim meum suaue, et onus meum leue est . Quid hac significatione sibiloque clementius, quo dispersus populus congregatur? Congregantur autem, quia Dominus redemit eos: non corruptibilibus argento et auro, ex uana sua conuersatione; sed pretioso sanguine, quasi agni immaculati Domini Iesu . Unde loquitur in Psalmo: Exsultatio mea, erue me a circumdantibus me . Et iterum: Redemisti me, Domine, Deus ueritatis . Et multiplicabit [Al. multiplicabo] eos sicut fuerant antea multiplicati, ut impleretur illud quod promissum est Abrahe: Multiplicabo eum, et benedicam illi, et benedictus erit, ut fiat pater multarum gentium . Filios  autem Abraham non eos debemus accipere, quibus Dominus loquitur: Si filii essetis Abraham, opera patris uestri faceretis , sed illos de quibus Apostolus ait: Quotquot ex fide sunt, filii sunt Abraham . De hac multiplicatione Isaias mystico sermone testatur, dicens: Qui modicus est, erit in millibus; et qui paruus, erit in gentem magnam . Multiplicationem autem et benedictionem liberorum non accipiamus 877 carnaliter: alioquin Elias et Eliseus et Ieremias et Baptista Ioannes   hac benedictione caruerunt,  sed illam qua uocantur ad fidem multitudines nationum. Denique sequitur: Seminabo eos in populis, et de longe recordabuntur mei. Seminati sunt in populis, qui Domini audiere sermonem: Euntes, docete omnes gentes . Et in alio loco: Non uos me elegistis, sed ego elegi uos, et posui uos ut eatis, et fructum afferatis, et fructus uester maneat in eternum . Cumque apostoli fuerint in populis seminati, gentes et populi longe positi recordabuntur mei, illo prophetico huic sententie congruente: Reminiscentur et conuertentur ad Dominum uniuersi fines terre. Et adorabunt in conspectu eius uniuerse familie gentium. Quoniam Domini est regnum, et ipse dominabitur gentium . Quodque dicitur: De longe recordabuntur  mei, illi simile est: Qui longe estis, recordamini Domini, et Ierusalem ascendat super cor uestrum . Longe fuit omnis gentium multitudo; sed recordata est Dei, quia ex uno omnes parente generamur. Cumque apostolis in cunctis gentibus seminatis, gentes longe posite Dei fuerint recordate, uiuent cum filiis suis, ut qui prius infidelitate mortui erant, fide uiuere incipiant. Isti sunt filii, quos Paulus nutriuit in Euangelio, scribens ad Corinthios: Lac uobis potum dedi . Et Petrus in dispersione scribit fidelibus, qui renati erant: Non ex semine corruptibili, sed incorruptibili, per sermonem uiuentis Dei, et permanentis, sicut modo generati paruuli, ut rationabile lac concupiscerent et in ipso crescerent in salutem . Ad hos filios scribebat  et euangelista Ioannes: Filioli, custodite uos ab idolis . Et reducam, inquit, eos de terra Aegypti, et de Assyriis congregabo eos. De terra Aegypti, in qua imperabat rex Pharao, qui quondam gloriabundus aiebat: Mea sunt flumina, et ego feci ea . Et de terra Assur, quam tenebat rex Assyrius, sensus magnus, qui et ipse dicebat: Super sidera celi ponam thronum meum, et ero similis Altissimo . Cum autem de tenebris Aegypti et de tribulatione mundi, et de potestate Assyrii, qui interpretatur arguens atque conuincens , 878 nationes Dominus congregarit, inducet eos in terram Galaad, et Libani. Galaad in linguam nostram uertitur, testimonium transmigrationis, quando de carnalibus  transimus ad spiritualia, de parte uenimus ad totum: terrena relinquimus, et ad celestia transmigramus: Libanus autem interpretatur , id est, dealbatio. Adducimur itaque de tenebris Aegypti, ut postquam transierimus et migrauerimus a mundo, dealbemur in Domino, et dicatur de nobis: Que est ista que ascendit dealbata ? Alii iuxta Greci sermonis ambiguitatem, qua et mons Phenicis et thus Libanus dicitur, nunc Libanum thus interpretantur, et ex thure significari putant Deum, ut postquam de terra transierimus ad celum, impleatur in nobis oratio Saluatoris:  Pater, da eis ut sint in nobis unum, sicut ego et tu unum sumus . Unde et sponsa in Cantico dicit ad sponsum: Odor uestimentorum tuorum, sicut odor Libani . Cumque induxerit nos in terram Galaad et Libani, non inuenietur nobis locus, ut nequaquam terre stringamur angustiis; sed celorum latitudine [Al. altitudine] perfruamur.

 Et transibit in maris freto, et percutiet in mari fluctus: et confundentur omnia profunda fluminis: et humiliabitur superbia Assur, et sceptrum Aegypti recedet. Confortabo eos in Domino: Et in nomine eius ambulabunt, dicit Dominus. LXX: Et pertransibunt in mari angusto: et percutient in mari fluctus, et siccabuntur omnia profunda fluuiorum:  et auferetur uniuersa iniuria Assyriorum, et sceptrum Aegypti tolletur. Et confortabo eos in Domino Deo suo, et in nomine eius gloriabuntur, dicit Dominus. Narrant Hebrei captiuum populum Iudeorum, non solum in Medos et Persas, sed in Bosphorum quoque et septentrionalem plagam ab Assyriis atque Chaldeis esse translatum, et postea eos ex parte reuocatos, Dei [a 1Kb] eos ad se conuertente clementia; et hoc esse quod nunc dicitur: Transibunt in mari angusto. Propontidis angustias, que Chalcedonem, et quondam Bizantium breui freto diuidunt. Et percutiet, inquit, Dominus  maris fluctus, et confundentur omnia profunda fluuiorum, ut olim factum est, Iordane siccato , et mare Rubrum transgressus est populus in deserto . Cumque fuerit de captiuitatis profundo et 879 malorum amaritudine liberatus, humiliabitur Assur, et Aegypti imperium recedet ab eis. Et confortabuntur in Domino, et in nomine illius ambulabunt in terra Isrel, dicit Dominus. Hec ut ab Hebreis nobis tradita sunt, nostre lingue hominibus expressimus, fidem dictorum ad eos a quibus sunt dicta referentes. Ceterum nos qui Christi censemur nomine, occidentem relinquimus litteram, et sequimur spiritum uiuificantem, immo spiritualia spiritualibus comparantes, non Bosphorum et siccitatem rursum maris et arentia fluenta Iordanis, que fabularum similia sunt, sed dignam in seruos suos Dei clementiam querimus, quo preeunte, et nobis aperiente uiam, transimus maris fretum,  siue angustum mare, quod peccatoribus latissimum est: Lata enim et spatiosa uia que ducit ad mortem: arcta et angusta que ducit ad uitam . De hoc mari et in Psalmis legimus: Qui descendunt in mare nauibus, facientes operationem in aquis multis, ipsi uiderunt opera Domini, et mirabilia eius in profundo . In hoc mare seculi, in quo sanctorum numerus coarctatur, et in tribulatione positus est, descenderunt apostoli, et primus Dominus, ut nos de amaris fluctibus liberaret . In hoc mare sagena Euangelii mittitur , que testimoniis texta est Scripturarum, ut pisces multos  et obrutos mundi huius gurgitibus, in auram extrahat liberam, ut possint laudes Deo canere. Hi sunt qui descenderunt in mare, et in Ecclesiarum nauibus faciunt opera multa, et Dei cernunt mirabilia in profundo diuitiarum sapientie et scientie eius ; et in Spiritu sancto qui scrutatur etiam alta Dei, quibus Dominus loquitur: uenite post me, et faciam uos piscatores hominum . De his piscatoribus qui descendunt in mare, et sunt in nauibus, Isaias quoque uaticinatur: uolabunt in nauibus alienigenarum, et mare pariter depredabuntur . In Ecclesiis enim de numero gentium congregatis, toto apostoli orbe uolitarunt, ut depredarentur mare, et draconis 880 spolia tollerent, qui regnabat in mari, et de quo scriptum est: Hoc mare  magnum et spatiosum manibus: illic reptilia, quorum non est numerus: animalia pusilla cum magnis, illic naues pertransibunt: Draco iste quem formasti ad illudendum ei . Latum et spatiosum mare est paruis et magnis animantibus, que cum dracone uersantur, et quorum non est numerus. Qui autem super mare sunt, et ipso mari uolitant in nauibus, audient cum Saluatore: Tu dominaris potestati maris: motum fluctuum eius tu mitigas . Cumque transierint in maris freto, et fluctus eius suo conculcauerint pede, confundentur omnia profunda fluminis, de quo scriptum est: Qui  conuertit mare in aridam, in flumine pertransibunt pede , ut humilietur iniuria, siue superbia Assur, et Aegypti a sanctis atque credentibus recedat imperium, et qui liberati sunt, confortentur in Domino, et dicant: Fortitudo mea, et laudatio mea, Dominus . Et iterum: Diligam te, Domine, fortitudo mea . Et cum Ieremia: Fortitudo mea, et auxilium meum, et refugium meum, Domine Deus meus . Unde et Apostolus, in quo Christus loquebatur, aiebat: Omnia possum in eo qui me confortat . Et non solum confortabuntur in Domino, sed et gloriabuntur in eo et dicent: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo  . Et: Qui gloriatur, in Domino glorietur . Et in alio loco: Non glorietur sapiens in sapientia sua, neque fortis in fortitudine sua, neque diues in diuitiis suis; sed in hoc glorietur qui gloriatur: intelligere et scire Dominum, et facere misericordiam et iudicium in medio terre . uerum quia in Hebraico scriptum est: Et in nomine eius ambulabunt, sic intelligendum est: quod in nomine Christi ambulent Christiani, et scribatur in calculis eorum nomen nouum, et sub tanti nominis dignitate ambulent cum Domino, sicut ambulauit Enoch, et placuit Deo, et translatus est .



LIBER TERTIUS.


  Urget me frater Sisinius incompta et impolita transmittere ut non dicam emendandi, sed ne relegendi quidem habeam facultatem. Ille festinat in opus suum, nos in nostro opere minus facimus, dum eruditio incassum uertitur; et quidquid sensu concipimus, composito non licet ornare sermone. Rudes igitur, non mea culpa, sed studio portitoris suscipe libros: dum ipse tua festinat sanctis era diuidere, et nos non patitur nostra tibi era numerare. Quamuis enim elegans sit exercitatumque ingenium, et longo usu trita currat oratio: tamen nisi Auctoris manu curata fuerit et polita, redolet sordes negligentie, et uel nimio uerborum flore luxuriat, uel hiulca uocalibus fit, uel aspera consonantibus. Unde et de uirgilio traditum est, quod  libros suos quasi ursorum fetus lingua composuerit, et lambendo fecerit esse meliores, qui durarent in memoriam sempiternam, et necessitatem metri libera oratione complerent. Transimus ad Libanum, et ad duas uirgas, tresque pastores, qui in uno mense succisi sunt, et ad triginta argenteos, de quibus emptus est ager figuli in sepulturam peregrinorum , et ad stulti uasa pastoris, et cetera usque ad finem uoluminis: que tantis sunt contexta mysteriis, ut misericordia Dei et tuis indigeamus orationibus, ne cursus noster aliquo prepediatur errore, et maleuolis iusta sit occasio detrahendi, qui ad hoc solum  linguas habere se putant, ut proximos lacerent, et duritiam frontis attrite uerborum rabie consolentur.

 Aperi, Libane, portas tuas, et comedat [Al. comedet] ignis cedros tuas. Ulula, abies, quia cecidit cedrus: quoniam magnifici uastati sunt. Ululate, quercus Basan, quoniam succisus est saltus munitus. LXX: Aperi, Libane, portas tuas, et comedat ignis cedros tuas. Ululet pinus, quia cecidit cedrus, quia optimates contriti sunt. Ululate, quercus Basanitidis, quoniam depositus est saltus nemorosus. Perspicue Libanus, ad quem prophetalis sermo conuertitur, dicens: Aperi, Libane, portas tuas, templum intelligitur Iudeorum, quod instauratum, immo  edificatum a Zorobabel, rursum a uespasiano, et Tito canitur subuertendum. Et quia Libanum, templum appellauerat , et in reliquis seruat translationem, ut per cedros et abietes et quercus Basan saltumque nemorosum, principes ac sacerdotes et populum significet Iudeorum. Aperit autem Libanus portas suas, ut Romanus intret exercitus, et comedat ignis cedros eius, ut uel incendio cuncta uastentur, uel hostili impetu duces ac principes consumantur. Ululant abietes, quia cecidit cedrus, mutuo sacerdotes et principes sua populatione lugentes. Quodque prius dixit obscure, nunc ponit manifestius,  quoniam magnifici uastati sunt. Cupio scire que sint cedri Libani, que combuste sunt: que abietes, quibus ululatus indicitur: que pinus, que corruit: magnifici, inquit, uastati sunt. Ululate, quercus Bazan, id est, confusionis et ignominie, quia saltus munitissimus, [a 1Kb] qui Hebraice dicitur BESOR, 883 et a LXX translatus est, nemorosus, excisus est; quia templum, quod inexpugnabili creuerat firmitate, et a diuersis regibus et principibus, ac postea ab Herode constructum est, Romano oppugnante, deletum est. Hunc locum quidam non intelligentes, Libanum et abietes et pinos et quercus Basan, et saltum nemorosum siue munitum, ad contrarias referunt fortitudines, de quibus et in Ezechiele sub nomine Assur, et Pharaonis dictum sit: Ecce Assur  cypressus in Libano, et bonus ramis, et condensus umbraculo, et excelsus magnitudine, et in medio nubium factum est cacumen eius: aqua nutriuit eum: abyssus exaltauit illum , et cetera, que tam de Assur, quam de Pharaone dicuntur, uel ad contrarias fortitudines, uel ad superbos quosque et principes dici arbitrantur, de quibus et in Psalmo legimus: uox Domini confringentis cedros, et confringet Dominus cedros Libani . Et in alio loco: Dies, Domini sabaoth super omnem contumeliosum et superbum, et super omnem excelsum atque sublimem . Et post paululum: Et super omnem cedrum Libani excelsam (Al. excelsorum], et super omnem arborem quercus Basan. Et de hoc Libano asserunt prophetari: Libanus cum  excelsis cadet. Nos autem priorem interpretationem sequamur, presertim cum et ea que sequuntur, huic sensui congruant.

 uox ululatus pastorum, quia uastata est magnificentia eorum: uox rugitus leonum, quia uastata est superbia Iordanis. LXX: uox lugentium pastorum, quoniam misera facta est magnificentia eorum. uox rugientium leonum, quia afflictus est fremitus Iordadanis. Pars superioris capituli, et in his uersiculis continetur. Quos uocauerat cedros, abietes, pinos et quercus Basan, et exponens que essent iste arbores intulerat, dicens: Quoniam magnifici uastati sunt, nunc per aliam dicit esse pastores, id est, principes atque doctores, et qui primi erant in populo, quod flere debeant et lugere, quia magnificentia  eorum et pulchritudo et decus uastata sint, atque consumpta: templum uidelicet, in quo sibi gloriabantur. Et uox, inquit, rugitus leonum, quos excelsas arbores, et rursum pastores, eosdem nunc leones appellat. Et quia leones dixerat, seruat translationem, ut inferat: Quoniam uastata est 884 superbia Iordanis, siue fremitus et sonitus aque decurrentis, qui Hebraice dicitur GAON . Et quomodo templi altitudinem iuxta situm terre Iudee altitudini Libani comparauit  sic Iordani fluuio, qui maximus in Iudea est, iuxta quem morantur leones, fremitum iunxit leonum propter ardorem sitis, et ob deserti uiciniam et latitudinem uaste solitudinis, et arundineta, et carecta. Unde et per prophetam dicitur: Ascendit leo de Iordane , uolens ostendere Nabuchodonosor se sedibus suis, quasi leonem de cubili exisse contra Ierusalem. Aliter: uox rugitus leonum, quoniam uastata est superbia Iordanis. uox, inquit, optimatum, quia templum destructum est, unde sperabant semper auxilium, et quod iustos et bellatores ac potentes quondam nutriebat leones.

 Hec dicit Dominus Deus meus: Pasce pecora occisionis, que qui possederant, occidebant, et non dolebant, et uendebant ea dicentes: Benedictus  Dominus, diuites facti sumus, et pastores eorum non parcebant eis. LXX: Hec dicit Dominus omnipotens: Pasce oues occisionis: quas qui possederunt, interficiebant, et non agebant penitentiam, et qui uendebant eas, dicebant: Benedictus Dominus, et diuites facti sumus, et pastores earum nichil patiebantur super eis. Ubi manifestissima prophetia est, et per translationem historie uerus ordo narratur, superflua est tropologie interpretatio, ut alios bonos, alios malos dicamus esse pastores, et hoc tam ad ueterem populum referri, quam ad nouum, id est, tam ad Iudeorum sacerdotes et principes, quam ad episcopos et presbyteros Christianorum, et quicumque pastores fuerint negligentes, et unum de minimis scandalizauerint, ipsos esse qui nutriant pecora occisionis,  et non patiantur super eis quidquam nec doleant, nec possint dicere cum Apostolo: Quis scandalizatur, et ego non uror ? et uendant populos sibi creditos, de quibus scriptum est: Qui deuorant populum meum sicut cibum panis , et ex aliorum mortibus diuitias consequantur, laudantes eos, qui predas agunt de miseris, et iniquis benedicentes. Hec alii interpretentur ut uolunt: nos teneamus explanationis ordinem quem semel arripuimus. 885 Quoniam apertus est Libanus, et cedri eius atque abietes flamma urente combuste sunt, ululatusque pastorum auditus est, et rugitus leonum, quia omnis pulchritudo et superbia Iordanis uastata est atque consumpta: idcirco hec mihi dixit Dominus Deus meus: O propheta Zacaria, ad te  iste sermo confertur: Pasce gregem occisionis, hoc est, nunc interim nutriatur, et crescat, qui postea ab hostibus occidendus est, quas oues et pecora, principes Romanorum, qui possidebant ea, et obtinebant iure uictorie, interficiebant, et non miserebantur, siue immolabant, et non sentiebant dolorem, id est, nichil mali pro tanta crudelitate patiebantur, et uendebant ea que non propter clementiam, sed propter pretium reseruabant. Legamus ueteres historias, et traditiones plangentium Iudeorum, quod in tabernaculo Abrahe  post ultimam euersionem, quam sustinuerunt ab Adriano, multa hominum millia uenundata sint, et que uendi non potuerint, translata in Aegyptum, et tam naufragio et fame, quam gentium cede truncata. Isti ergo uictores, et Domini ultores qui occidebant, et non dolebant, et uendebant pecora atque dicebant: Benedictus Dominus, diuites facti sumus, hanc habebant sententiam. Propter peccata sua offendere Iudei: ideo eos oppressimus, et ex pretio eorum diuites facti sumus. Nec mirum, inquit, si hostes iure uictorum occidebant pecora, et non dolebant, uendebant, et in suo scelere gloriabantur; cum ipsi pastores eorum, atque doctores non pepercerint eis, et culpa eorum, grex lupis traditus sit.

  Et ego non parcam ultra super habitantes terram, dicit Dominus: Ecce ego tradam homines unumquemque in manu proximi sui, et in manu regis sui, et concident terram, et non eruam de manu eorum, et pascam pecus occisionis, propter hoc, o pauperes gregis. LXX: Ideo non parcam ultra super habitatores terre, dicit Dominus. Et ecce ego tradam homines unumquemque in manus proximi sui, et in manu regum eius, et concident terram, et non eruam de manu eorum, et pascam oues occisionis in Chananitide. Hoc quod LXX in extremo capitulo transtulerunt: Et pascam oues occisionis in terra 886 Chanaan, non est in Hebreo, et a nullo alio transfertur interpretum. Quia ergo pastores eorum non parcebant eis, et ipsi primum meum populum deuorauerunt: idcirco, et  ego non parcam ultra super habitatores terre Iudee, dicit Dominus. De hac enim terra loquitur, de qua ei sermo erat, et non de orbe terrarum, sicut Iudei male interpretantes a se uolunt in aliam partem Dei deprauare sententiam. Post euersionem quippe templi  dimittam, inquit, unumquemque contra proximum suum, et mutua se cede truncabunt, siue in ipsa obsidione templi, quando Ierusalem Romanus cinget exercitus: tanta enim inter ipsos Iudeos erunt bella atque discordie, ut in tres partes populus diuidatur. Legamus Iosephum et septem Iudaice captiuitatis libros, et hanc prophetiam esse completam, historie  ueritate cernemus. Et concident, ait, terram, haud dubium quin Romani omnem terram et uniuersas urbes destruxerint Iudeorum. Et non eruam eos de manu eorum. Audi, Iudee, qui tibi spes uanissimas repromittis, et non audis dicentem Dominum atque firmantem: Non eruam de manibus eorum, quod eterna sit apud Romanos tua futura captiuitas. Et pascam pecus occisionis, ut semper Iudei nutriantur ad mortem; propterea quia Dei est ista sententia: O uos qui estis pauperes gregis, hoc est, iusti de Isrel,  qui credidistis in Dominum Iesum, et Dei filium suscepistis, audite que dicantur, et sequentis capituli sacramenta cognoscite. Quod autem secundum Septuaginta legimus: Et pascam oues occisionis in terra Chanaan, sic possumus intelligere; quod populum Iudeorum, qui destinatus est morti, in toto orbe dispersum  pascat Dominus, et nutriat ad immolandum.

 Et assumpsi mihi duas uirgas: unam uocaui decorem, et alteram uocaui funiculos [uulg. funiculum]; et paui gregem. Et succidi tres pastores in mense uno, et contracta est anima mea in eis; siquidem et anima eorum uariauit in me. Et dixi: Non pascam uos; quod moritur, moriatur, et quod succiditur 887  succidatur, et reliqui deuorent unusquisque carnem proximi sui. LXX: Et assumam mihi duas uirgas: unam uocari decorem, et alteram uocaui funiculum, et pascam oues. Et auferam tres pastores in mense uno, et ingrauescet anima mea super eos: siquidem et anime eorum [a 19Kb] rugiebant super me. Et dixi: Non pascam eos; quod moritur, moriatur, et quod deficit, deficiat, et reliqui deuorent unusquisque carnes proximi sui. Supra dixerat: Propter hoc, o pauperes gregis, et facta , subaudiebatur, attendite, quia Libani porte aperte sunt, et quercus Basan, abietes cedrique succise, et intulerat comminans: Non parcam ultra super habitatores terre, dicit Dominus. Et hoc de uno Iudaico populo dicere uidebatur, quod interfectis prophetis, etiam in Filium Dei misissent manus, et  uoce temeraria conclamassent: Sanguis eius super nos, et super filios nostros ! Nunc Creator uniuersitatis et Dominus mysteria sui orbis exponit, et dicit duas habuisse se uirgas, quarum alteram decorem uocauerit, alteram [b 1Kb] funiculos, et in duabus uirgis uinctum pauerit gregem: tres quoque pastores in uno mense succiderit, et contracta sit, siue indignata, aut  ingrauescet anima mea super eos; haud dubium quin pastores significet, quos succidit in mense uno. Redditque causam cur pastoribus indignatus sit intantum, ut eos in uno mense succiderit: Siquidem et anima, inquit, eorum uariauit in me. Et est sensus: Non me pleno animo dilexerunt: nec pastores mercenarii uerum amauere pastorem: Quia pastor bonus  ponit animam suam pro ouibus suis . Quamobrem et ego indignatus sententiam protuli, et ad ipsos pastores, quos mea indignatione succideram, siue succisis pastoribus ad relictum [Al. reliquum] gregem locutus sum: Non pascam uos; sed quod mortem elegit, sua uoluntate moriatur, et se alterutrum deuorent, mutuaque cede dilanient. Hec diximus, ut future explanationis semitam sterneremus. Creator et pastor cuius oues cognoscunt uocem, et sequuntur eum, duas sibi assumpsit  uirgas, siue duas , id est, baculos, qui Hebraice dicuntur MACALOTH , 888 ut pastoris habitum demonstraret. Unam uirgam uocauit decorem, hoc est, sub Ne omne hominum genus sua benedictione protexit: quando instaurato mundo, necdum peccata sorduerant. Et idcirco uocatio cunctarum gentium appellatur decora et pulchra, quia nichil iustius est, quam uniuersitatis parentem uocare omnes equaliter, quos equali conditione generauit. Et alteram uocauit funiculos; quando enim diuidebat Altissimus gentes, et disseminabat filios Adam, statuit terminos gentium, iuxta numerum angelorum Dei . Et facta est pars Domini populus eius Iacob; funiculus hereditatis eius Isrel. Et paui, inquit, gregem: siue ipsum  Isrelem, siue cum Isrele omne hominum genus. Et succidi, inquit, tres pastores in uno mense. Legi in cuiusdam Commentariis: Pastores Domini indignatione succisos, in sacerdotibus et falsis prophetis et regibus intelligi Iudeorum; quod post passionem Christi, uno omnia succisa sint tempore, de quibus loquitur Ieremias: Sacerdotes non dixerunt: Ubi est Dominus. Tenentes legem meam, nescierunt me. Et pastores preuaricati sunt in me, et prophete prophetabant in Baal, et idola secuti sunt . Nec hac explanatione contentus, tres pastores in uno mense succisos, eos uult accipi, qui in Patrem et Filium et Spiritum sanctum peccauerunt; omnes enim hereticos, aut in unam, aut in duas, aut in tres simul peccare personas. Dixerit ille quod uoluit,  neque enim alterius sensui detrahendum est. Nobis tres pastores qui in uno mense succisi sunt, Moyses uidetur, et Aaron, et Maria ; quorum Maria in mense primo, qui uocatur NISAN , mortua est in deserto Sin, et in eodem loco propter aquam contradictionis, eodemque mense, Moyses et Aaron condemnati sunt, ne terram repromissionis intrarent. Atque ita factum est, ut e tribus pastoribus, alia presenti morte succideretur, alii sententia mortis future. Et contracta est, inquit, anima mea super eos: uidelicet super tres pastores quos preposueram gregi meo. Quia et illorum anima uariauit in me, non enim glorificauerunt 889 me ad aquam contradictionis. Si autem ad populum referimus, quod anima populi uariauerit in Deum, sic  exponendum est: Idcirco eis indignatus sum, quia et ipsi inter me et idola fluctuantes, uariis contra me pugnauerunt modis. Quamobrem indignatus dixi ad Moysen: [a 1Kb] Non pascam uos: dimitte me, et disperdam eos . Quando autem dicit, cum irascitur, Dimitte me, prouocat ad rogandum, et ostendit se ab eo posse retineri. Quod moritur, inquit, moriatur, et quod succiditur succidatur; omnium corpora ruant in solitudine, et uersi in seditionem, instar bestiarum mutuis lacerentur morsibus,  nullusque terram repromissionis intreat. Quidam duas uocationes Iudeorum et gentium, in primo Isrel, et nouissimo intellexere nomine Christianos. Sed quomodo uocatio Christiana ante proiecta sit, et Iudei remanserint et pasti sint a Deo, non satis attenderunt.

 Et tuli uirgam meam que uocabatur decus, et abscidi eam ut irritum facerem fedus meum quod percussi cum omnibus populis. Et in irritum deductum est in die illa, et cognouerunt sic pauperes gregis, qui custodiunt mihi, quia uerbum Domini est. LXX: Et assumam uirgam [b 1Kb] meam pulchram, et proiiciam eam, ut dissipem testamentum meum quod disposui ad omnes populos, et dissipabitur in die illa, et cognoscent Chananei oues, que custodiuntur  quia uerbum Domini est. Post uocationem Isrelis, et assumptionem uirge secunde, que uocabatur funiculus, tulit Dominus uirgam primam, totius orbis nationes, que uocabatur decora, et abscidit eas a cultu suo, quia uenerate sunt idola, et omnes declinauerunt, simul inutiles facti sunt . Manifestiusque exponens que esset hec uirga, intulit: Ut irritum facerem fedus meum quod percussi cum omnibus populis: Statim enim ut Isrel assumptus est, gentium turba proiecta est: et ut nata est filia Archisynagogi, que postea in Euangelio, cum duodecim esset annorum, egrotare et mortua esse narratur, cepit sanguinem fluere, et perpetua infirmitate cruciari . Et in irritum, ait, deductum est fedus meum quod cum omnibus  890 inieram nationibus. Et intellexerunt pauperes gregis, id est, populus Isrel qui mea mandata custodit, quia uerbum Domini est, id est, uoluntatis est Domini abiicere gentes negantes, et in Abraham Isrel assumere confitentem. Pro eo quod nos interpretati sumus, et cognouerunt sic pauperes gregis, Septuaginta transtulerunt, et cognoscent Chananei oues, que custodiuntur mihi, quod ita nonnulli edisserunt: Cognoscet populus Iudeorum, ad quem dictum est: Semen Chanaam, et non Iuda ; qui nunc meis ceremoniis custoditur: siue quia Chananei interpretantur, parati ad humilitatem, cognoscent qui olim parati sunt ut humilientur a Domino, et relinquantur. Cur autem pro eo quod nos interpretati sumus, sic pauperes, illi  dixerunt, Chananeos, causa manifesta est: apud Hebreos enim, sic, CHEN  dicitur: ANIE , pauperes; illi duo uerba in unum copulantes, pro eo quod est, sic pauperes, hoc est, CHEN ANIE ([Figure: [Hebrew Text] 1Kb] , nomen Chananee gentis interpretati sunt.

 Et dixi ad eos: Si bonum est in oculis uestris, afferte mercedem meam, et si non, quiescite; et appenderunt mercedem meam, triginta argenteos. Et dixit Dominus ad me, Proiice illos [uulg. illud] ad statuarium, decorum pretium quod appretiatus sum  ab eis: et tuli triginta argenteos, et proieci illos in domum Domini ad statuariunt. LXX: Et dicam ad eos: Sibonum est in conspectu uestro, date statuentes mercedem meam, aut renuite. Et statuerunt mercedem meam triginta argenteos. Et dixit Dominus ad me: Depone eos in conflatorium, et recogita si probatum est, sicut probatus sum pro eis. Et tuli triginta argenteos, et misi eos in domum Domini in conflatorium. Cognoscentibus Isrelitici gregis pauperibus, qui mea mandata custodiunt, uerbum esse Domini quod locutus sum, et uera que dixi, [a 1Kb] ait ad eos, id est, ad pauperes gregis, si uobis placet (homines enim estis et semel libero arbitrio uos creaui, quibus et in eremo locutus sum: Si audieritis me, que bona sunt terre, comedetis  pro hac assumptione, qua abieci  uniuersum hominum genus, et uos mihi in peculiarem elegi gregem, et Creator omnium 891 uolui paruum habere funiculum, reddite mihi mercedem meam, id est, mea precepta seruate. Sin autem non uultis mercedem reddere, nec placet in oculis uestris meo censeri nomine, aperte renuite, et facite quod uultis. Qui tunc quidem responderunt Moysi: Omnia qaecumque dicit Dominus, faciemus . In fine autem temporum pro eo quod eos elegi de medio nationum, et liberaui de Aegypti fornace ferrea, appenderunt mercedem meam triginta argenteos, pro meo sanguine dantes Iude proditori . Et dixit, inquit propheta, Dominus ad me, siue ipse Saluator, cuius priora sunt uerba, patrem ad se locutum esse contestans: Proiice illud ad statuarium:  pro quo in Hebreo legitur IOSER , id est, , quem nos, fictorem et figulum possumus dicere. Et est sensus: Proiice pretium meum ad figulum, qui Creator et fictor est omnium. Nec dixit, depone; sed, proiice, ut fictoris plasteque iudicio merces Domini penderetur. Et pretium suum, id est, diuine maiestatis, in triginta cernens argenteis, et tam uili mercede se proditum: Decorum, inquit, pretium quo appretiatus sum ab eis; hoc autem pressius est legendum cum irrisione et subsannatione dicentis: Tanto me populus meus et pauperes quondam gregis, et a me electi in filios, emendum atque uendendum pretio iudicarunt. Et tuli, ait Dominus per prophetam, sicut mihi a Deo fuerat imperatum, triginta argenteos, et non eos  deposui, sed proieci in domum Domini ad fictorem: in domo Domini feci eos a proditore reddi sacerdotibus et phariseis, ipso confitente, qui uendidit: Peccaui, tradens sanguinem iustum .  At illi quoniam pretium sanguinis erat, noluerunt illud reponere in corbonam, id est, in gazophylacio; sed emerunt ex eo agrum figuli in sepulturam peregrinorum. Nos enim omnes qui peregrini et aduene Legis fuimus, redempti pretiosissimo eius sanguine, in domo figuli 892 Creatorisque omnium sepelimur et requiescimus. Pro atque fictore, statuarium [b 18Kb] olim interpretatus sum, uerbi ambiguitate compulsus, quod statuarium fictoremque uno sermone significat. Iudei istum locum malitiose interpretantes, triginta argenteos, triginta Legis mandata commemorant, que facere iubeantur in Lege, et rursum triginta sex alia que prohibeantur in Lege, et dici eis, ut argentum mandatorum Domini plaste suo atque fictori reddant Deo: quod quia facere noluerunt,  esse proiectos. Breuiter indicare uolui quid sentiant, alioquin explanationem eorum laciniosissimam tedet reuoluere, ut ad reliqua transeamus.

 Et precidi uirgam meam secundam, que appellabatur funiculus, ut dissoluerem germanitatem inter Iudam et [uulg. addit inter] Isrel. LXX: Et abieci uirgam [c 1Kb] secundam, que appellabatur funiculus, ut dissiparem testamentum quod erat inter Iudam et Isrel. Et in hoc loco longam cuiusdam explanationem, immo tricas inextricabiles legisse me noui, duarum uirgarum in unam societatem ex Ezechielis uolumine proferentis, et omnia que de concordia Iude et Ephraim spiritualiter sentienda sunt, huic capitulo coaptantis. Nos autem ceptum sequamur ordinem. Postquam a Iudeis crucifixus est Dominus  et triginta appretiatus argenteis, et pretium sanguinis eius in sepulturam proiecit gentium, que peregrine erant a Lege et mandatis Dei: statim Dominus sententiam suam ultra non differens, Precidi, ait, uirgam meam secundam, que proprie mea erat, que sic mihi herebat, ut in Ieremia perizoma et cinctorium atque lumbare, siue, ut consueto uerbo utar, coxale sit appellata: que secunda uirga quondam appellata funiculus et pars mea, a me ideo proiecta est, ut dissoluerem fedus et germanitatem atque concordiam, que inter Iudam fuerat et Isrel, et fratres a se inuicem separarem. Ut in apostolorum et eorum qui egerunt penitentiam 893 numero, rursum [d 1Kb] Iudas appellaretur et confitens Deum suum: Isrel autem et Ephraim et Ioseph uocarentur,  qui in cordis duritia permanentes dixerunt: Non habemus regem, nisi Cesarem . Unde non intulit: ut irritum facerem pactum, siue testamentum, quod habui cum Iuda et Isrel  sed ut de uno populo credentes alios, et alios non credentes inter se diuideret, dicens: Nolite arbitrari quia ueni mittere pacem in terram: non ueni mittere pacem, sed gladium. ueni enim separare hominem aduersum patrem suum, et filiam aduersus matrem suam, et nurum aduersus socrum suam, et inimici hominis domestici eius .

 Et dixit Dominus ad me: Adhuc sume tibi uasa pastoris stulti: Quia ecce ego suscitabo pastorem in terra, qui derelicta non uisitabit, dispersum non queret, et contritum non sanabit: et id quod stat non enutriet, et carnes pinguium comedet, et ungulas eorum dissoluet. O pastor, et idolum derelinquens gregem: gladius super brachium eius et super  oculum dextrum eius, brachium eius ariditate siccabitur, et oculus dexter eius tenebrescens obscurabitur. LXX: Et dixit Dominus ad me: Adhuc sume tibi uasa pastoralia pastoris imperiti: Quia ecce ego suscitabo pastorem super terra, qui derelictum non uisitet et dispersum non requirat, et fractum non sanet, et integrum non dirigat, et carnes electorum deuoret, et talos eorum peruertat. O qui pascitis uana, et qui dereliquistis oues, gladius super brachium eius, et super oculum eius dextrum, brachium eius ariditate siccabitur, et oculus dexter eius cecitate obscurabitur. Quando dicit, Adhuc sume tibi uasa pastoris stulti, illud significat quod supra assumpserit sibi uirgas duas, unam decorem, et alteram funiculum. Et quia illas suo uitio peccatoque proiecit, et soluta germanitate  inter Iudam et Isrel, nos inserti sumus in radicem bone oliue, et cecitas ex parte facta est domui Isrel, donec intraret plenitudo gentium , nunc prophete dicitur, ut grauissimum pastoris stulti, siue imperiti, assumat uaticinium. Pastor stultus, et imperitus, haud dubium 894 quin Antichristus sit; qui in consummatione mundi dicitur esse uenturus, et qualis uenturus sit, indicatur. uasa autem pastoris, insignia illius et habitum debemus accipere, peram, baculum, fistulam, et sibilum. Et quomodo Isaias, ut captiuitatem populi demonstraret, nudus ingreditur : et Ieremias uadit ad domum figuli, ut ex dissipatione uasis quod currebat in rota, et manu fingebatur artificis, et interitum Isrel, et Dei potentiam ostenderet : et Ezechiel, ut subuersionem Ierusalem et fugam Sedecie, et onera captiuorum, non solum uoce, sed et habitu demonstraret, perfodit parietem, et in suis humeris excipitur : sic Zacarias habitum stulti et imperiti pastoris assumit, ut eum nuntiet qui uenturus est . Iste pastor ideo consurget in Isrel, quia uerus pastor dixerat: Iam non pascam uos. Qui alio nomine et in Daniele propheta , et in Euangelio , et in epistola Pauli ad Thessalonicenses ,  abominatio desolationis, sessurus in templo Domini prophetatur, et se facturus ut Deum, qui et per Isaiam magnus sensus dicitur . Et ad hoc uenit, non ut sanet, sed ut perdat gregem Isrel. Pastor enim bonus egrotantia pecora uisitat, dispersa inquirit, relicta affert, lassa sustentat. Econtrario pastor malus omnia aduersa agit, et carnes pinguium deuorat, ungulas arietum et ouium dissoluit atque peruertit, ne recto ingrediantur pede. Hunc pastorem [a 1Kb] suscepere Iudei, quem Dominus iehsu interficiet spiritu oris sui, et euacuabit illuminatione aduentus sui, ut qui non crediderunt ueritati, ne salui fierent, credant mendacio, et iudicentur, quia consenserunt iniquitati. Descripto autem pastore pessimo, stulto et imperito, ad ipsum pastorem  prophetalis sermo conuertitur: O pastor, et idolum. [b 1Kb] Tam sceleratus est pastor, ut non idolorum cultor, sed ipse idolum nominetur, dum se appellat Deum, et uult ab omnibus adorari. Qui dereliquit gregem a bestiis deuorandum, quem Dominus tanto tempore custodierat. Gladius super brachium eius, et robur, et super 895 oculum dextrum eius, quo se acute Dei iactabat cernere sacramenta, et plus uidere quam omnes retro prophete uiderant, intantum ut Dei Filium se uocaret. Gladius autem ille est, de quo et supra diximus, et nunc dicemus ex parte, de quo et Isaias loquitur: Inebriatus est gladius meus in celo . Propterea autem gladius Domini super brachium eius, et super oculum dextrum illius erit: ut robur eius et omnis iactantia  fortitudinis eius ariditate siccetur, et scientia, quam sibi falso nomine promittebat, eternis tenebris obscuretur.

 Onus uerbi Domini super Isrel: Dixit Dominus extendens celum, et fundans terram, et fingens spiritum hominis in eo: Ecce ego ponam Ierusalem superliminare crapule omnibus populis in circuitu; sed et Iuda erit in obsidione contra Ierusalem. Et erit in die illa, ponam Ierusalem lapidem oneris cunctis populis, omnes qui leuauerunt [uulg. leuabunt] eam, concisione lacerabuntur, et colligentur aduersus eam omnes gentes [uulg. omnia regna] terre. LXX: Assumptio uerbi Domini super Isrel, dicit Dominus extendens celum et fundans terram, et fingens spiritum hominis in eo: Ecce ego  uonam Ierusalem ut superliminaria que mouentur omnibus [Al. in omnibus] populis in circuitu, et in Iudea. Et erit obsidio circa Ierusalem, et erit in die illo, uonam Ierusalem lapidem qui conculcatur a cunctis gentibus: omnis qai conculcauerit eam illudens illudet, et congregabo super eam omnes gentes terre. Triplex interpretatio est ab eo loco, in quo legimus: Ecce ego ponam Ierusalem superliminare crapule omnibus populis in circuitu, usque ad eum locum ubi scriptum est : Framea suscitare super pastorem  meum; et super [a 1Kb] uirum coherentem mihi, dicit Dominus exercituum: Percute pastorem, et dispergentur oues. Alii enim Iudeorum putant iam hec ex parte completa a Zorobabel, usque ad C. Pompeium, qui primus Romanorum Iudeam cepit et templum, quam historiam scribit Iosephus. Alii uero quando Ierusalem fuerit instaurata, in fine mundi esse complenda: quod sibi cum suo, quem supra stultum pastorem legimus, miserabilis gens Iudea promittit. Alii autem, hoc est, 896 [b 1Kb] nos qui Christi censemur nomine, in Ecclesia usque ad finem mundi quotidie expleri et explenda, memoramus. Et ne per singula extendamus modum uoluminis, proponentes: Hec dicunt illi: sic alii suspicantur: nos ita sentimus, tres posuimus sententias, ut ex interpretationis  uarietate, quid cui coaptandum sit, prudens lector intelligat. Dominus igitur qui celum extendit ut pellem, et terram alta mole solidauit, et spiritum hominis finxit in eo, idem animarum Creator est omnium, ut ex duabus substantiis anime et corporis, unum animal compingeret. Spiritus enim pro anima frequenter accipitur, ut ibi: Pater, in manus tuas commendo spiritum meum . Et: Auferes spiritum eorum, et deficient, et in puluerem suum reuertentur . Iste igitur Creator uniuersitatis et Dominus, se Ierusalem superliminare [c 1Kb] crapule omnibus populis in circuitu positurum esse, testatur, ut qui limen eius attigerit, inebrietur et corruat, siue ipsum superliminare in eum corruat a quo contingitur. Sed et Iudas, obsessa  Ierusalem, est captus a gentibus, et in illarum transiens societatem, cogetur obsidere metropolim suam. Non solum autem Dominus Ierusalem ponet cunctis populis quasi superliminare crapule; sed ponet illam quasi lapidem oneris cunctis populis, quem qui leuare uoluerit, concisione lacerabitur. Congregabuntur enim aduersus Ierusalem omnia regna terrarum. Mos est in urbibus Palestine, et usque hodie per omnem Iudeam uetus consuetudo seruatur, ut in uiculis, oppidis, et castellis rotundi ponantur lapides grauissimi ponderis, ad quos iuuenes exercere se soleant, et eos pro uarietate uirium subleuare, alii usque ad genua, alii usque ad umbilicum, alii ad humeros et caput, nonnulli super uerticem, rectis iunctisque manibus, magnitudinem uirium  demonstrantes, pondus extollant. In arce Atheniensium, iuxta simulacrum Minerue, uidi spheram eneam grauissimi ponderis, quam ego pro imbecillitate corpusculi mouere uix potui. Cum autem quererem, quidnam sibi uellet, responsum est ab urbis eius cultoribus, athletarum in illa massa 897 fortitudinem comprobari, nec prius ad agonem quemquam descendere, quam ex leuatione ponderis sciatur quis cui debeat comparari. Sensus ergo iste est: Ponam Ierusalem cunctis gentibus,  quasi grauissimum lapidem subleuandum. Leuabunt quidem eam, et pro uirium uarietate uastabunt; sed necesse est ut dum leuatur, in ipso nixu et eleuatione ponderis, grauissimus lapis scissuram [d 1Kb] aliquam uel rasuram in leuantium corporibus derelinquat. Super Ecclesia sic interpretari potest, quod cuncti persecutores qui contra domum Domini dimicarunt inebrientur eo calice quo uniuersis gentibus propinat Ieremias, ut bibant, et inebrientur, et cadant, et uomant, et insaniant . Scio persecutionis tempore multos e nostris contra Ecclesiam pugnare compulsos; sed quicumque hoc pondus uoluerit subleuare, leuabit quidem, et pro ira Domini qua corripit peccatores, suis manibus sustentabit: uerum ipse non erit impunitus, Dei contra se gladio  dimicante. Pro lapide oneris, quem nos, ut potuimus, interpretati sumus, Septuaginta uerterunt, lapidem conculcatum a cunctis gentibus. Omnis qui conculcauerit eum  illudens illudet. Qui manifestus est sensus, quod utroque modo Ierusalem et ab inimicis gentibus, et a persecutoribus conculcanda sit et illudendum ei pro uoluntate illudentium. Sed melior et uerior est sensus superior. Breuiter singula exponimus, ut tandem ueniamus ad calcem, ne si prolixius scripserimus, et rerum obscuritate, et sermonis longitudine, Lectoris animus confundatur.

 In die illa dicit Dominus, percutiam omnem equum in stuporem, et ascensorem eius in amentiam: et super domum Iuda aperiam oculos meos, et  omnem equum populorum percutiam in [uulg. tacet in] cecitate. LXX: In die illa, dicit Dominus omnipotens: Percutiam omnem equum in stupore, et ascensorem eius in amentia: super domum autem Iuda aperiam oculos meos, et omnes equos populorum percutiam in cecitate. In illo tempore  quando obsessa fuerit Ierusalem, ita ut Iudas quoque eam obsidere cogatur, et carnaliter et spiritualiter percutiet Dominus omnes aduersariorum 898 equos in stuporem, ita ut omnes stupeant qui eos uiderint esse percussos, et ascensores eorum, malorum premente magnitudine, uertentur in amentiam, et super domum Iuda, qui contra metropolim suam facere aliquid cogebantur, aperiet Dominus oculos suos, ut eorum misereatur, et eos dignos  suo faciat aspectu, oculorumque suorum illustret lumine: omnes autem equos populorum eterna percutiet cecitate. Qui spiritualiter equi intelligendi sint, supra diximus: Fallax equus in salutem . Et: Hi in curribus, et hi in equis , et cetera his similia. Ascensores quoque eorum, uel demones, uel falsos magistros diximus, qui omnes in stuporem uertentur et amentiam, ut nichil sapere conuincantur: sed palpabiles eos opprimant tenebre, quales fuerunt quando Aegyptiorum primitiua  percussa sunt . Super domum autem Iuda, id est, populum qui confitetur Deum, et fractus persecutionis angustiis ac timore perterritus, uidetur esse in numero persequentium: aperiet Dominus oculos suos, ut plerosque respiciat dicentes ad se: Respice in me, et miserere mei , et mereantur audire: Erit tibi Dominus lumen eternum . Hec est grauissimi lapidis laceratio, quam in aduersarios suos, qui Ierusalem leuare et uexare conati sunt, Dominus comminatur.

 Et dicent duces Iuda in corde suo: Confortentur mihi habitatores Ierusalem in Domino exercituum Deo eorum [Al. suo]. LXX: Et dicent tribuni, id est, , Iuda in cordibus suis: Inueniemus nobis, qui habitant Ierusalem, in Domino omnipotente  Deo eorum. Cum aperuerit Dominus oculos suos super Iudam, et percusserit omnes equos gentium cecitate, duces Iuda, de quo supra dictum est: Sed et Iudas erit in obsidione contra Ierusalem, uota facient in cordibus suis, quia loqui libere non audebunt, ut uincat Ierusalem, et uictus Iudas cum hostibus uincat cum ciuibus suis. Pro eo quod nos diximus: confortentur mihi, et LXX transtulerunt , inueniemus nobis; in Hebraico scriptum EMSA LI , quod Aquila transtulit, , id est, conforta mihi, ut sit sensus: Optabunt chiliarchi, et tribuni, ac duces Iuda, 899 ac uota facient in abscondito mentis arcano, ut Deus confortet habitatores Ierusalem in Domino Deo suo, et uincant aduersarios suos. Iuxta tropologiam, duces ac tribuni  apostoli sunt, et omnes apostolici uiri atque doctores, qui Christi exercitui prefuerunt, qui nollent sibi alios inuenire nisi eos qui habitent in Ierusalem, uisione pacis, et qui habitent in Domino omnipotente Deo suo. De his ducibus Paulus apostolus fuit, qui inuenit Titum, et Timotheum, Lucam atque Syluanum: Petrus quoque qui Marcum scriptorem erudiuit Euangelii [Al. in Euangelio], et ceteri apostoli qui omnem mundum sua doctrina et eruditione compleuerunt, ut haberent discipulos habitatores Ierusalem.

 In die illa ponam duces Iuda sicut caminum ignis in lignis, et sicut facem ignis in feno: et deuorabunt ad dextram, et ad sinistram, omnes populos in circuitu: et habitabitur Ierusalem rursus in  loco suo, in Ierusalem. Et saluabit Dominus tabernacula Iuda, sicut in principio: ut non magnifice glorietur domus Dauid, et gloria habitantium Ierusalem contra Iudam: LXX: In die illa, ponam tribunos Iuda sicut torrem ignis in lignis, et sicut fenum ignis in stipula, et deuorabunt a dextris et sinistris omnes populos Domini per circuitum, et habitabitur Ierusalem adhuc in semetipsa, et salua faciet Dominus tabernacula Iuda, sicut a principio: ut non magnificetur gloria domus Dauid, et elatio habitatorum Ierusalem super Iudam. Quando duces Iuda dixerint in cordibus suis: Conforta mihi, Domine, obsessos Ierusalem, ut qui sua imbecillitate uicti sunt, tuo superent auxilio: tunc ego Dominus omnipotens Deus eorum, ponam  principes Iuda sicut fornacem ignis in lignis, et sicut facem in stipula, ut deuorent aduersarios, quibus simulata amicitia iungebantur. Deuorent autem a dextris et sinistris, et omnes populos occidant in circuitu, ut rursum Ierusalem habitetur in loco suo, et nequaquam hostiles impetus timeat. Urbes quoque et oppida, ac uillas, et uiculos tribus Iude, qui direpti fuerant atque uastati, instaurent sicut fuerant antequam uastarentur, et nequaquam domus regia, et inclyti ac magnifici tribus Iuda, et habitatores Ierusalem glorientur aduersus tribum 900 Iuda, quod suo regatur imperio, suo consilio gubernetur; sed sciant quod Domini sit in utrisque uictoria. Hec iuxta historiam seu facta sint, seu futura, fidem rerum Domini iudicio relinquentes, et sanctis  eius, qui ab eo sapientie ac ueritatis spiritum receperunt. Nos dicamus, quod tempore persecutionis Ecclesie, duces et tribuni nominis Christiani, de quibus supra diximus: cum Dominus pacem reddiderit Ierusalem, et interfecerit aduersarium spiritu oris sui, futuri sint quasi caminus ignis in lignis, ut deuorent infructuosas arbores, et sicut faces in stipula, ut quodcumque frumentum non habet, et circumfertur omni uento doctrine, tradatur incendio. Et deuorabunt  duces Iuda, et tribuni ad dexteram, et ad sinistram, eos qui in medio itinere incedere noluerunt, nec scierunt [Al. nesciunt]. esse , unde Dei populus pollicetur, nec ad dexteram, nec ad sinistram declinabimus, uia recta gradiemur . uia dextera, parcitas  est, quam Greci uocant: sinistra, luxuries: media rectaque frugalitas. Omnes igitur qui sunt in uia dextra, quibus dicitur: Ne sis iustus nimis : Et in sinistra, qui audiunt: uie que ad sinistram sunt, peruerse sunt , deuorans flamma consumet, et desertis aduersariis atque sublatis, rursum Ierusalem, id est Ecclesia, pristinam gloriam recipiet, et erit in suo statu, et Iude tabernacula saluabuntur, toto orbe dispersa Christianorum conciliabula, de quibus quasi tentoriis et tabernaculis ire cupimus ad domum, que non est manufacta, et ad celestem Ierusalem. Propterea autem tabernacula plebis et omnium qui censentur nomine Christiano, et reputantur in uulgus, antiquam pacem recipient obsessis Ecclesiarum principibus,  et in fugam uersis, ut nequaquam putant magistri atque doctores sua doctrina et sapientia: sed Domini auxilio pacem Ecclesiis redditam.

 In die illa proteget Dominus habitatores Ierusalem, et erit qui offenderit ex eis in die illa; quasi Dauid: Et domus Dauid, quasi Dei, sicut Angelus Damini in conspectu eorum. LXX: Et erit in die illa, proteget Dominus habitatores Ierusalem; et qui infirmus in eis fuerit in die illa, erit quasi domus Dauid; et domus 901 Dauid, quasi domus Dei, et angelus Domini in conspectu eorum. Iuda obtinente uictoriam, et Domino restituente tabernacula eius sicut fuerant a principio, ut nequaquam domus regia contra populum glorietur, in illa die et in illo tempore,  Dominus  proteget etiam obsessos Ierusalem: et in tantam felicitatem ac beatitudinem omnia mutabuntur, ut qui uilissimus putabatur, sit quasi domus regia; et qui de domo regia erat, sit quasi de domo Dei, id est, quasi nuntius Domini et angelice dignitatis in conspectu eorum, qui eo tempore fuerint resaluati. Iuxta anagogen: Proteget Dominus habitatores Ecclesie, pace Ecclesiarum post persecutionem grauissimam reddita, quando et sui nominis interpretatione decorabitur: Ierusalem enim uisio pacis exprimitur. Et tam beati erunt qui pro Ecclesia militarunt, et in persecutione Dominum sunt confessi: ut qui minimus fuerit, et quasi [a 1Kb] homo in aliquo peccato dictoque offenderit, ponatur  in ordine magistrorum: et magistri, qui suum seruauerint gradum, sint quasi domus Dei, et quasi angelus Domini; quia hoc omni studio laboramus, positi in terra, et uario labore sudantes, ut transformemur in angelicam gloriam.

 Et erit in die illa: queram conterere omnes gentes que ueniunt contra Ierusalem. Et effundam super domum Dauid et super habitatores Ierusalem spiritum gratie et precum. LXX: et erit in die illa: queram auferre omnes gentes que ueniunt contra Ierusalem, et effundam super domum Dauid: et super habitatores Ierusalem spiritum gratie et misericordie. In die illo quando proteget Dominus habitatores Ierusalem, queret Dominus conterere omnes gentes, que ueniunt contra Ierusalem. Conteret autem non  in perditionem, sed in emendationem, ut aduersum Ierusalem militare desistant, et esse incipiant de Ierusalem. Si enim de nichilo creauit omnia, non idcirco fecit ut perderet que creauit; sed ut illius misericordia que creata sunt saluarentur. Unde et in Sapientia, que Salomonis 902 inscribitur , scriptum reperimus: Creauit ut essent omnia, et salutares generationes mundi: et non erit eis uenenum mortiferum . Sicut enim uenit Dominus ut quereret quod perierat, et saluauit humanum genus: sic et gentes in eo perdidit, quod gentes erant aduersarie. Denique sequitur: Effundam super domum Dauid et super habitatores Ierusalem spiritum gratie et misericordie. De hac gratia scribit et Paulus: Charitas Dei diffusa est  in cordibus nostris [Al. uestris] per Spiritum sanctum, qui datus est nobis . Et in supradicto uolumine continetur: Que in celo sunt, quis inuestigabit [b 1Kb] ? nisi quod tu dedisti sapientiam, et Spiritum sanctum tuum misisti de excelsis: et sic correcte sunt semite eorum qui uersantur in terra: et que tibi placent, eruditi sunt homines . Et in Isaia loquitur Deus: Dedi spiritum meum super te . Et rursum de eodem Scriptura commemorat: Dedi spiritum meum super eum . uerbum  autem effusionis, sensum largitatis ostendit: sicut manifestum est in eo quod diximus: Charitas Dei diffusa est in cordibus uestris. Et in alio loco ex persona Dei: Effundam de spiritu meo super omnem carnem . Qui sit autem spiritus gratie, idem Apostolus loquitur ad Hebreos: Quanto magis putatis deteriora mereri supplicia eum qui Filium Dei conculcauerit, et sanguinem testamenti pollutum duxerit, in quo sanctificatus est, et spiritui gratie contumeliam fecerit ! Unde et Spiritus sancti diuerse gratie esse dicuntur. Et salutatio Apostoli: Gratia  uobis et pax multiplicetur : ut postquam nobis peccata donauerit, tunc pax per misericordiam consequatur. Hec Iudei ex parte iam facta, et plenius in consummatione mundi futura  commemorant. Nos autem post aduentum Christi quotidie impleri intelligimus et probamus.

 Et aspicient ad me quem confixerunt: et plangent eum planctu quasi super unigenitum: et dolebunt super eum, ut doleri solet in morte primogeniti. LXX: Et aspicient ad me, pro eo quod insultauerunt: et plangent super eum planctum, quasi super carissimum: Et dolebunt dolore, quasi super primogenito. Hebraice 903 littere DALETH et RES, hoc est D et R, similes sunt, et paruo tantum apice distinguuntur. Ex quo euenit ut idem uerbum diuerse legentes, aliter atque [c 1Kb] aliter transferant. Intelligentie gratia unum demus exemplum: Et uestitus, inquit, erat Samuel EPHOD BAD , id est, indumento lineo, BAD enim linum appellatur: unde et BADDIM  lina dicuntur. Pro quo Hebraico Latinoque sermone, male quidam legunt EPHOD BAR: siquidem BAR, aut filius appellatur, aut frumenti manipulus, aut electus, aut , id est, crispus. Quod ibi errore interpretationis accidit, etiam hic factum deprehendimus. Si enim legatur DACARU , , id est, compunxerunt siue confixerunt accipitur: sin autem contrario ordine, litteris commutatis, RACADU , , id est, saltauerunt intelligitur. et ob similitudinem litterarum error est natus. Ioannes autem euangelista, qui de pectore Domini hausit sapientiam, Hebreus ex Hebreis quem Saluator amabat plurimum , non magnopere curauit quid Grece littere continerent; sed uerbum interpretatus e uerbo est, ut in Hebreo legerat, et  tempore Dominice passionis dixit esse completum. Quod si quis non recipit, det testimonium, de quo sanctarum Scripturarum loco Ioannes ista protulerit: et cum non repererit, cogetur ingratis suscipere ueritatem. Plangent autem Iudei quasi super unigenito et primogenito, idipsum significante in Domino Saluatore, et unigenito et primogenito. Unigenitus dicitur, propter nature proprietatem: [d 1Kb] Primogenitus iuxta Apostolum, ex mortuis resurgentium . Pro unigenito, carissimum  Septuaginta transtulerunt, de quo in Euangelio legimus: Hic est Filius meus carissimus, in quo mihi complacui . Tunc dolebunt a se crucifixum, cum uiderint in [a 1Kb] claritate regnantem. uerbum , apud Grecos, non ab illusione, sed a saltatu compositum est, quod scilicet contra Dominum quasi ludendo saltauerint, quando dicebant illudentes atque ridentes: uah! qui destruis templum, et in tribus diebus edificas illud: saluum fac temetipsum, descendens de cruce . Hec et alia 904 illudentes, et quodam amentie tripudio saltantes loquebantur.

 In die illa magnus erit planctus in Ierusalem, sicut planctus Adadremmon in campo Mageddon. Et planget terra, familie et familie seorsum: familie domus Dauid seorsum, et mulieres   eorum seorsum . Familie domus Nathan seorsum, et mulieres eorum seorsum: familie domus Leui seorsum: et mulieres eorum seorsum: familie Semei seorsum, et mulieres eorum seorsum. Omnes familie relique, familie et familie seorsum, et mulieres eorum seorsum. LXX: In die illa magnus erit planctus in Ierusalem, sicut planctus malogranati quod in campo succiditur, et planget terra per tribus ac tribus: tribus Dauid seorsum, et mulieres eorum seorsum: tribus domus Iude seorsum, et mulieres eorum seorsum: tribus domus Nathan seorsum, et mulieres eorum seorsum: tribus domus Leui seorsum, et mulieres eorum seorsum: tribus Simeon seorsum, et mulieres eorum seorsum: omnes relique tribus seorsum,  et mulieres eorum seorsum. ADADREMMON , pro quo LXX transtulerunt , urbs est iuxta Iezrelem, que hoc olim uocabulo nuncupata est, et hodie uocatur Maximianopolis in campo Mageddon, in quo Iosias, rex iustus, a Pharaone cognomento Nechao uulneratus est : super quo Lamentationes scripsit Ieremias, que leguntur in Ecclesia, et scripsisse eum, Paralipomenon testatur liber . Sicut igitur eo tempore post reges peccatores spes omnis populi erat in Iosia, et occiso illo, magnus planctus in urbe commotus est, sicut legimus in Hebraico: Spiritus oris nostri Christus Dominus captus est in peccatis nostris, cui diximus: In umbra tua uiuemus in gentibus  , ita crucifixo Saluatore renouabitur planctus in Ierusalem, sicut quondam fuit in urbe Adadremmon, in campo Mageddon. Quodque sequitur: Plangent familie et familie, siue tribus et tribus seorsum: familie domus Dauid seorsum, et uxores, siue mulieres eorum seorsum, hoc significat, quod tempore tribulationis et luctus non debeamus seruire coniugiis  905 et operi nuptiarum. Unde et in Iel, captiuitate propinqua, dicitur ad Iudeos: Egrediatur sponsus de cubiculo [Al. cubili] suo, et sponsa de thalamo suo . Et impendente diluuio, imperatur Ne: Ingredere in arcam tu, et filii tui, et uxor tua, et uxores filiorum tuorum . Et postea finito diluuio, dicit [Al. dicitur] ad eum: Egredere tu, et uxor tua, et filii tui, et uxores eorum , ut qui in arca, impendente discrimine, fuerant separati, redditi mundo, generationi et liberis deseruirent. Hoc autem non solum in tempore fit angustie, sed et in tempore orationis: quando uolumus Dominum deprecari, dicente Apostolo ad Corinthios: Nolite fraudare inuicem, nisi forte ex consensu ad tempus, ut uacetis orationi .  Igitur et nunc tribus domus Dauid, et tribus domus Nathan, et tribus domus Leui, et tribus domus Semei, a suis uxoribus separantur: ut plangant unigenitum et primogenitum Dominum Iesum, de quo dixerat: Sanguis eius super nos, et super filios nostros . In Dauid regia tribus accipitur, hoc est, Iuda. In Nathan prophetalis ordo describitur. Leui refertur ad sacerdotes, ex quo ortum est sacerdotium. In Semei doctores accipiuntur: ex hac enim tribu magistrorum agmina pullularunt. Reliquas tribus tacuit, que non habent aliquod priuilegium dignitatis. In eo autem quod ait: Omnes tribus relique, tribus et tribus seorsum, et uxores eorum seorsum, uniuersas absque nomine comprehendit. Dicamus, et iuxta LXX appellatur, non  una arbor malorum granatorum, id est, mali punici, sed locus his arboribus consitus, de quo iuxta intelligentiam spiritualem sponsus dicit in Cantico canticorum: Descendi, ut uiderem in genimine torrentis si floruisset uinea, si floruissent mala punica . Descendit enim Saluator ad torrentem huius seculi et turbidas aquas, de quibus et in typo eius Elias bibisse describitur : ut post flores uinee et mali punici fructum utrumque susciperet, et inebrians Ecclesiam suam, audiret ab ea: Potabis me de uino unguentarii, de uino malorum granatorum [c 9Kb] meorum . Huiuscemodi potio non solum estus stomachi 906 fugat, sed et corruptum uentrem sanare dicitur, et reliquis prodesse uisceribus. Nihil hoc pomo pulchrius;  in rubore, Ecclesie significat uerecundiam: in granorum ordine, gradus et membra totius corporis per singula officia distributa. Cum in huiuscemodi uinea et malis fructum Saluator non inuenerit, dicet: Omnem palmitem non ferentem fructum, tollet Pater; et omnem qui fert fructum, purgabit eum ut fructum plus afferat . Et in alio loco Ioannes Baptista conclamat: Iam securis ad radices arborum posita est . Omnis arbor que  non facit fructum bonum, excidetur, et in ignem mitetur . In succisione uitium [Al. uitiorum] uel malorum, [a 1Kb] quando in die iudicii omnia deponentur nomina dignitatum, et impletum fuerit illud quod scriptum est: Ecce homo et opera eius ; et palee a tritico separate, erit planctus magnus non in alio loco, sed in Ierusalem. Etenim plaga atque iudicium a sanctis incipiet, et reges et sacerdotes et prophete et doctores tundent manibus pectora: cum mala pulcherrima uiderint esse succisa, et eum quem confixerant, in Patris ac sua maiestate regnare .

 In die illa erit fons patens domui Dauid, et habitantibus Ierusalem, in ablutionem peccatoris et menstruate. LXX: In die illa erit  omnis locus apertus in domo Dauid, et habitantibus Ierusalem: et in transmutationem et in aspersionem. De hoc fonte, qui egreditur de domo Dauid, et in Ezechiele propheta scribitur , quod erumpat fons in domo Domini, et crescat in fluuium, qui appellatur aqua remissionis et indulgentie; et pergat ad solitudinem et ad mare, quod nunc uocatur Mortuum, piscesque omnes uiuificet, et ex utraque ripa Huminis uarii generis consurgant arbores, per singulos menses semper nouis fructibus abundantes. Et ut sciamus domum, hoc est, templum Dei, ipsam esse domum Dauid, que in Ezechiele domus Dei, in Zacaria domus Dauid appellatur: hic fons de domo Dei egrediens, refertur ad Ecclesiam et ad scientiam Scripturarum, ut omnes  renascamur in Christo, et in aqua baptismatis nostra nobis peccata 907 donentur. Nihil immundius menstruata, que quidquid attigerit, immundum facit: et huius tamen sordes Christi abluentur baptismate. Pro ablutione peccatorum et menstruate, LXX transtulerunt, transmutationem et aspersionem: quod de Lege transeamus ad Euangelium, de littera ad spiritum, de umbra ad ueritatem, pro breuibus et presentibus futura et eterna succedant. Aspersio autem sanguinem Domini significat, de quo et Petrus apostolus loquitur: Gratia uobis, et pax multiplicetur, in obedientiam et aspersionem sanguinis Iesu Christi . Et rursum: Scientes quod non corruptibilibus argente et auro redempti estis, sed sanguine pretioso, ut agni immaculati et purissimi  , quo qui aspersus fuerit et redemptus, dicere poterit cum propheta: Asperges me, Domine, hyssopo et mundabor: lauabis me et super niuem dealbabor .

 Et erit in die illa, dicit Dominus exercituum, disperdam nomina idolorum de terra, et non memorabuntur ultra, et prophetas [uulg. pseudoprophetas], et spiritum immundum auferam de terra. LXX: Et erit in die illa, dicit Dominus Sabaoth, disperdam nomina idolorum de terra, et non erit ultra eorum memoria, et pseudoprophetas, et spiritum immundum auferam de terra. In die illa quam crebro  commemorat, omnia idola auferentur de terra, siue illa idola de quibus Psalmista dicit: Simulacra gentium argentum et aurum, opera manuum hominum , ut nulla sit alia religio, nisi tantum nominis Christiani, et de quibus in propheta scriptum est: Utulate, sculptilia in Ierusalem et in Samaria. Sicut enim feci Samarie et sculptilibus illius: sic faciam Ierusalem et idolis eius . Siue hec idola, de quibus Apostolus loquitur: Spiritus autem manifeste dicit: quia in nouissimis temporibus recedent quidam a fide, attendentes spiritibus seductoribus, et doctrinis demoniorum in hypocrisi falsiloquorum, cauteriatam habentium conscientiam suam . Sicut enim idola fiunt manu artificis: ita hereticorum peruersa doctrina, quodcumque simulauerit,  uertit in idolum, et facit pro Christo adorari Antichristum. Pro pseudoprophetis, in Hebraico absolute leguntur prophete, id est, NEBIM [Figure: [Hebrew Text] 1Kb] , qui et ipsi pseudoprophetas significant; sed tamen et ab 908 ethnicis sacerdotes idolorum uocantur prophete.

 Et erit, cum prophetauerit quispiam ultra, dicent ei pater eius et mater eius, qui genuerunt eum: Non uiues, quia mendacium locutus es in nomine Domini: [b 1Kb] et configent eum pater eius et mater eius, qui genuerunt eum [uulg. genitores eius], cum prophetauerit. LXX: Er erit, si prophetauerit homo ultra, dicet ad eum pater suus et mater sua, qui genuerunt eum: Non uiues, quoniam mendacium locutus es in nomine Domini: et compedient eum pater eius et mater  eius, qui genuerunt eum, cum prophetauerit. Nominibus idolorum de terra sublatis, et pseudoprophetis, atque immundo spiritu qui loquebatur in eis, si quis ultra tentare uoluerit, et quippiam ex persona Domini prophetare, statim pater eius et mater obliuiscentur parentum, ut Dei retineant seruitutem, et proferent contra filium mortis sententiam: et tam pie erunt omnium in Deum mentes, ut non exspectetur publicum iudicium; sed pereant qui tales sunt, sententia propinquorum. Pro eo quod nos diximus, configent eum, idem uerbum est in Hebreo quod supra, DACARU . Qua ergo ratione LXX interpretes ibi , id est, insultauerunt, siue illuserunt, et ut uerbum de uerbo exprimam, contra eum saltauerunt; et hic transferre  uoluerunt, id est, compedient: cum et Aquila, et Symmachus, et Theodotio, et ibi et hic similiter uerterint, confixerunt. Recte autem qui falsa prophetauerit, homo appellatus est, dicente Apostolo: Cum enim sint inter uos emulationes et contentiones, nonne carnales estis, et secundum hominem ambulatis ? Et in Psalmis: uos autem sicut homines moriemini, et sicut unus de principibus cadetis . Et indigni spiritu Dei merentur audire: Non permanebit spiritus meus in hominibus istis: quia [c 1Kb] carnales sunt .

 Et erit in die illa, confundentur  prophete unusquisque ex uisione sua, cum prophetauerit, nec operientur pallio saccino ut mentiantur: sed dicet, Non sum propheta: homo agricola ego sum: quoniam Adam exemplum meum ab adolescentia mea. Et dicetur ei: Quid sunt plage iste in medio manuum tuarum? Et dicet: His plagatus sum in domo eorum qui diligebant 909 me. LXX: Et erit in die illa, confundentur prophete unusquisque ex uisione sua cum prophetauerit: et induentur pelle cilicina, qua mentiti sunt, et dicet: Non sum prophetes ego, quia homo genuit me a iuuentute mea, et dicam ad eum: Quid sunt plage iste in medio manuum tuarum? Et dicet: Quibus percussus sum in domo diligentis me. Qui prophetare tentauerit, et parentum iudicio fuerit condemnatus, et uaticinii illius falsitatem rerum contrarius  exitus approbauerit, confundetur ex uisione sua, nec ultra operietur cilicio ut mentiatur. Hic enim erat habitus prophetarum, ut quando populum ad penitentiam prouocabant, induerentur cilicio. Unde et Isaie precipitur, ut auferat saccum de lumbis suis, et nudus incedat : nequaquam enim tempus esse penitentie, sed imminentis captiuitatis. Ergo et iste pseudopropheta nequaquam habitum accipiet prophetalem, ne sub alieno uestitu et operimento simplices quosque decipiat; sed magis terram findet uomere, et agriculture deditus hominem se probabit, Deique subiacere sententie, qui locutus est ad Adam: Maledicta terra in opere tuo: in laboribus comedes ex ea cunctis diebus uite tue: spinas et tribulos germinabit tibi: et comedes herbas terre:  et in sudore uultus tui uesceris pane . Cumque se ostenderit ad hoc natum, ut in sudore faciei sue comedat panem suum, interrogabit eum alter, et dicet: Quid sibi uolunt iste plage, et hec uulnera que in medio manuum tuarum sunt? Et est sensus: Quare adheres patibulo? cur manus tue transfixe sunt clauis? quid commisisti, ut huic pene et cruciatui subiaceres? Et ille respondebit, et dicet: Hec uulnera et has accepi plagas, parentum meorum iudicio condemnatus, et eorum qui me non oderant, sed amabant. Et intantum, fugato mendacio, ueritas obtinebit, ut etiam ipse qui suo punitus est [a 1Kb] uitio, recte perpessum se esse fateatur. Hebrei hoc quod scriptum est: Nec operientur pallio saccino, ut mentiantur, sic edisserunt, et non replebuntur spiritu  demoniaco, quos , id est, pilosos, in Isaia legimus, ne per hanc occasionem ementiti habitus, Dei 910 in se eloquia mentiantur, siue Dominum negent: CHAESU [Figure: [Hebrew Text] 1Kb] enim, et mentiantur et negent, interpretari protest.

: LXX: super uirum ciuem eius: Theodotio, super uirum proximum eius: uAU in fine sermonis pro IOD legentes, que littere sola inter se distant magnitudine; et si IOD legatur, meum significat: si uAU, eius. Miror autem quosdam hanc prophetiam  allegoricis interpretationibus uelle tenuare, et dum plus cupiunt uideri nosse  quam ceteri, ueritatis regulam non tenere. Refert enim euangelista Mattheus: Tunc dicit illis iehsu: omnes uos scandalum patiemini in me in 911 ista nocte. Scriptum est enim: Percutiam pastorem, et dispergentur oues gregis. Et iterum: Hoc autem totum factum est, ut implerentur Scripture Prophetarum. Tunc discipuli omnes, relicto eo, fugerunt . Nec putandum est de altero loco assumptum testimonium, quia in Euangelio Deus a se dicit pastorem esse percussum, et in presenti loco, gladio atque mucroni legimus imperatum: Percute pastorem, et dispergentur oues. Hic gladius et hec romphea est et framea, de qua et in uicesimo primo psalmo Dominus loquitur ad Patrem: Erue a framea animam meam, et de manu canis unicam meam .  De hac romphea et in Amos propheta scriptum est: In gladio morientur omnes peccatores terre . Quod iuxta litteram penitus stare non potest: multi enim peccatores naufragio pereunt: alii ueneno: hi aquis suffocantur, illos consumit incendium. Hoc autem gladio et hac romphea omnes intereunt [Al. puniuntur] peccatores, et tetri coloris Aethiopes, de quibus Sophonias sacro ore testatur, dicens: Sed et uos, Aethiopes, interfecti gladio meo eritis . Postquam pastor bonus qui animam suam posuit pro ouibus suis , qui locutus ad Patrem est: Quem tu percussisti, ipsi persecuti sunt,  et super dolorem uulnerum meorum adiiciebant , Patris uoluntate percussus est, et uir coherens Deo qui ait: Ego in Patre, et Pater in me , pependit in patibulo, et dixit: Pater, in manus tuas commendo spiritum meum : statim disperse sunt oues, omnis in Christo multitudo credentium. Conuertitque Dominus manum suam, ut in LXX legimus, ad pastores, quos multi male Iudeorum principes interpretantur. Ut autem in Hebreo scriptum est, ad paruulos, quibus Dominus dixerat in Euangelio: Ne timeas, grex paruule . Et in Isaia: Ecce ego et pueri, siue paruuli, quos mihi dedit Deus . Et due partes facte sunt in omni terra Iudeorum atque gentilium, qui pariter perierunt et defecerunt: in  passione enim eius, uox Psalmiste completa est dicentis: Saluum me fac, Domine, quoniam defecit sanctus . Et: Omnes declinauerunt, simul inutiles facti sunt; non est qui faciat bonum, non est usque ad unum . Pereuntibus 912 gentilibus et Iudeis, tertia in orbe pars, hoc est, tertius Christianorum populus, repente succreuit. Et pulchre ait: Tertia pars relinquetur in ea, hoc est, in terra: quia de Iudeis atque gentilibus hi qui Dominum confessi sunt, soli uite et habitationi terre reseruati sunt. Ipsa quoque tertia pars ne delicata esset, et secura [a 1Kb] confessione, quasi argentum et aurum per ignem ducitur et probatur, quem et Dominus in credentibus ardere cupit , et Paulus feruere desiderat . Unde et apostoli in spiritu et  igne Domini baptizati  loquuntur in psalmo: Quoniam probasti nos, Deus, igne nos examinasti sicut examinatur argentum . Et post paululum: Transiuimus per ignem et aquam, et eduxisti nos in refrigerium: Et in alio loco dicitur ad credentem: Si transieris per ignem, flamma non comburet te: quia tecum sum . Idcirco autem non consumit incendium, et flamma non deuorat, quia uox Domini intercidentis flammam ignis . Cum sic probati fuerint paruuli, super quos Dominus conuertit manum suam, et per uocationem eorum omnis nationum turba crediderit, tunc credentium populus uocabit Christum nomine suo, et illo dicente: Tu es populus meus, populus respondebit: Dominus Deus meus es tu. Iudei hec ad Christum referunt:  et in ultimo tempore futura contendunt; sed hoc inter nos et illos est, quod nos expleta iam dicimus, illi explenda commemorant.

 Ecce dies ueniunt [uulg. uenient] Domini, et diuidentur spolia tua in medio tui. Et congregabo omnes gentes ad Ierusalem in prelium, et capietur ciuitas, et uastabuntur domus, et mulieres uiolabuntur, et egredietur media pars ciuitatis in captiuitatem, et reliquum populi non auferetur ex urbe. LXX: Ecce dies Domini ueniunt, et diuidentur spolia tua in te, et congregabo omnes gentes super Ierusalem,  ad bellandum, et capietur ciuitas, et diripientur domus, et mulieres polluentur, et egredietur media pars ciuitatis in captiuitatem: reliqui autem populi [b 10Kb] mei non peribunt de ciuitate. Dies quos uenturos Dominus comminatur, ut diuidantur spolia Ierusalem in medio eius, et cetera que prophetalis sermo comprehendit, 913 hi sunt de quibus et in Isaia legimus: Dies Domini insanabilis ueniet furoris et ire, ponere totum orbem in solitudinem, et peccatores auferre de eo . Quanta autem necessitas erit, ut spolia eius diuidantur in medio illius? Solet hoc frequenter accidere, ut que subito impetu in ciuitate direpta sunt, foris in agro aut in solitudine diuidantur, ne forte hostes superueniant. Hic autem tantum malorum pondus incumbet, ut que direpta sunt, in  ciuitatis medio diuidantur pro securitate uictorie. Et non solum capietur Ierusalem, cunctis gentibus aduersum eam in prelio concitatis; sed et uastabuntur domus habitantium Ierusalem, et mulieres uiolabuntur in dolorem dominorum et maritorum, qui nec populationem domorum, nec uxorum stuprum ab hostibus prohibere poterunt, iuxta illud quod alibi legimus: Qui congregati sunt in medio tui, gladio cadent et filios uestros in conspectu uestro allident, et domus uestras depredabuntur, et uxores uestras habebunt , quo nichil crudelius nichilque miserius inueniri potest, ut timore mortis proprie, nec salutem filiorum, nec uxorum pudicitiam defendere audeant. Hoc ipsum et Amos propheta ad Amasiam impium sacerdotem comminans loquitur:  Uxor tua in ciuitate fornicabitur, et filii tui et filie in gladio cadent, et humus tua funiculo metietur . Et hec populo Iudeorum uniuersa contingent: Quia fremuerunt gentes, et populi meditati sunt inania. Astiterunt reges terre, et principes conuenerunt in unum aduersum Dominum et aduersum Christum eius . Qui irrisit et subsannauit eos, et in furore suo conturbauit illos, intantum ut Apostolus quoque cernens eos annos qui ad penitentiam dati fuerant, iam esse completos, et nichilominus illos in negatione persistere qui occiderunt Dominum, et prophetas et apostolos persecuti sunt, dixerit: Peruenit super eos [Al. nos] ira in finem . Hec omnia plenissime Iosephus, qui Iudaicam scripsit historiam, et multo maiora quam legimus in prophetis,  eos sustinuisse commemorat. Cornelius quoque Tacitus, qui post Augustum usque ad mortem Domitiani uitas Cesarum 914 triginta uoluminibus exarauit. Quomodo autem media pars capta sit ciuitatis, et reliquus populus in urbe permanserit, et illo tempore et aliis approbatur, septentrionalem urbis et inferiorem partem esse captam, montem autem templi, et Sion, in quo arx erat, integra remansisse. Iudei hec sub Gog dicunt esse complenda: alii temporibus Macedonum et Aegyptiorum, diuersarumque gentium ex parte transacta. Nos temporis [c 1Kb] ueritatem  Domini sententie relinquentes, que scripta sunt, explicemus.

 Et egredietur Dominus, et preliabitur contra gentes illas, sicut preliatus est in die certaminis. Et stabunt pedes eius in die illa super montem Oliuarum, qui est contra Ierusalem ad Orientem, et scindetur mons Oliuarum ex media parte sui ad Orientem et ad Occidentem, prerupto grandi ualde. LXX: Et egredietur Dominus, et preliabitur contra gentes illas, sicut in die commissionis, et in die prelii: et stabunt pedes eius in die illa super montem Oliuarum, qui est contra Ierusalem ad Orientalem plagam. Et scindetur mons Oliuarum, media pars eius ad Orientem, et media pars illius ad mare, uoragine magna nimis. Egredi Deum, et pugnare contra gentes, et stare pedes eius  super montem Oliueti, et cetera que in Scripturis sanctis dicta, et carnaliter continentur, digne Deo debemus accipere. Alioquin, cum loquatur Apostolus: Qui est imago Dei inuisibilis . Et rursum: Regi autem seculorum incorruptibili, inuisibili Deo . Et in Euangelio scriptum sit: Deum nemo uidit umquam: unigenitus Filius qui est in sinu Patris, ipse narrauit . Et iterum: Non quia Deum uidit quisquam, preter eum qui est de Patre : sicut iram eius et penitentiam, et animam, et manus, et pedes, et uentrem, et oculos, et cetera corporis membra, pro uarietate causarum et sensuum interpretationis accipimus: sic et hoc quod scriptum est, Egredietur Dominus, et preliabitur, iuxta illud  accipiendum quod in Abacuc legimus: Egressus es in salutem populi tui, in salutem cum Christo tuo . Et in Michea: Quia ecce Dominus egredietur de loco suo, et descendit et calcabit super excelsa terre, et consumentu 915 montes [a 1Kb] subtus eum, uallesque scindentur . In Isaia quoque: Dominus uirtutum egredietur, et conteret bellum, et suscitabit zelum, et clamabit super hostes suos cum fortitudine . Egredietur ergo Deus de loco suo, quando quietem et mansuetudinem et clementiam suam pro emendatione peccantium rumpere cogitur: qui cum per naturam dulcis sit, uitio nostro , id est, amarus efficitur: non sibi, sed patientibus, quibus amara tormenta sunt. Iste qui alibi loquitur per prophetam:  Ego sum Deus, et non commutor . Et ad ipsum dicitur: Tu autem idem es, et permanes . Et in epistola Iacobi: Apud quem non est commutatio : nunc egreditur et preliatur sicut in die certaminis, quando Pharaonem in mari submersit Rubro, et pro Isrelitico populo dimicauit . Et stabunt pedes eius his quorum misertus fuerit, et nequaquam mouebuntur,  ut rursum de eo dici possit: Et Dominus tuba canet; et ambulabit in [b 8Kb] comminatione ire sue . Nec ambulabit, declinante iam sole, et uicinis tenebris post meridiem, quod super Adam eum fecisse legimus . Cumque steterit, non stabit in ualle et in locis humilibus, sed in monte, qui non infructuosas arbores habeat, et siluam sterilem; sed ubi oliueta nascuntur, quibus alitur lumen eternum, et soluuntur infirmitates, et requies lassis tribuitur. Et ipse Oliuarum in quo stant pedes Domini, contra Ierusalem est et ad Orientem, unde oritur sol iustitie, illisque oliuis consitus est, de quibus dicitur: Filii tui sicut nouelle oliuarum, in circuitu mense tue . Cuius media pars scindetur ad orientem, in qua sunt arbores plantate  de gentibus, de quibus una loquitur: Ego autem sicut oliua fructifera in domo Dei . Et altera media pars scindetur ad Occidentem et mare, prerupto grandi ualde, qui circumcisionis est populus, ad quem Deus loquitur per prophetam: Quid dilecta mea in domo mea fecit abominationem? Numquid uota et carnes sancte auferent a te malitias ; aut in his effugies? Hec dilecta in domo Dei fecit abominationem, 916 ut Dei Filium crucifigeret, et audiret: Oliuam umbrosam, et nemorosam [c 15Kb] pulchritudinem uocauit Dominus nomen tuum; et inutiles facti sunt rami tui, qui fracti sunt de bona radice, ut nos in locum eorum insereremur. Et animaduerte mysteria Scripturarum, quando [Al. quomodo] media pars que uergit ad Occidentem, et  salsis atque amaris fluctibus tunditur, non simpliciter in mari esse dicatur, sed in prerupta maris uoragine et magna nimis, de qua et Micheas loquitur: Detraham in uallem lapides eius , et fundamenta eius reuelabo . Hec ut in locis difficillimis et ualde obscuris, pro tenuitate uirium nostrarum diximus. Ceterum Iudei occidentem sequentes litteram, conantur ostendere, stantem Dominum super montem Oliueti, et ipsum montem in duas partes esse diuisum, ut contra orientem unius partis habeat scissura principium, et altera pars finem tendat ad Occidentem: et in medio ualde [Al. ualle] precipiti, alia pars ad Aquilonem, ad Austrum alia diuidatur.

 Et separabitur [d 1Kb] medium montis ad Aquilonem,  et medium eius ad Meridiem. Et fugietis ad uallem montium meorum: quoniam coniungetur uallis montium usque ad proximum, et fugietis sicut fugistis a facie terremotus in diebus Osie regis Iuda, et ueniet Dominus Deus meus: omnesque sancti cum eo. LXX: Et inclinabit media pars montis ad Aquilonem, et media pars eius ad Austrum. Et obturabitur uallis montium meorum, et [e 14Kb] adiungetur uallis montium  usque ad Asel: et replebitur sicut repleta est a facie terremotus in diebus Osie regis Iuda, et aderit Dominus Deus meus, et omnes sancti cum eo. Pro eo quod nos diximus, fugietis, LXX et reliqui interpretes [a 12Kb] , id est, obturabitur, siue replebitur, transtulerunt. Et pro eo quod nos posuimus, quoniam coniungetur uallis montium usque ad proximum; pro proximo, LXX Asel transtulerunt: Aquila ipsum uerbum Hebraicum posuit ASEL  per e bre uem litteram (), Theodotio per extensam (); solus 917 Symmachus proximum interpretatus est, quem et nos secuti sumus. Dicamus ut possint patere que scripta sunt: Cum mons Oliueti grandi uoragine preruptus fuerit, ita ut una pars uoraginis ad Orientem, altera ad Occidentem respiciat,  repente et in ipsa uoragine excelsa ex utraque parte prerupto, alia uorago rumpetur ad Aquilonem, alia ad Austrum, et preruptum quadrangulum fiet, ut quadrifariam in quatuor plagas Orientis et Occidentis, Aquilonis et Austri uorago tendatur. Et fugietis, inquit, ad uallem que est inter templum et Sion. Hi enim templi et Sion duo montes, Dei montes appellantur; quia uallis illa montis Oliueti, que preruptis hinc atque inde montibus cingitur, usque ad templi montem qui sanctus est, suam uoraginem trahet. Terremotus autem in diebus Osia regis Iuda, illius temporis traditur, quando Osias, qui altero nomine Azarias dicitur, illicitum sibi sacerdotium uendicare conatus, lepra percussus in fronte est , de quo terremotu et in Amos principio   legimus: uerba Amos qui fuit in pastoralibus de Thecue, que uidit super Isrel in diebus Osie regis Iuda, et in diebus Ieroboam filii Ioas regis Isrel, ante duos annos terremotus . Denique postquam hic mortuus est rex scelestus, ad cuius impietatem omnis terra commota est, uidit Isaias uisionem magnam, quam suo uolumini intexuit. Transeamus ad intelligentiam spiritualem. Postquam mons Oliuarum ad Orientem et Occidentem uocatione Gentium et abiectione Iudeorum fuerit separatus, rursum alia scissura fiet Aquilonis et Austri. Aquilo iungetur Occidenti, Auster Orientali plage; ad sinistram stabit Circumcisio, ad dextram populus Christianus. De his duobus uentis Ecclesia loquitur: Surge, Aquilo, et ueni, Auster , ut  Aquilone uento frigidissimo recedente, qui interpretatur diabolus, Auster calidus uentus adueniat, quem sponsa perquirens, ait: Ubi pascis, ubi cubas, in meridie ? De quo et Abacuc mystice loquitur: Deus de Themam ueniet , pro quo in Hebraico scriptum est: Deus ab Austro, id est, a luce plenissima. De qua alibi Psalmista conclamat: Illuminans tu mirabiliter a montibus eternis . Cum autem tanta fuerit duorum populorum in toto orbe diuisio, ut alii 918 ad Orientem et Austrum, id est, ad dextram: alii ad Aquilonem, et  Occidentem, ad sinistram uidelicet separentur, tunc quicumque sanctus est, fugiet ad uallem montium Dei, de quibus supra diximus, templi et Sion, duo uidelicet Testamenta: quoniam uorago illa que prius fuerat utriusque montis, tendetur usque ad Asel, hoc est, usque ad domum Dei, que uicina est paradiso, et celesti Ierusalem, et monti sancto, in quo templum situm est. Et sicut eo tempore quo sub Osia rege leproso uehementissimus terremotus mortalium corda perterruit, et territos huc illucque dispersit: ita duorum populorum separatio, et rursum credentium in una fide societas, inter duos montes placabili sede requiescet: quoniam et uetus et nouum Instrumentum sibi utrumque iungetur. Quod autem dicitur, usque ad Asel, id est, usque ad proximum,  hoc significat, iuncta quidem sibi esse duo Instrumenta Legis et Euangelii; sed ita iuncta ut magis uicina sint quam unita: multa enim ueteris Legis amisimus, et noue gratie suscepimus. Cum autem hoc fuerit ratione perfectum: tunc ueniet, inquit, Dominus Deus meus, omnesque sancti cum eo. Sin autem uoluerimus pro eo quod nos diximus, fugietis, sequi illud quod alii Interpretes transtulerunt, obturabitur, siue replebitur uallis montium eorum: hoc dicemus, quod aduentus Domini Saluatoris, duobus inter se populis separatis, obturet et re pleat eam uoraginem que duos populos diuidebat, ut plana uia ad se mutuo gradiantur.

 Et erit in die illa, non erit lux, sed frigus et gelu. Et erit dies una, que nota est Domino,  non dies neque nox, et in tempore uesperi erit lux. LXX: In die illa non erit lux, sed frigus et gelu erit una die, et dies illa nota erit Domino: et non dies neque nox, et ad uesperam erit lux. Manifeste de secundo Saluatoris predicatur aduentu, de quo et Ioannes in Apocalypsi sua [Al. sic] loquitur: Ecce ueniet cum nubibus, et uidebit eum omnis oculus et qui eum compunxerunt . Et Dominus in Euangelio pronuntiat uenturum Filium hominis in nubibus celi cum fortitudine et gloria multa . [b 1Kb] ueniet cum nubibus, id est, angelis, qui sunt ministri spiritus, et ad diuersa mittuntur officia, et cum prophetis atque apostolis, 919 de quibus scriptum est: ueritas tua usque ad nubes . Cumque dies aduentus eius fuerit impletus, non erit  lux, sed frigus et gelu, refrigerata omnium caritate, et pre multitudine malorum que superuentura sunt, frigescentibus cunctis, et calorem pristine fidei perdentibus. Postquam autem omnes peccatores frigus suum geluque contraxerit, una dies erit atque perpetua: nequaquam sibi luce et tenebris, die et nocte succedentibus; sed ipse Dominus erit lux omnium: de quo Isaias plenius: Non erit, inquit, tibi sol in lucem diei, neque ortus lune illuminabit te per noctem; sed erit tibi Dominus lux eterna, et Deus tuus gloria tua . Qui et in alio loco clamat  ad Ierusalem: Illuminare, illuminare, Ierusalem: uenit enim lux tua super te, et gloria Dei tui super te orta est. Ecce enim tenebre et caligo operient terram super gentes: super te autem apparebit Dominus, et gloria [a 25Kb] eius in te uidebitur. Et ibunt reges in lumine tuo, et gentes in splendore tuo . Si caligo et tenebre operient terram super gentes, quomodo rursum gentes ambulabunt in splendore Domini? Sed ille gentes erunt in tenebris quas frigus geluque contraxerit: et ille ambulabunt lumine Domini, que secute fuerint reges, apostolos et prophetas, de quibus scriptum est: Cor regis in manu Domini . Denique in tempore uesperi, hoc est, tenebrarum et tristitie omnium peccatorum, sanctis lux erit, et una et eterna dies, que si nota  erit Domino , considerandum est quomodo dicat in Euangelio, quod diem illam nec angeli, nec Filius nouerit, nisi solus Pater .

 Et erit in die illa, exibunt aque uiue de Ierusalem, medium earum ad mare Orientale, et medium earum ad mare Nouissimum: in estate et in hieme erunt. Et erit Dominus rex super omnem terram. LXX: In die illa egredietur aqua uiua de Ierusalem, media eius pars ad mare primum, et media pars ad mare nouissimum: in estate et in uere erit sic: et erit Dominus in regem super omnem terram. In illo tempore , egredientur aque uiuentes de Ierusalem, de quibus supra  ponentes Ezechielis testimonium, disputauimus, quarum media pars ibit ad mare Orientale; quod Grecorum libri [Mss. ] uocant, et uulgo mare appellatur Mortuum, ex eo quod nichil in aquis eius possit uiuere. Et media pars ad mare nouissimum, quod ducit ad Aegyptum, et facit littora Palestine. In estate, inquit, et in hieme ita erit, ut aque iste que exibunt de Ieruslem, nec gelu constringantur hiemis, nec estatis nimio feruore siccentur: quamquam pro hieme uernum tempus Septuaginta transtulerint, quod ad distinctionem  estatis non conuenit. Cumque uitales aque utrumque mare fuerint ingresse, et amaras aquas dulci flumine mitigarint: tunc erit Dominus rex super omnem terram. Aqua que egreditur de Ierusalem, hoc est, de Ecclesia, doctrinam indicat Saluatoris: De Sion enim egreditur lex, et uerbum Domini de Ierusalem ; iuxta illud quod alibi scriptum est: Repleta sunt omnia scientia Domini, sicut aqua multa operiens mare . Harum aquarum media pars ibit ad mare Orientale, populum Circumcisionis, qui in apostolis et per apostolos est electus; et medium earum ad mare Nouissimum, ut de Oriente  et Occidente ueniant qui accumbent cum Abraham; Isaac et Iacob. uel certe Orientale mare et mare Nouissimum, intelligamus uetus Instrumentum et nouum, quod nisi flumine Saluatoris et spirituali eius intelligentia fuerit dulcoratum, amarissimum est; occidente littera, et spiritu uiuificante . Quodque sequitur: In estate et in hieme erunt, subauditur aque uiue que egrediuntur de Ierusalem, ut et in pace et in persecutionibus iste uiuentes aque manare non cessent. Siue quia LXX transtulerunt, In estate et in uere ita erit, hoc dicamus, quod illo tempore non sit hiems, sed uer, estasque perpetua, quando uox turturis audietur in terra nostra, et ficus afferent grossos suos, et uinee 921 florebunt, et hiems pertransibit, et pluuia  recedet, et abibit sibi . In quo [Al. illo] tempore ideo uer necessarium erit, quia flores apparebunt in terra nostra ut celebremus Pascha et Pentecosten, in quibus de terrenis transeamus ad celestia, et omnes fructus nostros offeramus Deo. In Phase enim hiemis finis, ueris exordium est; in Pentecoste estatis principium, quando labores manum nostrarum et fructuum offerimus Deo. De hac estate et uere perpetuo iustus loquitur ad Dominum: Tu fabricatus es auroram et solem, estatem et uer tu plasmasti . Tunc erit Dominus rex super omnem terram, quando dicemus: Dominus regnauit, exsultet terra . Et iterum: Dicite in gentibus, quia Dominus regnauit. Etenim correxit orbem terre, qui non commouebitur  . Aquam autem uiuam recte a nobis doctrinam Saluatoris expositam, sciet ille qui biberit, et qui Saluatorem audierit predicantem: Si quis biberit ex aqua quam ego dabo ei, fiet in eo fons aque uiuentis, et salientis in uitam eternam . Et rursum: Qui credit in me  de uentre eius egredientur flumina aque uiuentis . Sicut enim qui biberit de doctrina eius, habebit in se fontem uiuentem: sic qui crediderit in eo, iuxta id quod Scripturarum uocibus continetur, flumina aque uiuentis egredientur de uentre illius. Aquas uiuentes multi ad baptismum referunt, que in uere et in estate, hoc est, in Pascha et Pentecoste, sitientibus largiende sunt, quando implebitur quod scriptum est: Lauamini,  mundi estote .

. In die illa erit Dominus unus, et erit nomen eius unum: et reuertetur omnis terra usque ad desertum de colle Remmon ad Austrum Ierusalem: et exaltabitur, et habitabitur in loco suo, a porta Beniamin usque ad locum porte prioris, usque ad portam angulorum: et a turre Ananeel usque ad torcularia regis, et habitabunt in ea, et anathema non erit amplius, sed sedebit Ierusalem secura. LXX: In die illa erit Dominus unus, et nomen eius unum: circuiens omnem terram, et desertum a Gabaa usque Remmon ad Austrum Ierusalem: Rhama uero in loco permanebit,  a porta Beniamin, usque ad portam 922 primam, usque ad portam angulorum, et usque ad turrem [a 1Kb] Anamel, usque ad torcularia regis habitabunt in ea, et anathema ultra non erit, et habitabit Ierusalem confidens. Exstructionem urbis Ierusalem, et aquarum egressum de medio eius, que ad utrumque defluant mare, Iudei et Christiani iudaizantes, ultimo sibi tempore repromittunt, quando rursum exercenda circumcisio sit, et immolande uictime, et omnia Legis precepta seruanda, ut non Iudei Christiani, sed Christiani Iudei fiant. In die, inquiunt, illa, quando Christus in Ierusalem aurea atque gemmata sederit regnaturus, non erunt idola nec diuinitatis cultura diuersa, sed erit Dominus unus, et reuertetur omnis terra usque ad solitudinem, id est, in  antiquum statum. Ponitque locorum uocabula a quo loco usque ad quem locum edificanda sit Ierusalem: de colle Remmon  usque ad australem plagam Ierusalem. Quodque sequitur: Rhama autem in loco suo permanebit, melius interpretatus est Aquila et ceteri, qui posuerunt, exaltabitur: Rhama quippe exaltatio dicitur, iuxta illud prophetale et Euangelicum: uox in Rhama audita est, hoc est, in excelsis sonuit . Exaltabitur itaque Ierusalem, et edificabitur in loco pristino, a porta Beniamin, usque ad portam que dicitur angulorum, et a turre Ananeel  usque ad torcularia regis: quod Hebraice scriptum est AMMELECH  [Al. Amalech]. Et habitabunt,  inquit, in ea, hoc est, in Ierusalem: et anathema amplius non erit: nullus uidelicet metus hostilis impetus, nulla formido; sed sedebit uel habitabitur Ierusalem eterna pace requiescens. Hec Iudei iuxta litteram somniant, et nostri , qui rursum audire desiderant: Crescite et multiplicamini, et replete terram , et pro huius uite continentia breuique ieiunio, bulbos sibi, et uuluas, et aues [b 1Kb] Phasidis, et attagenem, nequaquam [c 1Kb] lonicum, sed Iudaicum repromittunt, de quibus uere potest Dominus dicere: Non permanebit spiritus meus in hominibus istis, quia carnes sunt . Caro enim pugnat contra spiritum, 923 et spiritus contra carnem . Nec opponant nobis Ioannis Apocalypsim , quia et  ipsa spiritualiter disserenda est. Nos autem celestem Ierusalem interpretemur Ecclesiam, que, in carne ambulans, non uiuit secundum carnem, cuius municipatus in celo est . Postquam enim  Dominus iehsu rex fuerit super omnem terram, de quo ad Patrem Spiritus sanctus loquitur per Prophetam: Deus, iudicium tuum regi da, et iustitiam tuam filio regis : tunc unus Dominus erit, de quo scriptum est: Scitote quoniam Dominus ipse est Deus : Et unum nomen eius, omni praua religione calcata, iuxta illud quod Propheta decantat: Domine, Dominus noster, quam admirabile est nomen tuum in uniuersa terra ! Et rursum: Magnificasti super omnes nomen sanctum tuum . Et alibi: Sicut nomen tuum, Deus, ita et laus tua in uniuersa terra : de quo et Abacuc loquitur: Laudis eius plena est terra . De cuius gloria nominis ipse Deus loquitur: Absque me non scies Deum, et preter  nomen meum, quod magnificatum est super omnes . Tunc reuertetur omnis terra, in qua habitauere Iudei usque ad desertum, id est, usque ad populum gentium, qui prius desertus erat, et Legis notitiam non habebat: a Gabaa usque ad Remmon, hoc est, a colle usque ad excelsum, quia de terra et de deserto ad colles, et de collibus ad montana consurgimus. Unde et sponsus in Cantico canticorum transilit colles qui minores sunt, et salit super montes excelsos , de quibus scriptum est: Montes excelsi ceruis . Sin autem Remmon, malogranatum accipere uolumus , hoc dicamus, quod fines Ecclesie de collibus incipiant, ut omnis ordo Ecclesiasticus construatur, de quo supra diximus,  quando interpretati sumus planctum unigeniti, et planctum sicut Adadremmon. Nec hoc est Ecclesia fine contenta; sed perueniet usque ad Austrum in luce plenissima, super quo dudum exposuimus. et nunc idcirco reticemus, ne eadem sepius inculcantes, lectori simus fastidio. Et exaltabitur Ecclesia que cepit a collibus, et peruenit ad meridiem; et habitabit in loco suo, de quo scriptum est: In loco 924 pascue ibi me collocauit . A porta Beniamin, qui interpretatur filius dextere, et non filius dierum, ut male quidam suspicantur: aliud est enim si in NUN litteram, aliud si in MEM finiatur. Et perueniet usque ad locum porte orientalis et prioris, usque ad portam angulorum. A uirtute incipimus: hoc quippe dextera significat; et  peruenimus usque ad portam priorem, ut per eam ingrediamur ad ceteras: statimque nobis occurrit porta angulorum, ubi angularis lapis est, quem reprobauerunt edificantes, et factus est in caput anguli  . Qui angularis lapis parietem utrumque connectit, et duos populos in unum redigit , de quo et Deus loquitur per Isaiam: Ecce ponam in Sion lapidem angularem, electum et pretiosum in fundamentis eius: et qui crediderit in eum, non confundetur . Hic lapis angularis et ceteros lapides angulares superedificari sibi uoluit, ut apostolus Paulus posset libere dicere: Aedificati super fundamentum apostolorum et prophetarum, ipso summo angulari lapide Christo Iesu . Hos lapides non imitantur heretici, qui omnia glorie et lucri causa faciunt, et orant in angulis platearum, rectam semitam relinquentes. Omnis enim angulus rectam lineam frangit: et idcirco meretrix in Prouerbiis , utcumque  eam accipere uoluerimus, cuius non quiescunt pedes domi, sed aut foris uagatur, aut in omnibus insidiatur angulis platearum, cum uiderit iuuenem insipientem (non [a 1Kb] inuitat enim quem senserit esse prudentem et maturum senectute, de quo scriptum est , statim apprehendit, et osculatur atque blanditur, et ducit ad lupanar, et inuitat ad coitum. Relinquamus igitur simulatos angulos, et ad firmos atque robustos Christi angulos transeamus, ad quos cum peruenerimus, statim nobis occurrit turris Ananeel, quod interpretatur, gratissimus Dei. Quid enim turre Salomonis gratius est? de qua ad sponsam dicitur: Sicut turris Dauid ceruix tua, que edificata est in Thalphioth: mille scuta pendent super illam: omnia  iacula potentium . Hanc turrem Dominus in Euangelio  edificari uult, expensis prius et sumptibus supputatis: et de qua dicitur ad Ierusalem: 925 Fiat pax in uirtute tua, et abundantia in turribus tuis , de qua et sanctus ad Dominum loquitur: Deduxisti me, quoniam factus es spes mea: turris fortitudinis a facie inimici . De turre Ananeel peruenimus ad regis torcularia, pro quibus et tres psalmi titulum habent. Et Dominus dicit in Isaia: Torcular calcaui solus , ut exuberet in illis nostra uindemia, et exprimamus botros, et rubentia in Christi sanguine musta calcemus; ut bibamus uinum quod letificat cor hominis ; et sponsa desiderat sponsi sodalibus loquens: Inducite me in cellam uini, ponite  super me caritatem . Si nos istiusmodi inebriarint torcularia, habitabimus in Ierusalem, in qua anathema ultra non erit, maledictio uidelicet et abominatio. Unde dicit et Apostolus: Si quis non amat Dominum, sit anathema . Et in alio loco: Nemo in spiritu Dei loquens, dicit anathema  Iesu . [b 1Kb] Et pro fratrum salute anathema esse cupit, imitari uolens Dominum suum, qui et ipse cum non esset maledictio, pro nobis factus est maledictio . Ablato autem omni anathemate, habitabit Ierusalem secura atque confidens, et illud in se exprimens: Qui confidit in Domino, beatus est. Et: Melius est confidere in Domino, quam confidere in homine : de qua securitate et confidentia Ieremias propheta commemorat: Benedictus erit homo, qui confidit in Domino .

 Et hec erit plaga qua percutiet Dominus omnes gentes, que pugnauerunt aduersum Ierusalem. Tabescet caro uniuscuiusque stantis super pedes suos, et oculi eius contabescent in foraminibus suis, et lingua  eorum contabescet in ore suo [uulg. eorum]. LXX: Et hec erit ruina qua percutiet Dominus omnes populos qui militauerunt contra Ierusalem. Tabescent carnes eorum stantium super pedes suos, et oculi illorum defluent de foraminibus eorum, et lingua eorum tabescet in ore eorum. Que passure sint gentes que contra urbem Domini dimicabunt, presens Scriptura testatur: Stabunt, inquit, super pedes suos, et caro eorum tabescet et defluet, et oculi eorum computrescent, et de suis 926 foraminibus excident; lingua magniloqua, que Dei populum blasphemabat, soluetur in saniem, et intra uallum dentium computrescet. Hec passos non esse Romanos qui Ierusalem subuerterunt, cunctis perspicuum est: nisi forte Iudei illas nationes asserunt [Al. asserent] perpessuras,  que contra auream et gemmatam dimicature sunt Ierusalem. Nos autem dicemus, omnes persecutores, qui afflixerunt Ecclesiam Domini, ut taceamus de futuris cruciatibus, etiam in presenti seculo recepisse que fecerint. Legamus Ecclesiasticas historias, quid ualerianus, quid Decius, quid Diocletianus, quid Maximianus, [c 1Kb] quid seuissimus omnium Maximinus, et nuper Iulianus, passi sint: et tunc rebus probabimus etiam iuxta litteram, prophetie ueritatem esse completam, quod computruerint carnes eorum, et oculi contabuerint, et lingua in pedorem et saniem dissoluta sit. Porro si ex hoc dicto hereticis crudelitas Dei uidetur ostendi, audiat hec uniuersa fieri, ut deficientibus malis succrescant bona. Qui enim in Domino et cum Domino  steterit, defluent eius carnalia, ut oriantur spiritualia, et oculi qui male uidebant, cadent de foraminibus suis, ut alii reponantur, qui possint Dominum suscipere cum propheta dicente: Ad te leuaui oculos meos, qui habitas in celis . Et lingua blasphemans ideo computrescet, ut altera lingua nascatur,  que glorificet Deum, et possit dicere: Lingua mea meditabitur iustitiam tuam, tota die laudem tuam . Unde et Simeon suscipiens in ulnis Infantem, et futura prenuntians, ait: Ecce hic positus est in ruinam et resurrectionem multorum , ut mala cadant, et optima suscitentur. Unde et Dominus: In iudicium, inquit, ego ueni in hunc mundum, ut qui non uident, uideant; et qui uident, ceci fiant . Non uidebat gentilium populus, et post fidem Christi cepit ueritatis lumen aspicere, que loquitur per prophetam: Spiritus Domini super me, propter quod unxit me, euangelizare pauperibus misit me, predicare captiuis remissionem, et cecis ut uideant, 927 et illuminentur sapientia , de qua scriptum est: Sapientia hominis  illuminat faciem eius . Et in Psalmis legimus: Dominus illuminat cecos, siue sapientes facit . Hoc enim magis significat . uidebant Iudei; et quia lumen recipere noluerunt, eterna cecitate cooperti sunt.

 In die illa erit tumultus Domini magnus in eis: et apprehendet uir manum proximi sui, et conferetur manus eius super manum proximi sui. Sed et Iudas pugnabit aduersum Ierusalem, et congregabuntur diuitie omnium gentium in circuitu: aurum, et argentum, et uestes multe satis. LXX: Et erit in die illa stupor Domini magnus super eos: et apprehendet unusquisque manum proximi sui, et adherebit manus eius in manu proximi sui: et Iudas preparabitur in Ierusalem, et congregabit robur omnium populorum  per circuitum: aurum, et argentum, et uestes multas nimis. Cum hec fuerint expleta miracula, ut caro hostium defluat, tabescant oculi, et lingua in ore blasphemantium computrescat: tunc erit magnus tumultus, siue stupor in eis; hoc enim significat quam LXX transtulerunt: Et apprehendet unusquisque manum proximi sui, et conferetur manus [a 1Kb] cum alterius manu, pre formidine, et malorum pondere, que superuenient. Iudas quoque pugnabit contra metropolim, de quo et supra  diximus, et a Domino concessa uictoria: congregabuntur diuitie omnium gentium que militauerunt contra Ierusalem, aurum et argentum, et uestium multitudo, que in rebus pretiosissima sunt. Hec sibi infelix Iuda promittit, aurum accipere sperans,  que triginta argenteis Dominum appretiauit. Nos autem ceptum sequentes ordinem, omnia ista referamus ad Ecclesie beatitudinem, quod cuncti qui in ea fuerint admirentur subiectionem hostium, et suam felicitatem, et unusquisque apprehendat manum proximi sui, ut conserant dexteras, et mutua fide ac necessitudine copulentur. Quod autem in Hebraico legimus: Et Iudas pugnabit aduersum Ierusalem; pro quo LXX transtulerunt: Et Iudas preparabitur in Ierusalem, utroque modo accipiamus, 928 quod Iudas qui quondam Domini  confessus est nomen, et in persecutionibus coactus, Christi populum persecutus est, et ipse uertatur ad letitiam. uel certe Iudas, omnis confitens et fidelis, non aduersum Ierusalem pugnet, sed preparet se in Ierusalem, ut contra aduersarios dimicet. Et congregabit ipse Iudas diuitias omnium gentium in circuitu, aurum, et argentum, et uestes multas nimis, Aurum et argentum in sensu et sermone intelligi sepe diximus: unde et uestes [b 1Kb] eque debemus accipere, quibus Christi decoratur Ecclesia, de qua scriptum est: Astitit regina a dextris tuis in uestitu deaurato, circumdata uarietate . Quibus uestibus indutam se credentium turba letatur et dicit: Exsultabo in Domino, quia induit me uestimentis salutis, et tunica letitie . Dixerat  enim ei Dominus: uestiui te et byssinis . In uestes tenues accipiamus, que tam pulchre sunt atque subtiles, ut capillorum similes esse uideantur. Has uestes Ecclesia congregat, ut habeat quibus induat populum suum, cui a uero concionatore preceptum est: In omni tempore sint uestimenta tua candida .

 Et sic erit ruina equi, et muli, et cameli, et asini, et omnium iumentorum que fuerint in castris illis, sicut ruina hec. LXX: Et hec erit ruina equorum et mulorum, camelorum et asinorum, et omnium iumentorum, que fuerint in castris illis, iuxta ruinam hanc. Et hec Iudei sub suo carnaliter explenda contendunt. Grandis reuera Domini fortitudo, ut corruant in castris hostium equi, et  muli, cameli, et asini, et omnia iumenta eorum sicut et homines corruerant [Al. corruent]. Magnus triumphus, gloriosa uictoria, bruta animalia Deo pugnante superari. Dicamus ergo iuxta ceptam tropologiam: quod idcirco omnia mala corruant, que prius contra Ecclesiam dimicauerunt, ut [c 1Kb] bona repente consurgant. Denique qui prius equus fuerat hinniens ad uxorem proximi sui , et impatiens ad libidinem ferebatur, et iacebat in turpitudine uoluptatum: cum sequi ceperit castitatem, dicetur ad cum: 929 Surge, eamus hinc . Et: Surge, ueni, proxima mea . Et in Apostolo: Surge qui dormis, et exsurge a mortuis, et illuminabit te Christus . Cumque surrexerint qui ante ceciderant equi, et mollia terga  Domino prebuerint ad sedendum, dicent ad Deum: Ascende super equos tuos, et equitatio tua salus . Iuxta hunc sensum mulos accipiamus, qui steriles sunt, et non procreant filios; sed uoluptate lasciuiunt: de quibus Psalmista commemorat: Nolite fieri sicut equus et mulus, quibus non est intellectus . Sicut ergo qui proni sunt ad libidinem, equi apellantur: sic mulos iuste uocabimus, qui uirgines sunt carne et non spiritu: qui eunuchizantur non propter regna celorum, sed propter hominum uoluptatem [Al. uoluntatem]. Cum  igitur isti muli, et isti eunuchi, uersi fuerint in progeniem, et spirituales filios procrearint, audient per Isaiam; Et ne dicat eunuchus, quoniam sum lignum aridum. Hec enim dicit Dominus eunuchis, qui custodierint sabbata mea, et elegerint que uolui, et tenuerint fedus meum, dabo eis in domo mea et in muro meo locum nominatum, et nomen melius a filiis et filiabus: nomen sempiternum dabo eis quod non deficiet . Tales mulos et mulas habebant reges Isrel, et maxime Dauid, qui refertur ad Christum . Si intelleximus qui sint equi et muli ruentes et consurgentes, transeamus ad camelos, animal ruminans, ungulamque non findens : et dicamus, camelum esse omnes peccatores terre, qui graui peccatorum sarcina deprimuntur,  et uidentur sibi sanctas Scripturas legere, sed ungulam non findunt, ruminantes eloquia diuina, et ea que scripta sunt negligentes. Rectius autem camelus dici potest populus Iudeorum, qui et ipse Legem Dei meditatur, et eam ruminat et uoluit in pectore, sed non diuidit ungulam, ut credat in Patrem, et in Filium: et in eo immundus est, quod nequaquam separat litteram a spiritu, umbram a ueritate, et portat Legis onera, et audit per prophetam: ue, gens peccatrix, populus plenus delictis . De istiusmodi camelo qui ruminat, ungulamque non findit, et in Prouerbiis quasi ad filium dicitur: Qui relinquit custodire disciplinam patris, meditabitur eloquia mala . Post camelum transeamus ad asinum, qui quondam ferebatur infrenis, et 930  immundus erat, et multos habebat dominos, et per precipitia labebatur, ut corruens repente consurgeret, et portaret Dominum Saluatorem, et ingrederetur in sanctam Ierusalem, et eum paruulorum turba credentium susciperet triumphantem . Hunc asinum ad uitem et uineam Saluator dicitur alligasse , de qua in Psalmis scriptum est: uineam transtulisti ex Aegypto, et eiecisti gentes, et plantasti eam . Ad quam ipse uinitor loquitur: Ego plantaui te uineam frugiferam totam ueram . Omnia quoque iumenta et animantia, que uno nomine propheta comprehendit, pro singulorum naturis interpretanda sunt, et hoc magis Dei Filio conuenit, quam ea que stulta populus Iudeorum uaticinatione presumit.

  Et omnes qui reliqui fuerint de uniuersis gentibus, que uenerint contra Ierusalem, ascendent ab anno in annum, ut adorent regem Dominum exercituum, et celebrent festiuitatem Tabernaculorum. LXX: Et erit, quicumque derelicti fuerint de cunctis gentibus, que uenerint contra Ierusalem, ascendent per annos singulos, ut adorent regem Dominum omnipotentem, et celebrent festiuitatem Tabernaculorum. Omnes, inquit,  qui relicti fuerint de gentibus que uenerint contra Ierusalem, ascendent per singulos annos, ut adorent regem Dominum exercituum, et celebrent festiuitatem Tabernaculorum. Hec quoque Iudei cassa spe in mille annorum regno futura promittunt, cuius solemnitatis istud exordium est: Egressus populus Isrel de Aegypto per uastam et terribilem ac latam solitudinem, in qua non erat domus, uilla, oppidum, specus, faciebat sibi tabernacula atque tentoria  in quibus cum coniugibus morarentur ac liberis, et cibum caperent, et per diem solis ardores, per noctem humorem, et frigus, et roris iniuriam deuitarent: iussumque est ut in mense septimo quinta decima die mensis fieret tabernaculorum  solemnitas: Et cum te, inquit, interrogauerit filius tuus cras, dicens: Quid sibi uolunt hec tabernacula? respondebis ei: Multo tempore peregrinati sumus in Aegypto, de qua eduxit nos Dominus in solitudinem, et idcirco tabernacula suscitamus, ut beneficiorum Dei omni tempore recordemur, cum ceperimus 931 habitare in urbibus . Precepit quoque ut facerent tabernacula de ligno pulcherrimo, quod Iudei [a 11Kb] citrum uocant, et de palmarum ramis ac frondibus ligni densissimi, et salicis, et populi. Historie iecimus fundamenta, ut ex his ad spiritualia transeamus. Quamdiu in profectu sumus et in cursu atque certamine, habitamus in tabernaculis, hoc omni mente nitentes, ut de tabernaculis ad firmam et stabilem sedem transeamus, id est,  domum Dei. Unde et sanctus [b 1Kb] Dauid dicit in Psalmo: Heu mihi, quia incolatus meus prolongatus est ! Et: Aduena ego sum, et peregrinus sicut omnes patres mei . Hoc loquitur qui in Aegypto est, et adhuc in seculo constitutus. Qui autem egreditur de Aegypto, que Hebraice dicitur MESRAIM , et interpretatur tribulatio; et ingreditur uitiorum solitudinem, carpit iter suum, et dicit in psalmo: Pertransibo in locum tabernaculi admirabilis usque ad domum Dei . Admirabile est enim nolle habitare cum Aegyptiis; sed submerso Pharaone, terram cupere repromissionis intrare . Unde et alibi loquitur: Quam [c 1Kb] dilecta tabernacula tua, Domine uirtutum! concupiscit et deficit anima mea in atria Domini . Et post paululum; Beati omnes qui habitant in domo tua, in secula seculorum laudabunt te . uox enim exsultationis et salutis in tabernaculis iustorum . Et in Prouerbiis scriptum reperimus: Domus iustorum permanent, et tabernacula eorum, qui recte agunt, stabunt . De domibus, quod permaneant; de tabernaculis, quod statura sint, pollicetur. Dicit et in alio loco sanctus  uir: Unum petiui a Domino, hoc requiram, ut inhabitem in domo Domini omnibus diebus uite mee, et uideam delectationem Domini, et uisitem templum eius . Qui in istiusmodi habitat tabernaculis, et de tabernaculis ad atria, et de atriis ad domum, et de domo ad templum Domini ire festinat, debet celebrare solemnia tabernaculorum in ligno sapientie pulcherrimo, 932 de quo in Prouerbiis dicitur: Lignum uite est omnibus qui appropinquant ei, et qui reclinantur super [a 20Kb] eum, quasi super domum firmitatis . Et in ramis palmarum, in quibus signum uictorie, et uirtutis premium continetur, et in frondibus densissime arboris quam myrtum Iudei intelligunt, propter mortificationem [b 1Kb] carnis ac libidinum. Unde et Domino Saluatori a magis myrrha  offertur in munere . Et in ramis, inquit, salicis et populi, quam quidam unam arborem uocant; ipsumque ligni nomen quod Grece dicitur , indicat castitatem. Aiunt medici, et hi qui de arborum et herbarum scripsere naturis, quod si quis florem salicis, siue [Al. et] populi mixtum aqua [Al. aque] biberit, omnis in eo frigescat calor, et libidinis uena siccetur, ultraque filios generare non possit. Qui talium arborum ramis protectus fuerit, exerceat festiuitatem tabernaculorum, sextum mensem transiens, qui refertur ad mundum, et septimo agens sabbatum spirituale, in quinta decima die mensis eiusdem, quando noctis luna plenissima est, et omnes eius tenebre claro lumine resoluuntur. Hec breuiter diximus, olim animo contemplantes librorum magnitudinem,  ut ad reliqua transeamus.

 Et erit, qui non ascenderint de familiis terre ad Ierusalem, ut adorent regem Dominum exercituum, non erit super eos imber. LXX: Et erit, qui non ascenderint de familiis terre ad Ierusalem, ut adorent regem Dominum omnipotentem, et isti illis apponentur. Pro eo quod Septuaginta transtulerunt, et isti illis apponentur, in Hebraico scriptum est, ULO ALEHEM [c 1Kb] EIE GESEM, quod Aquila et Symmachus et Theodotio similiter interpretati sunt, et non erit super eos imber. Ecclesia Domini Iesu appellatur celestis Ierusalem, de qua Apostolus scribit: Que autem sursum est Ierusalem, libera est, que est mater omnium nostrum ; et: Accessistis ad Sion montem, et 933 ciuitatem Dei uiuentis, Ierusalem  celestem . Et hec Ierusalem non est in locis humilibus sita, sed in monte excelso, de quo [Al. qua] Saluator loquitur: Non potest ciuitas abscondi super montem posita . Unde qui adoraturus est Dominum exercituum in Ierusalem, debet ad montana conscendere. Qui autem de familiis  ac tribubus terre est, et idcirco Dominum non potest adorare, non erit super eum imber temporaneus, et serotinus, nec terra illius pluuiis celi rigabitur. Siue, ut uerterunt Septuaginta, qui non ascenderint de familiis terre ad Ierusalem, ut adorent regem Dominum omnipotentem, cum illis reputabuntur, qui pugnauerunt aduersum Ierusalem, et quorum tabescet caro, et oculi defluent, et lingua putrescet.

 Quod et si familia Aegypti non ascenderit, et non uenerit: nec super eos erit, sed erit ruina qua percutiet Dominus omnes gentes, que non ascenderint ad celebrandam festiuitatem Tabernaculorum. Hoc erit peccatum Aegypti, et hoc peccatum omnium gentium, que non ascenderint ad celebrandam festiuitatem Tabernaculorum. LXX: Sin autem Aegypti  tribus non ascenderit, nec uenerit illuc: et super eos erit ruina, qua percutiet Dominus omnes gentes, que non ascenderunt ut agerent solemnitatem scenopegie. Hoc erit peccatum Aegypti, et peccatum omnium gentium que non ascenderint ut celebrent festiuitatem scenopegie. Qui Aegyptius est, et gentium ceterarum, quamdiu Aegyptius et ethnicus permanet, non ascendet in Ierusalem; et quia ascendere non potest, nec gradum ad excelsa subrigere, ideo non erit super eum imber Dominice benedictionis. Et hoc peccatum erit maximum Aegyptio, [d 1Kb] Assyrio, Chaldeo, Syro, Moabite, et Ammonite, si noluerint egredi de terris suis, et ascendere Ierusalem, ut per tabernacula transeant in Ierusalem, et inueniant eternam domum, aliarumque gentium homines esse  desistant, et efficiantur Isrelite in quibus dolus non est . Hec omnia que nos celeri sermone perstringimus, Iudei, et iudaizantes nostri, immo non nostri, quia iudaizantes, sperant futura corporaliter, utique et circumcisionem sibi, et coniugia in mille annorum 934 imperio promittentes, ne impleatur in illis maledictio que scripta est: Maledicta sterilis que non facit semen in Isrel; et: Beatus qui habet semen in Sion et domesticos in Ierusalem . Quod si uerum est, omnes uirgines quas mille annorum regnum inuenerit, maledictioni et sterilitati perpetue subiacebunt: aut certe nupture sunt, ut maledictionem effugiant.

 In die illa erit, quod super frenum equi est, sanctum Domino: et erunt lebetes in domo Domini  quasi phiale coram altari. Et erit omnis lebes in Ierusalem et in Iuda sanctificatus Domino exercituum, LXX: In die illa erit, quod super frenum equi est sanctum Domino omnipotenti: et erunt lebetes qui in domo Domini sunt sicut phiale ante domum altaris: et erit omnis lebes in Ierusalem et in Iuda sanctus  Domino omnipotenti. uerbum Hebraicum MESULOTH , Aquila et Theodotio interpretati sunt, id est, profundum: Symmachus , id est, incessum umbrosum. Soli Septuaginta , id est, frenum, transtulerunt; quos et nos in hoc loco secuti sumus, ne nouum aliquid in questione uulgata uideremur afferre. Quod cum ab Hebreo quererem quid significaret, ait mihi, [a 1Kb] non debere nos legere MESULOTH, sed MESALOTH, quod significat phaleras equorum et ornatum bellicum, et excepto hoc loco, in nullo penitus sanctarum Scripturarum uolumine hoc uerbum reperiri. Frenum autem lingua Hebraica RESEN  appellari, et non MESULOTH, quod LXX transtulerunt. Et esse sensum: Tempore solemnitatis perpetue, et regni Ierusalem, pacatis omnibus  et tranquillis, nequaquam opus esse equitatu, quod genus bellantium fortissimum est; sed omnem ornatum, et decorem phalerarum ad cultum Domini conferendum. Hoc illi dixerint. Nos equorum profundum, [b 16Kb] et incessum , umbrosum, siue tenebrosum, referamus ad scientiam mysticam, quam et Dauid quasi equus optimus se habere iactabat, dicens: Incerta et occulta sapientie tue manifestasti mihi . Et Apostolus: O profundum diuitiarum sapientie et scientie Dei! quam inscrutabilia sunt iudicia eius, et inuestigabiles uie eius ! De hoc profundo propheta 935 clamauit ad Dominum, et exaudiuit eum. In his profundis et tenebris posuit Deus latibulum suum : has tenebras et sacramenta diuina ingressus est Moyses in Sina montis  caligine, ut uideret Deum : de quibus et Dauid in Psalmo alio loquebatur: Iudicia Domini abyssus multa . Hec arcana et ista mysteria sancta sunt Domino, que nouerat euangelista Ioannes, qui ausus est dicere, quod angeli forsitan nesciebant: In principio erat uerbum, et uerbum erat apud Deum, et Deus erat uerbum . Et idcirco amatur a Domino, quia optimum habebat profundum; et recubuerat super pectus Iesu, unde et hauserat sapientiam . Sin autem uoluerimus, ut LXX transtulerunt, frenum, accipere sermonem Dei, intelligamus in freno, eum qui equos insanientes libidine, et mulos steriles atque lasciuos refrenat a uitiis, et cercet, et non patitur ire per preceps, de quibus dicitur: Nolite fieri sicut equus  et mulus, quibus non est intellectus. In freno et chamo maxillas eorum constringe, qui non approximant ad te  . De hoc freno et Iacobus loquitur: In equorum ora mittimus frenos, et omne corpus eorum circumagimus , ut scilicet recto gradiantur itinere, et mollia ad sedendum Domino possint terga prebere. Tale frenum et talis sermo auri et argenti uarietate compositus, feros equos Saluatori preparat ad sedendum; et sanctos facit, ac proprie illius cultui consecratos. Audiui a [c 2Kb] quodam rem, sensu quidem pio dictam, sed ridiculam. Clauos Dominice crucis, e quibus Constantinus Augustus frenos equo suo fecerat, sanctum Domini appellari. Hoc utrum ita accipiendum sit, lectoris prudentie relinquo. Nos transeamus ad lebetes, qui futuri sunt in domo Domini, quasi phiale altaris. Erit enim omnis lebes in Ierusalem, et in Iuda sanctificatus  Domino omnipotenti. Ament eneos lebetes, qui amauerunt ollas Aegyptias, et carnes, et pepones, et allia, et cepe [Al. cepas], et 936 cucumeres . Nos Iudaicos lebetes in quibus coquebantur carnes uictimarum, uertamus in phialas aromatum coram altari Domini, de quibus sponsa dicit ad sponsum: Fratruelis meus descendit in hortum meum ad phialas aromatum, pascere in hortis, et colligere lilia . Hortus et paradisus in quem sponsus descendit ad sponsam, sanctarum lectio Scripturarum est: de quibus lilia, et uiolas et rosas et uaria decerpit aromata, ut impleat phialas animarum credentium, et Domino ex eis liba diffundat. Istiusmodi lebetes cum uersi fuerint in phialas Domini, et dicere potuerint: Christi bonus odor sumus , et pro uirulentia carnium, uarios ceperint flores gestare uirtutum: tunc erunt in Ierusalem, et in Iuda sanctificati Deo omnipotenti, de quibus frequentius diximus, quod Ierusalem uisionem pacis, et Iudas exprimat confitentem.

 Et uenient omnes immolantes, et sument ex eis, et coquent in eis: et non erit mercator ultra in domo Domini exercituum in die illo. LXX: Et uenient omnes qui immolent et sument ex eis, et coquent in illis, et non erit Chananeus ultra in domo Domini [d 13Kb] omnipotentis in die illo. Pro Chananeo, Aquila interpretatus est mercatorem, quem et nos in hoc loco secuti sumus. Cum lebetes fuerint uersi in phialas, uenient omnes in circuitu nationes, siue qui relicti fuerint de uniuersis gentibus [e 1Kb] immolantes, et sument  lebetes, et coquent in eis carnes uictimarum, ut non crudas carnes agni comedant, sed omni carnium  humore decocto, remaneat quod igne paratum fuerit ad uescendum. Que sint phiale coram altari Domini, in quas lebetes Isrelitici conuertantur, et supra diximus, et nunc ex parte dicemus. Laudat sponsa in Cantico canticorum sponsum suum: Maxille eius sicut phiale aromatum . In maxillis sermo accipitur, qui prolatus a Domino, uaria unguenta depromit, et tanta erit boni odoris fragrantia ut faciat sibi Dominus 937 flagellum de Scripturarum textum testimoniis, et eiiciat de templo uendentes et ementes, et dicat ad eos: Scriptum est, domus Patris mei, domus  orationis uocabitur cunctis gentibus: uos autem fecistis eam domum negotiationis . Quidam illud quod in Daniele scriptum est, licet in Hebraico non legatur: Semen 938 Chanaan, et non Iuda : et quod ab Osee propheta de Ephraim dicitur: Particeps idolorum Ephraim: posuit sibi scandala, prouocauit Chananeos: fornicantes [a 1Kb] fornicati sunt , huic coaptant loco, et omnem fornicatorem, Chananeum et alienigenam appellari uolunt, quem de domo Dei asserunt auferendum.





S. EUSEBII HIERONYMI STRIDONENSIS PRESBYTERI COMMENTARIORUM IN MALACHIAM PROPHETAM AD MINERuIUM ET ALEXANDRUM LIBER UNUS. 



Prologus.

 939-940 Ultimum duodecim prophetarum Malachi [Al. Malachim] interpretari uolumus, cuius nomen LXX transtulerunt, Angelus eius, dicentes: Assumptio uerbi Domini super Isrel in manu Angeli eius: pro quo in Hebreo legitur MALACHI , quod rectius et expressius dicitur, Angelus, id est nuntius meus. Nec putandum est, iuxta quorumdam  opinionem, angelum uenisse de celo, et assumpsisse corpus humanum, ut Isreli que a Domino sunt mandata, loqueretur. Si enim interpretanda sunt nomina, et ex nominibus non spiritualis intelligentia, sed historie ordo texendus est: ergo et Osee, qui saluator dicitur, et Iel qui interpretatur Dominus Deus, siue incipiens, et ceteri prophete non erunt homines; sed uel angeli,  uel Dominus atque Saluator, quia hoc eorum nomina resonant. Denique exceptis Septuaginta, alii interpretes nomen MALACHI ita ut in Hebreo legitur, transtulerunt. Malachi autem Hebrei Ezram estimant sacerdotem, quia omnia que in libro illius continentur, etiam hic propheta commemorat, dicens: Labia sacerdotis custodient scientiam, et Legem requirent ex ore eius, quid angelus Domini  exercituum est . Tempus quoque 941-942 titulusque conueniunt: quod et in Psalmis [a 1Kb] diximus, qui titulos non frabent, eorum esse credendos, quorum priores psalmi nominibus prenotati sunt. Igitur et Malachi, id est, Ezras, post Aggeum et Zacariam, qui sub Dario prophetauerunt, fuisse credendus est. Et propterea titulum non habere, quia liber eius pro titulo sit: in quo discimus, quod in regno Artaxerxis regis Persarum, Ezras filius Saraie, et ceterorum, usque ad eum locum ubi dicitur: Filius Phinees, filii Eleazar, filii Aaron sacerdotis; ab initio ascenderit de Babylone, et dederit ei rex secundum manum Domini Dei sui, omnem petitionem eius: ascenderintque cum illo de filiis Isrel, et de filiis sacerdotum, et  de filiis Leuitarum, et de cantoribus, et de ianitoribus, et de Nathineis in Ierusalem, anno septimo Artaxerxis regis, et uenerint in Ierusalem mense quinto: ipse est annus septimus regis, quia in primo die mensis primi cepit ascendere de Babylone, et in primo mensis quinti uenit in Ierusalem. Hec, mi Minerui [Al. Minerue], et Alexander, non tam sanguine, quam religione concordes, ne susceptum  opus dimitterem prophetarum, et extraordinario uobis labore sudarem, breuiter in Proemio sum locutus: ut proponens uerba Malachi, primum iuxta Hebraicam ueritatem, deinde iuxta LXX interpretes, orationum uestrarum fultus auxilio, edisseram que sequuntur. Scripsit in hunc librum Origenes tria uolumina; sed historiam omnino non tetigit, et more suo totus in allegorie interpretatione uersatus est, nullam [Al. non ullam] Ezre faciens mentionem;  [a 245Kb] sed angelum putans fuisse qui scripsit, secundum illud quod de Ioanne legimus: Ecce ego mitto angelum meum ante faciem tuam . Quod nos omnino non recipimus, ne animarum de celo ruinas suscipere compellamur. Alios commentarios in hunc prophetam legisse me nescio: excepto Apollinaris breui libello, cuius non tam interpretatio quam interpretationis [b 1Kb] puncta dicenda sunt.



INCIPIT LIBER.


  Onus uerbi Domini ad Isrel, in manu Malachi. LXX: Assumptio uerbi Domini super Isrel, in manu angeli eius. Quid significet onus, id est, pondus, quod Hebraice MASSA , et ab  Aquila [a 9Kb] dicitur, uel quid , id est, assumptio, quod et Septuaginta et ceteri interpretes transtulerunt, in aliis prophetis diximus. Nam et Naum scribit: Onus Niniue: liber uisionis Naum Elcesei . Et Abacuc: Onus quod uidit Abacuc propheta . Et Zacarias: Onus uerbi Domini in terra Adrach, et Damasci requiei eius . Et rursum in consequentibus: Onus uerbi Domini super Isrel. Illa itaque simus explanatione 943 contenti: et nunc hoc tantum dicamus, quod pondus uerbi Domini ad Isrel, siue, ut LXX dicunt, super Isrel, graue quidem sit, quia pondus appellatur, sed consolationis aliquid habeat, quod non contra Isrel, sed ad Isrel sumitur. Aliud est enim quando, uerbi gratia, ad illum uel illum  scribimus, aliud quando contra illum et illum: quia in altero pars amicitie, in altero inimicitiarum aperta confessio est. Sciendumque quod abducto in captiuitatem Isrel, id est, decem tribubus, indifferenter pristino nomine, et due tribus Iuda et Beniamin appellentur Isrel. Quod autem dicitur: In manu angeli eius, siue Malachi, manum pro operibus accipite. Unde et in manu Aggei, et in manu Ieremie, et in manu [b 1Kb] Moysi factus est sermo Dei. In  quorum enim manibus est iniquitas, et quorum dextra repleta est muneribus, et quorum manus plene sunt sanguine, in his non fit sermo Dei; sed qui lauant inter innocentes manus suas . Quibus  aquis et Pilatus manus lauare conatus est, ne Iudeorum blasphemiis consentiret , de quibus Psalmista letatur, dicens: Super aquas refectionis educauit me . De hac aqua per prophetam Dominus pollicetur: Aspergam uos aqua mundissima . Qui autem peccator est, inebriatur calice Babylonio, et dicitur de eo: Spine nascuntur in manu ebriosi .

LXX: Ponite super corda uestra. Hoc in Hebraico non habetur, sed puto de Aggeo additum, in quo legimus: Et nunc ponite super corda uestra a die hac et supra . Post titulum igitur prophete siue proemium, dupliciter accipiendum est: Ponite super corda uestra, id est, animaduertite et considerate, id quod supra dictum est: Assumptio uerbi Domini  super Isrel in manu Angeli eius. Siue diligenter animaduertite, que dicenda sunt postea, ut ea non corporis auribus, sed animi et cordis intelligentia cognoscatis, et faciatis uobis thesauros, in quibus recipiatis diuitias sermonum Dei: et sapientia agat fiducialiter, cum dilatati fueritis, et repleto corde sermonibus Dei, pepuleritis cogitationes pessimas, que egrediuntur de corde, homicidia, adulteria, fornicationes, 944 furta , et  reliqua, et impleatis quod a Saluatore dictum est: Qui habet aures audiendi, audiat 

Dilexi uos, dicit Dominus. Et dixistis, in quo dilexisti nos? Nonne frater erat Esau Iacob, dicit Dominus: et dilexi Iacob, Esau autem odio habui? Et posui montes eius in solitudinem, et hereditatem eius in dracones deserti. Quod si dixerit Idumea, destructi sumus, sed reuertentes edificabimus que destructa sunt: hec dicit Dominus exercituum. Isti edificabunt, et ego destruam: et uocabuntur termini impietatis, et populus cui iratus est Dominus usque in eternum. Et oculi uestri uidebunt, et uos dicetis: Magnificetur Dominus super terminum Isrel. LXX: Dilexi uos, dicit Dominus: et dixistis, in quo dilexisti nos? Nonne frater erat Esau Iacob, dicit Dominus: et dilexi Iacob,  Esau autem odio habui: et posui terminos eius in desolationem, et hereditatem eius in domata deserti. Quia dicet Idumea, destructa est: reuertamur et reedificemus deserta. Hec dicit Dominus omnipotens: Ipsi edificabunt, et ego destruam: et uocabuntur eis termini iniquitatis, et populus super quem preparatus est Dominus usque in eternum. Et oculi uestri uidebunt, et uos dicetis: Magnificatus est Dominus super terminos Isrel. Isrel, hoc est, Iudas, ad quem solebat fieri uerbum Dei et uisio Domini, onus eius et pondus suppliciorum grauissimum portare compellitur, ut grauiora peccata deponat, et sentiat per tormenta, que non sensit per beneficia. Et ne pena in suos uideatur iniusta, subiicit Dominus: Dilexi uos: Quem enim diligit Dominus  corripit: castigat autem omnem filium quem recipit : Et dicendo dilexi, presens negat, dum preteritum confitetur. Illique respondent temeritate qua peccant, obliti beneficiorum eius: In quo dilexisti nos? Ad que Dominus: Ut cetera, inquit, taceam, et quod nuper de Babylonia captiuitate uenistis, incunabula uestra tractabo, antequam nasceremini, immo priusquam Rebecca Esau et Iacob utero suo funderet : in Iacob uos dilexi: in Esau Idumeos odio habui. Quem locum apostolus Paulus mystica disputatione euentilans, scribit ad Romanos, duo pariter testimonia de 945 Genesi Malachique [Al. Malachiaque] coniungens: Sed et Rebecca de uno concubitu habens Isaac patris nostri. Nam cum nondum nati essent, aut aliquid  egissent boni uel mali, ut secundum electionem propositum Dei maneat: non ex operibus, sed ex uocante dictum est ei: quia maior seruiet minori, sicut scriptum est: Iacob dilexi, Esau autem odio habui . Hoc enim quod dicitur: Sicut scriptum est, et ad Geneseos librum, et ad prophetam Malachi refertur. Non solum, ait, dilexi Iacob antequam nasceretur, et odio habui Esau priusquam ex utero matris funderetur; sed in posteros eorum amorem meum et odium conseruaui: odium in Esau cuius montes qui appellantur Seir, redegi in solitudinem, et urbes feci esse desertas, et a serpentibus  ac bestiis obtineri. Si autem dixerit Edom, hoc est, Esau: destructi quidem sumus, [a 1Kb] ad iram Dei, rursum edificabimus ciuitates: hec Domino predicente cognoscite: quod illis edificantibus, ego destruam, et iram meam eterna eorum uastitas approbabit. Odium igitur in Esau rebus ostendi, amorem autem in uos, hoc est, in Iacob, sequentibus approbabo. Illis destructis atque redactis ad solitudinem, uidebunt oculi uestri, et dicetis: Magnificetur Dominus super terminum Isrel; et ex comparatione malorum que frater uester patitur, Dei in uos beneficia sentietis. Iudei falso sibi blandiuntur, Edom Romanos et Isrel in consummatione mundi se prophetari: quod destructo Romano imperio, hoc est, Idumeo, regnum orbis ueniat ad Iudeos. Hec prout  potuimus, historie fundamenta iacientes, locuti sumus: nunc ueniamus ad intelligentiam spiritualem. Isrel, uir, uel sensus cernens Deum, siue ut ego melius puto, , id est, rectissimus Dei, diligitur a Domino, et uult dilectionis eius in se scire rationem. Dominusque respondit, Esau et Iacob de una stirpe generatos, hoc est, uitia atque uirtutes ex uno cordis fonte procedere: dum ex arbitrii libertate in utramque partem ut uolumus, declinamus; sed priora nascuntur uitia per infantiam, pueritiam, iuuentutem, que postea etas firmior corripit atque supplantat. Maior frater hispidus est et sanguinarius : 946 uenationibus, siluis et bestiis delectatur. Minor leuis et simplex, et innocenter habitans domum. Deus fines Idumee, hoc est, terrene  et sanguinarie ponit in solitudinem, et nichil de terra crescere sinit et esse perpetuum. Quod si impudens malitia ea que sunt Dei sermone destructa, rursum edificare nitatur, Dominus se eorum que instaurantur a uitiis, aduersarium profitetur. Et postquam fuerint hostilium terminorum cuncta subuersa: tunc [b 1Kb] oculos possumus uidere Isrelis, et sanctos quosque dicere: Magnificetur Dominus in terminis eorum, qui mente conspiciunt Deum . Porro dilectio et odium Dei uel ex prescientia nascitur futurorum, uel ex operibus: alioquin nouimus quod omnia Deus diligat, nec quidquam eorum oderit que creauit; sed proprie eos sue uindicet caritati, qui uitiorum hostes sunt et rebelles. Et econtrario illos odit, qui a Deo destructa cupiunt  rursum exstruere. Odisse autem Deus dicitur: ut flere, ut dolere, ut irasci: ut quando audimus odium eius in malos, ea que Deum intelligimus odisse, fugiamus.

 Filius honorat patrem, et seruus dominum suum: si ergo pater ego sum, ubi honor meus est? et si dominus ego sum, ubi est timor meus? dicit Dominus exercituum. LXX: Filius glorificat patrem, et seruus dominum suum timebit. Et si pater ego sum, ubi est gloria mea? Et si dominus ego sum, ubi est timor meus? dicit Dominus omnipotens. Licet priusquam nasceremini, in Iacob quasi filios amare uos  ceperim: tamen eligite quo me uocabulo nominetis, aut pater sum uester, aut dominus. Si pater, debitum patri honorem reddite, et dignam parente offerte pietatem. Si dominus, cur me contemnitis? cur dominum non timetis? Loquitur autem ad eos qui sub Zorobabel et Iesu filio Iosedec, et Ezra sacerdote, et Neemia, de captiuitate Babylonia sunt reuersi , exstructoque altari, necdum templum edificauerant, nec muros exstruxerant ciuitatis, et nichilominus in peccatis pristinis permanebant, Deum nec amore, nec timore uenerantes. Quod autem gloriam diximus, uel honorem, et apud Grecos , et apud Hebreos 947 CHABOD , unum uerbum est; sed nos pro Latine lingue proprietate, honorem posuimus. Nam et in Euangelio ubi loquitur Dominus,  et Saluator: Pater, uenit hora, clarifica Filium tuum, ut Filius tuus clarificet te , apud Grecos legitur, id est, glorifica. Quem locum plerique Latinorum honorifica, interpretati sunt. Simulque consideremus, quod filius ac seruus in Scripturis sanctis uoluntate fiat, non necessitate nature. Qui enim spiritum adoptionis acceperit, in filium Dei uertitur: qui autem spiritum seruitutis in timorem, Dei seruus efficitur . uult itaque primum Deus, ut filii eius simus, et bonum uoluntate faciamus: si hoc consequi uolumus, ut saltem seruos nos habeat, et a malis per suppliciorum formidinem recedamus. Legimus in malam partem filios: Eramus filii ire, et filii gehenne , quos Pharisei, mari terrisque circuitis, dignos genuere  tormentis . Et Iudas proditor, filius perditionis appellatur ; et in octogesimo octauo psalmo de Domino scribitur: Filius iniquitatis non apponet nocere ei . In Osee quoque filii fornicationis uocantur, qui sunt de matre meretrice generati, de qua scriptum est: Fornicata est mater uestra . Et in Euangelio Iudei filii diaboli sugillantur: uos de patre diabolo nati estis, et desideria patris uestri uultis facere . In bonam partem filios legimus, ut filios Dei: Quotquot eum receperunt, dedit eis potestatem filios Dei fieri . Et filios sapientie, Euangelio proclamante: Iustificata est sapientia, a filiis suis : Et filios Abraham: Amen amen dico uobis, potest Deus de lapidibus istis suscitare  filios Abraham . Et filios Apostoli: Filioli mei, quos iterum parturio, donec Christus formetur in uobis , et multa istiusmodi. Filius ergo honorat, siue clarificat patrem, iuxta illud quod scriptum est: Sic luceat lux uestra coram hominibus: ut uideant uestra [a 1Kb] opera, et glorificent Patrem uestrum qui est in celis . Seruus quoque honorat dominum suum non eadem caritate qua filius; sed subauditur, honorat filius patrem, seruus dominum suum; et tamen Deus omnipotens sciens differentiam filii et serui, et a filio gloriam, a seruo timorem expetit: Principium enim  sapientie timor Domini , ut de timore seruorum, 948 ad filiorum gloriam transeamus.

 Ad uos, o sacerdotes, qui despicitis nomen meum, et dixistis: In quo despeximus nomen tuum? Offertis super altare meum panem pollutum, et dicitis: In quo polluimus te? in eo quod dicitis, mensa Domini despecta est. LXX: uos, sacerdotes, qui despicitis nomen meum, et dixistis: In quo despeximus nomen tuum? Offerentes ad altare meum panes pollutos, et dixistis: In quo polluimus ipsos? in eo quod dicitis, mensa Domini despecta est ÷ et que superposita sunt, despexistis ÷ Quod autem sequitur: Et que superposita sunt despexistis, obelo prenotauimus, quia in Hebraico non habetur, et de sequentibus additum est. Ad uos, igitur, o sacerdotes, qui despicitis nomen  meum, iste sermo dirigitur: qui reuersi de Babylone, metu preterite seruitutis, debueratis ad Dominum plena mente conuerti: et non solum hoc non facitis, sed imitantes Cain, superbis contra Deum uocibus respondentes, sciscitamini ab eo quem occulta non fallunt, et dicitur: In quo despeximus nomen tuum ? ut dissimulationis impudentia, uulnus conscientie protegatis. uultis ergo scire in quo despexeritis nomen meum? Offertis super altare meum panem pollutum: panes uidelicet propositionis, quos iuxta traditiones Hebraicas, ipsi serere, ipsi demetere, ipsi molere, ipsi coquere debebatis: et nunc sumitis quoscumque de medio, et uoce temeraria respondetis, et dicitis, in quo polluimus eos, siue te? Dum enim sacramenta uiolantur, ipse cuius sunt sacramenta  uiolatur. Hoc autem quod sequitur: In eo quod dicitis, mensa Domini despecta est, possumus ita interpretari: Quod reuersi de Babylone, necdum templo edificato, manentes in casulis, et in ruinis urbis antique, altare tantum exstruxerant, non eiusdem glorie, cuius pristinum fuerat, et putabant deesse religionis sanctimoniam, quia deerat edificationis ambitio. Tenues lineas duximus, quibus imprimenda est explanatio spiritualis. Corripit sermo diuinus episcopos, atque presbyteros et diaconos negligentes, siue quoniam genus sacerdotale et regale sumus, omnes qui baptizati in Christo, Christi censentur [Al. censemur] nomine, cur despiciant nomen Dei: et interrogantibus, 949 in quo despexerint nomen eius, causas monstrat offense: Offertis,  inquit, super altare meum panem pollutum. Polluimus panem, id est, corpus Christi, quando indigni accedimus ad altare, et sordidi mundum sanguinem bibimus, et dicimus, mensa Domini despecta est; non quod hoc aliquis audeat dicere, et quod impie cogitat scelerata uoce, proferre; sed opera peccatorum despiciunt mensam Dei. Possumus et aliter dicere: Doctor Ecclesie qui spiritualem conficit panem, et eum populis diuidit, si uel propter humanam gloriam, uel lucra seculi que gloriam consequuntur, loquatur in populis et diuitibus blandiatur, et honoret peccatores, et iuxta Iacobum suscipiat  eos, qui cum annulis aureis ad se ueniunt , et pauperes sanctos repellat, nomen Dei despicit, et panem polluit doctrinarum, et in ipsum Deum iacit contumelias, mensam Scripturarum eius mensis idolorum secularisque doctrine putans esse communem.

 Si offeratis cecum ad immolandum, nonne malum est? Et si offeratis claudum et languidum, nonne malum est? offer illud duci tuo, si placuerit ei, aut si susceperit faciem tuam, dicit Dominus exercituum. LXX: Quia si offeratis cecum in sacrificium, nonne malum est? Et si offeratis claudum et languidum, nonne malum est? offer illud duci tuo, si susceperit te, si acceperit faciem tuam, dicit Dominus omnipotens. De diuersitate uictimarum, et que uel offerri debeant, uel non offerri, in Leuitico plenius discimus  . Reuersi itaque de Babylone sacerdotes et Leuite, ianitores atque cantores, et Nathinnei seruique Salomonis, quorum Ezras scribit , illicitas Deo uictimas offerebant, cecas uidelicet et claudas, ac uaria debilitate confectas ; hoc est enim quod dicit languidum, uno cuncta sermone comprehendens. Si istiusmodi, inquit, duci tuo offeres munera, nonne respueret? nonne sibi factam putaret iniuriam? et hoc audetis offerre Deo, quod dare hominibus non audetis? Longum est nunc omnium uictimarum aperire mysteria: de his tantum loquar que presenti capitulo continentur. Ceca est anime uictima, que non illustratur Christi lumine, nec habet oculum de Euangelio contuentem . 950 Clauda est rogantis  oratio, que duplici mente accedit ad precandum, et audit cum populo Iudeorum: Usquequo claudicatis utroque pede ? Et languida, et omni infirmitate cooperta, que non habet Christi Dei uirtutem, Deique sapientiam. Istiusmodi preces, que sine lumine ueritatis sunt, et non habent sapientie firma uestigia, et debilitatibus uariis contabescunt, si offerantur Ecclesiarum principi, aut cuilibet erudito sapientique doctori, nonne repudiabuntur, et in contumeliam eius recident, qui talia est ausus [a 1Kb] offerre?

 Et nunc deprecamini uultum Dei ut misereatur uestri: de manu enim uestra factum est hoc, si quomodo suscipiat facies uestras, dicit Dominus exercituum. Quis est in uobis qui claudat ostia, et incendat  altare meum gratuito? LXX: Et nunc deprecamini faciem Dei uestri, et rogate eum: in manibus uestris facta sunt hec, si suscipiam ex uobis facies uestras, dicit Dominus omnipotens: quia et in uobis claudentur ostia, et non succendetur altare meum gratis. Multum in hoc loco Septuaginta interpretes ab Hebraica ueritate discordant: et necesse est, ubi diuersa est interpretatio, ut diuersus et sensus sit. Quia obtulistis claudas et cecas et debiles uictimas, uos enim hec que dixi uniuersa fecistis: agite penitentiam, si quo modo misereatur uestri Deus:  nullus enim in uobis usque ad extremum ministerium, non dico pontifex, non sacerdos, non Leuita, non cantor, sed nec ianitor quidem, et is qui ignem supponit altari ad cremandum holocausta, qui non a me mercedem accipiat laboris sui. Hoc autem dicens, decimas significat omnium frugum, que offeruntur a populis. Ex quo ostenditur, acceptiorem esse Domino seruitutem, que mercedem in presentiarum non postulat. Unde et Apostolus gratis predicat Euangelium ; et nocte et die manibus suis laborat, ne cui oneri sit et hanc gloriam suam gratuite predicationis in gentibus, nequaquam euacuandam esse testatur . Porro LXX alium multo suggerunt sensum: O sacerdotes, qui hostias debiles immolatis, conuertimini ad penitentiam,  et uultum Domini deprecamini et orate pro operibus manuum uestrarum. Quod autem infert: Si 951 suscipiam ex uobis facies uestras, nescio an conueniat exhortationi penitentie. Nemo enim dicit, ora me, et non parcam tibi. Sequitur: In uobis claudentur ostia, Patris uidelicet, et Filii, et Spiritus sancti. Unde Saluator loquitur: Ego sum ostium . Siue aliter: Non uobis aperientur ostia Scripturarum, nec perspicere poteritis sancta sanctorum, nec Domini sacramenta cognoscere; nec succendere thymiama eius ad altare: quia orationes uestre ad illum non peruenient. Et hoc quod dicitur , et nos interpretati sumus gratuito: qui hanc sequuntur intelligentiam quam nunc exponimus, uertunt in gratiam, ut uidelicet gratiam non habeant  altari Domini seruiendi.

 Non est mihi uoluntas in uobis, dicit Dominus exercituum, et munus non suscipiam de manu uestra: ab ortu enim solis usque ad occasum magnum est nomen meum in gentibus, et in omni loco sacrificatur, et offertur nomini meo oblatio munda, quia magnum est nomen meum in gentibus, dicit Dominus exercituum. Et uos polluistis illud, in eo quod dicitis: Mensa Domini contaminata est, et quod super ponitur, contemptibile est cum igne qui illud deuorat. Et dixistis: Ecce de labore, et exsufflastis illud, dicit Dominus exercituum. Et intulistis de rapinis claudum, et languidum, et intulistis munus: numquid suscipiam illud de manu uestra? dicit Dominus. LXX: Non est uoluntas mea in uobis, dicit Dominus omnipotens,  et sacrificium non suscipiam de manibus uestris, quia ab ortu solis usque ad occasum nomen meum gloriosum est in gentibus: et in omni loco incensum offertur nomini meo, et sacrificium mundum, quia magnum est nomen meum in gentibus, dicit Dominus omnipotens. uos autem contaminastis illud, in eo quod dicitis, mensa Domini polluta est, et qui superponuntur despecti sunt cibi eius, et dixistis, [b 9Kb] hec de afflictione sunt, et exsufflastis ea, dicit Dominus omnipotens. Et inferebatis rapinas, et clauda 952 et debilia, et offferebatis sacrificium: si suscipiam ea de manibus  uestris, dicit Dominus omnipotens? Regula Scripturarum est: Ubi manifestissima prophetia de futuris texitur, per incerta allegorie non extenuare que scripta sunt. Ergo proprie nunc ad sacerdotes Iudeorum sermo fit Domini, qui offerunt cecum et claudum, et languidum ad immolandum; ut sciant carnalibus uictimis spirituales uictimas successuras. Et nequaquam taurorum hircorumque sanguinem; sed thymiama, hoc est, sanctorum orationes Domino offerendas, et non in una orbis prouincia Iudea, nec in una Iudee urbe Ierusalem; sed in omni loco offerri oblationem, nequaquam immundam, ut a populo Isrel; sed mundam, ut in [a 68Kb] ceremoniis Christianorum. Ab ortu enim solis usque ad occasum magnum est nomen Domini in gentibus, dicente  Saluatore: Pater, manifestaui nomen tuum hominibus . Cumque, inquit, nomen meum magnum in gentibus sit futurum, o uos principes Iudeorum, polluistis illud atque polluitis. Sic enim futurorum texit uaticinium, ut presens tempus non deserat. Propterea autem, o sacerdotes et principes Iudeorum, in omni loco mihi offertur oblatio munda, et magnum est nomen meum in gentibus, quia dicitis mensa Domini contaminata est, et quod superponitur, contemptibile est cum igne qui illud deuorat. Reuersus de Babylone populus, altare tantum fortuitis et impolitis lapidibus, iuxta Ezre librum exstruxerunt , absque templo, absque urbis edificiis, absque exstructione murorum, et putabat minorem esse cultum religionis, quia  templi ornatus deerat. Ad quos Dominus loquitur: Pollutum putatis altare, et holocausta ac uictimas que supra imponuntur: ignem quoque qui uictimas deuorat, esse pollutum; nec intelligitis omnipotentem Deum, non aurum, gemmasque, et hostiarum multitudinem querere, sed offerentium uoluntates. 953 Qui autem arbitrantur non altare, sed mensam debere intelligi, in qua panes ponebantur, quomodo hoc interpretari possint quod sequitur, cum igne qui illud deuorat, omnino non uideo: neque enim ignis deuorat panes propositionis, quos semper nouos [Al. nouis] pro ueteribus commutabant, et ablati cedebant in usus sacerdotum . Aut certe ita intelligendum: Polluistis nomen meum in eo quod dicitis: quid prodest si offeramus optima?  qualiacumque fuerint que offeruntur, igne sunt deuoranda. Fructus autem altaris ignis est, cibusque ignis hostie uel holocausta. Nec sufficit prioris sermonis impietas, sed etiam hoc dixistis: Ecce  de labore, et exsufflastis illud, dicit Dominus exercituum. Cuius orationis hic sensus est: Dixistis, de captiuitate reuersi sumus, hostibus prede fuimus, multum in longo itinere laborauimus, pauperes sumus, quidquid habere potuimus, uie labore consumptum est: qualiacumque habemus, offerimus; et hec dicendo exsufflastis uestra sacrificia, id est, exsufflatione mea digna fecistis: siue ut in Hebreo legi potest: Et exsufflastis me hec dicendo; non sacrificio, sed mihi cui sacrificabatis, fecistis iniuriam. Quamobrem nequaquam suscipiam illud de manu uestra, dicit Dominus omnipotens. Quidam putant hoc quod ad Iudeos specialiter dicitur, eo quod uictime eorum immunde sint atque pollute, et sacrificium transferatur ad gentes, intelligi debere super  Ecclesie sacerdotibus, qui negligenter offerunt uictimas Domino. Quod si recipimus: ergo ab Ecclesia rursum ad aliam religionem uictime transferende sunt. [b 1Kb] Et quomodo Legi Euangelium, sic rursum Euangelio ea que non sunt futura, succedent. Mensam quoque Domini contaminatam ad sanctas Scripturas referunt, si aliter quam scripte sunt, intelligantur.

 Maledictus dolosus qui habet in grege suo masculum, et uotum faciens immolat debile Domino. Quia rex magnus ego sum [uulg. tacet sum], dicit Dominus exercituum, et nomen meum horribile in gentibus. + [c 1Kb] Et nunc ad uos mandatum hoc, o sacerdotes: Si nolueritis audire, et si nolueritis ponere super cor, ut detis gloriam nomini  meo, ait Dominus exercituum: mittam in uos egestatem, et maledicam benedictionibus 954 uestris et maledicam illis, quoniam non posuistis super cor. LXX: Et maledictus qui erat potens, et habebat in grege suo masculum, et uotum eius super eo, et immolat debile Domino: quia rex magnus ego sum, dicit Dominus omnipotens, et nomen meum illustre in gentibus. Et nunc mandatum hoc ad uos, o sacerdotes, si non audieritis, et si non posueritis cor uestrum, ut detis gloriam nomini meo, dicit Dominus omnipotens: mittam super uos maledictionem, et maledicam benedictioni uestre, et maledicam ei ** et dissipabo benedictionem uestram ÷ et non erit uobis; quia uos non ponitis in cor uestrum. Hoc quod scriptum est, et dissipabo benedictionem uestram, a LXX additum est, et in Hebraico non habetur.  Quidquid potest in excusationem peccati sui humanus animus inuenire, et falsa se satisfactione defendere, hoc preuidens sermo diuinus corripit atque condemnat. Et est sensus, quia offertis cecum  et claudum et languidum, et hoc ipsum non de uestro, sed de rapinis, et spoliis fletibusque miserorum, et insuper dicitis, de labore et paupertate offerimus quod habemus: propterea ego dico generaliter, ut uos arguat propria conscientia. Certe obtenditis paupertatem et captiuitatis iniuriam, et tenuitatem rei familiaris: audite quod infero: Maledictus dolosus qui habet in grege suo masculum, et uotum faciens immolat debile Domino. Si non habes masculum, nichil tibi nocet maledictio. Hec autem dicendo, ostendit eos habere que optima sunt, et offerre que mala sunt. Ad uos igitur, o sacerdotes, hoc mandatum est, fecistis quod impium est in contemptum mei. Sed quia malo penitentiam peccatoris, quam mortem, etiam nunc dico: Si me audire  nolueritis, nec intelligere, ut detis nomini meo gloriam, quod est horribile in gentibus, ueram in uos mittam penuriam, ut nequaquam mentientes; sed omnium rerum coacti egestate, dicatis uos non habere optima, que offeratis. Et maledicam, inquit, benedictionibus uestris, hoc est, his que nunc meis benedictionibus possidetis: siue quidquid a uobis benedicetur [Al. benedicitur], a me maledictum erit. Et maledicam illis, subauditur benedictionibus uestris; quoniam noluistis intelligere que dicuntur; hoc est enim quod dicitur: non posuistis super cor. 955 Possumus maledictum et dolosum accipere populum Iudeorum, qui cum haberet in grege suo masculum Dominum Saluatorem, et immaculatum agnum, qui tollit peccata mundi , et omnium prophetarum  uaticinatione commonitus, ut immolaret atque susciperet arietem, qui herebat [a 1Kb] ex cornibus in uirgulto Sabec , hoc facere noluit; sed immolat debile Domino, crucifigens Saluatorem, et eligens Barabbam latrocinii et seditionis auctorem , qui iuxta mysticos intellectus refertur ad diabolum: illisque comtemnentibus, et preferentibus diabolum Saluatori, nomen Christi horribile est in gentibus, que passionem Domini susceperunt, et eum formidoloso honore uenerantur. De nobis quoque dici potest: Si creati a Deo sapientes, habentesque naturam sacris congruam disciplinis, nostrum negligamus ingenium, et nos dedamus uitiis atque luxurie, et habentes masculum, immolemus debile Domino. Debilis autem est, et maculata nostra  oratio, quando ira, inuidia, inimicitiis, et alia animi perturbatione corrumpitur: si offerentes munus ad altare, et recordati quod aliquid frater noster habeat aduersum nos, non ante pergimus, et satis ei facimus . Unde et Apostolus precipit: uolo [b 1Kb] ergo uiros orare in omni loco, leuantes sanctas manus sine ira et disceptatione . Pastorque cogitationum nostrarum atque uirtutum sensus est, de quo in centesimo secundo Psalmo  dicitur: Benedic, anima mea, Domino, et omnia que intra me sunt nomini sancto eius. Qui si gregem suum bene rexerit, impletur in eo illa benedictio: Benedicta armenta  boum tuorum, et greges ouium tuarum . Sin autem habens naturaliter masculum, id est, forte, rigidum ac robustum, immolet leue uel nimia mollitia femineum atque lasciuum, uel diuersis anime perturbationibus debile atque corruptum, sentiet in se completum esse quod scriptum est: Potentes potenter tormenta patientur . Et: Cui plus dederint, plus exigent ab eo . Unde proprie sacerdotibus dicitur, quod si audire noluerint, et corde retinere, ut dent gloriam nomini Domini per bonam 956 conuersationem ; sed econtrario nomen illius propter eos maledicatur in gentibus, mittat in illos egestatem bonorum omnium, et benedictiones eorum, uertat in maledictionem. Qui sanitate abutuntur in libidinem, et diuitias  uertunt in luxuriam, bonamque famam sordida conuersatione deturpant, hi benedictiones Dei mutant in maledictionem. uel certe, quia ad Sacerdotes proprie mandatum est, uertuntur benedictiones eorum in maledictionem, quando non benedicunt sanctis ex uero cordis affectu, sicut Isaac Iacob, et Iacob patriarchis, et Moyses duodecim tribubus , sed per dulces sermones et benedictiones decipiunt corda innocentium , et qui inique agunt benedicuntur ab eis, adulanturque peccatoribus dummodo diuites sint atque eorum uitiis blandiuntur, de quibus dicitur: Populus meus, qui beatos uos dicunt, seducunt uos, et semitas pedum uestrorum supplantant .

 Ecce ego proiiciam uobis branchium, et  dispergam super uultum uestrum stercus solemnitatum uestrarum, et assumet uos secum. Et scietis quia misi ad uos mandatum istud [Al. uestrum], ut esset pactum meum cum Leui, dicit Dominus exercituum. LXX: Ecce ego separabo uobis humerum, et dispergam uentriculum super faciem uestram, uentriculum solemnitatum uestrarum, et suscipiam uos simul: et cognoscetis, quia ego misi ad uos mandatum hoc, ut esset testamentum meum ad Leuitas, dicit Dominus omnipotens. Quia ad sacerdotes loquitur: Proiiciam, inquit, in facies uestras, ea que sanctiora putatis in Lege, et uobis a Deo pro uirtutum munere ex hostiis condonata: Brachium, pro quo LXX humerum interpretati sunt, id est, armum animalis dextrum. Et dispergam, inquit, id est, uentriculum; siue iuxta Hebreos,  stercus, id est, PHARES , , pro eo quod continet, id quod continetur appellans, et [c 1Kb] armum enim et pectusculum, et linguam, et uentriculum, et ea que in Leuitico describuntur, accipiebant ex hostiis sacerdotes . Que omnia pro peccatis eorum se abiicere, et in facies sacerdotum mittere contestatur , ut scilicet tales sint qui offerunt, qualia et illa 957 que offeruntur. Et assumet uos, inquit, secum, id est, stercus solemnitatum uestrarum, ut fetentes facies putida stercoris commixtione turpentur, et ex eo quod uos abiicio, intelligatis ipsum esse me,  qui quondam elegi patrem uestrum Leui, et per Leui Aaron, et uobis sacerdotii gloriam condonaui, ut esset pactum meum siue testamentum cum Leui, et eterno mihi sacerdotio ministraret. Notandum, quod BRITH  uerbum Hebraicum, Aquila , id est, pactum interpretatur. LXX: semper , id est, testamentum, et in plerisque Scripturarum locis, testamentum non uoluntatem defunctorum sonare, sed pactum uiuentium. uoluit autem Deus, et omnes quidem homines, sed precipue sacerdotes, maculam non habere, et siue humerum, siue brachium ornare bonis operibus. In pectusculo significatur bona conscientia: in lingua, sancta confessio: ut quod corde credimus ad iustitiam, ore confiteamur in salutem . In uentriculo quoque  nichil habere mortiferum; sed quod nostram uitam sustentet ac uegetet: nisi enim cibi in uentriculo concoquantur, et eorum succo corpus irrigetur, attenuatum uiribus caret, et fertur in mortem. Nos autem omnia in contrarium uertimus, ut proiiciat nobis Dominus brachium, siue separet opera nostra a sanctorum operibus, et quibus preceptum est ungere caput nostrum , et lauare faciem a peccatorum sordibus ieiunantes, et reuelata facie gloriam Domini contemplari , nunc dicimus: Confusio uultus mei operuit me , et iuxta Cain concidit facies nostra , nec possumus illud implere quod preceptum est: Leuate oculos uestros et uidete ; sed stercore uitiorum habemus litas facies atque pollutas, et dicimus: Putruerunt  et corrupte sunt cicatrices mee, a facie insipientie mee . Unde omnia ista in stercus uersa sunt, dicente Scriptura: Et assumet uos secum stercus, uidelicet quo lite sunt facies nostre, qui debueramus pleni ac mundi uenire in solemnitatibus Dei, et uel carnes agni comedere calciati , uel expletis septem hebdomadibus, fructus operum nostrorum offerre Deo  uel in tabernaculis huius seculi uiuere transeuntes, 958 et dicere: Aduena sum ego et preregrinus, sicut omnes patres mei . Et quia pro eo quod nos uertimus: assumet uos secum stercus, interpretati sunt Septuaginta, et assumam uos simul, subiicitur intelligentia, quod postquam turpidutine, et ignominia cooperti fuerint sacerdotes, et intellexerint  peccatum suum, et egerint penitentiam, tunc assumantur a Domino, et huic sensui conuenire quod sequitur: Et cognoscetis quia ego miserim ad uos mandatum hoc. Sed superior mihi uera uidetur interpretatio, ne inter uerba comminationis, uerba posuerit blandientis, maxime cum et ea que sequuntur, Dei indignationem sonent.

 Pactum meum fuit cum eo uite et pacis, et dedi ei timorem, et timuit me, et a facie nominis mei pauebat. Lex ueritatis fuit in ore eius, et iniguitas non est inuenta in labiis eius: in pace et in  equitate ambulauit mecum, et multos auertit ab iniquitate. Labia enim sacerdotis custodient scientiam, et Legem requirent ex ore eius, quia angelus Domini exercituum est. LXX: Testamentum meum fuit cum eo uite et pacis, et dedi ei [a 17Kb] timorem ut timeret me, et a facie nominis mei formidaret. Lex ueritatis [Al. ueritas] fuit in ore eius, et iniquitas non est inuenta in labiis eius. In pace dirigens ambulauit mecum, et multos conuertit ab iniquitate. Quoniam labia sacerdotis custodient scientiam, et lex requiretur ex ore eius: quia angelus Domini omnipotentis est. Describitur ex persona Dei, perfecti officium sacerdotis, qualis esse debeat, et qualem eum esse uoluerit, qui esse precepit. Supra enim dixerat: Ut esset pactum meum cum Leui, dicit Dominus exercituum;  et per Leui patriarcham peruenit ad posteros, Aaron et Eleazarum, Phinees et ceteros, qui de eius stirpe generati sunt: nunc in fine ait: Irritum fecistis pactum Leui, dicit Dominus exercituum. Ex quo perspicuum est, omne quod dicitur per Leui, ad sacerdotes et specialiter ad pontificem pertinere. Legimus in Numeris de Phinees, qui Zamri cum scorto Madianitide pugione percussit: Phinees filius Eleazar, filii Aaron sacerdotis, requiescere fecit furorem meum a filiis Isrel, quoniam emulatus est zelum meum contra eos, et non perdidi filios Isrel in zelo meo, 959 sic dicens: Ecce ego dabo [uulg. do] ei testamentum pacis, et erit ipsi et semini eius post eum testamentum sacerdotii sempiterni: pro eo quod zelatus est Deo suo, et exorauit pro filiis Isrel . uite autem testamentum, siue pactum, non huius arbitremur que nobis cum bestiis et cunctis animantibus communis est, sed illius que dicit: Ego sum uita . Etenim uita nostra cum Christo abscondita est in Deo : de quo possumus dicere, quod et ipse pax nostra sit, Apostolo confirmante: Ipse enim est pax nostra . Dedit ergo Dominus Leui, et per eum posteris eius, ut timerent eum: Principium enim sapientie timor Domini , et a facie eius formidarent, siue subtraherent se atque contraherent, mentis formidinem horrore corporis indicantes, iuxta illud quod scriptum est: Super quem requiescam, nisi super humilem et quietum et trementem uerba mea ?  Lex ueritatis fuit in ore eius, hoc est, doctrina [b 1Kb] populorum, que in sacerdote nullo debet mendacio deturpari; sed tota de ueritatis fonte procedere. Et iniquitas non est inuenta in labiis eius, ut imitetur Dominum suum, de quo dicitur: Qui peccatum non fecit, nec dolus inuentus est in ore eius . In pace et in equitate ambulauit mecum, ut et ipse in se pacem habeat, et ceteros pacificet, nulliusque personam accipiat in iudicio, et idcirco ambulet cum Deo, sicut ambulauit Enoch, qui translatus est [c 1Kb] ad Dominum, et non inueniebatur ; Et multos auertit ab iniquitate. Qui sacerdos est, et non corripit delinquentes, sacerdotis officium preterit. Labia sacerdotis custodient scientiam: non dixit, proferent, sed, custodient, ut loquantur in tempore, dentque conseruis cibaria in tempore suo, Et legem requirent ex ore eius. In Aggeo hoc idem scribitur: [a 1Kb] Interrogate sacerdotes legem Domini . Ad sacerdotis pertinet disciplinam interrogatam respondere de lege. Qui si ignorantiam in ceteris diligentem, in Scripturis sanctis obtenderit negligentem, frustra iactat dignitatem, cuius opera non exhibet. Hoc est quod apostolus Paulus scribit ad Titum: Ut potens sit exhortari in doctrina sana, et contradicentes reuincere . Et ad Timotheum: 960 Quoniam ab infantia sacras  litteras nosti, que te possint instruere ad salutem, ut peccantes coram omnibus arguas . Sequitur: Quia angelus Domini exercituum est. Exponit nomen suum Ezras sacerdos Dei, hoc est, Malachi, quod angelus Domini interpretatur; angelus autem, id est, nuntius, sacerdos Dei uerissime dicitur, quia Dei et hominum sequester est, eiusque ad populum nuntiat uoluntatem: et idcirco in sacerdotis pectore rationale est , et in rationali doctrina et ueritas ponitur, ut discamus, sacerdotem doctum esse debere, et preconem dominice ueritatis. Quidam hoc quod ad Leui et per Leui ad sacerdotes dicitur, falso putant intelligendum esse de Christo, non respicientes ea que sequuntur, persone Christi esse contraria.

  uos autem recessistis de uia, et scandalizastis plurimos in lege: irritum fecistis pactum Leui, dicit Dominus exercituum. Propter quod et ego dedi uos contemptibiles, et humiles omnibus populis, sicut non seruastis uias meas, et accepistis faciem in lege. LXX: uos autem declinastis de uia mea, et infirmos fecistis multos in lege, corrupistis testamentum Leui, dicit Dominus omnipotens. Et ego dedi uos contemptibiles, et dissolutos in omnes gentes, pro eo quod non custodistis uias meas, sed accipiebatis personas in lege. Hec ad Christi non pertinere personam, nec ad eos qui illius cultui dedicati sunt, etiamsi ego taceam prudens lector intelligit. Et est sensus: Ego uos uolui facere que priori capitulo continentur, et de quibus per Moysen in Deuteronomio sum locutus:  Date Leui doctrinam eius, et ueritatem uiro iusto , et reliqua: uos autem recessistis de uia recta, siue declinastis, dicente me: Non declines neque ad dextram, neque ad sinitram ; et infirmos fecistis multos in lege, siue scandalizastis, ut Aquila et Symmachus uerterunt. Declinare ad dextram, est abstinere a cibis quos Deus creauit ad utendum: condemnare nuptias, et in illud incurrere, quod in alio loco scriptum est: Ne sis iustus multum . Ad sinistram diuertere, est cum quis luxurie se tradit et libini, et scandalizat multos in lege: cui melius est, ut mola  961 asinaria ligetur circa collum, et in mare precipitetur, quam scandalizet unum de minimis. Infirmos autem faciunt multos, qui cum credentes in Christo fidei robur acceperint, infirmari eos faciunt negligentia conuersationis sue, quibus rectissime dicitur: Irritum fecistis pactum Leui, pactum uite et pacis, et cetera, que pertinere ad officium diximus sacerdotis. Quam ob causam, et ego, inquit, dedi uos contemptibiles et humiles omnibus populis, ut uos contemnerent, et pro honore et gloria, quasi deiectos humilesque calcarent: Sicut non seruastis uias meas, et accepistis faciem in lege. Inter omnia peccata Leui, siue eorum qui ex Leui sunt, sacerdotum Dei, illud et ultimum et maximum ponitur, quare accipiant faciem in lege, ut non causas, sed personas  considerint, iustumque pauperem despicientes, iniquos diuites suscipiant et honorent. Ad quos in octogesimo primo psalmo dicitur: Usquequo iudicatis iniquitatem, et facies peccatorum sumitis ? et Paulus ad Galatas: Deus, inquit, personam hominis non accipit . Pleniusque apostolus Iacobus hoc peccatum arguit, atque condemnat . Quidquid autem priori populo dicitur, etiam nobis dictum putemus ut cautiores recedamus a uitiis, et faciem non suscipiamus in lege, nec qui sumus cultores Dei, ueritati mendacium preferamus.

 Numquid non Pater unus omnium nostrum? Numquid non Deus unus creauit nos? Quare ergo despicit unusquisque nostrum fratrem suum, uiolans pactum patrum nostrorum? Transgressus est Iuda,  et abominatio facta est in Isrel, et in Ierusalem: quia contaminauit Iuda sanctificationem Domini, quam dilexit, et habuit filiam Dei alieni. Disperdet [Al. disperdat] Dominus uirum qui fecerit hoc, magistrum et discipulum de tabernaculis Iacob, et offerentem munus Domino exercituum. LXX: Nonne Pater unus omnium uestrum? Nonne Deus unus creauit uos? Quare reliquistis unusquisque fratrem suum, ut abominabile faceret testamentum patrum uestrorum. Derelictus est Iudas, et abominatio facta est in Isrel, et in Ierusalem, quia contaminauit Iudas sancta Domini, in quibus dilexit, et adinuenit deos alienos. Disperdat Dominus hominem qui facit hec, 962 donec exturbetur de tabernaculis Iacob, et de his, qui offerunt sacrificium Domino omnipotenti. Antequam de presenti capitulo disputemus,  Hebreorum est ponenda traditio, immo Scripture ueritas explicanda. Legimus in uolumine, quod Ezre titulo prenotatur, ex persona ipsius Ezre loquentis: Accesserunt ad me principes, dicentes: Non est separatus populus Isrel, et sacerdotes et Leuite a populis terrarum, et de abominationibus eorum, Chananei uidelicet, et Ethei, et Pheresei, et Iebusei, et Ammonitarum, et Moabitarum, et Aegyptiorum, et Amorrheorum. Tulerunt enim de filiabus eorum sibi, et filiis suis, et commiscuerunt semen sanctum cum populis terrarum. Manus etiam principum et magistratuum fuit in trangressione hac prima. Cumque audissem sermonem  istum, scidi pallium meum et tunicam, et euelli capillos capitis mei et barbe, et sedi merens  Et rursum in consequentibus: Inuentique sunt de filiis sacerdotum, qui duxerunt uxores alienigenas de filiis Iesu, filii Iosedec, et fratres eius, Maasia, et Eleazar, et Iarib, et Godolia, et dederunt manus suas, ut eiicerent uxores suas, et pro delicto suo arietem de ouibus offerrent . In fine quoque capituli post enumerationem eorum, qui uxores alienigenas acceperant [Al. acciperent], Scriptura commemorat: Omnes hi acceperunt uxores alienigenas: et fuerunt ex eis mulieres que pepererant filios. Reuersi ergo de captiuitate Babylonia, tam principes, et sacerdotes, ac Leuite, quam reliquus populus abiecerunt uxores suas Isrelitici generis, que paupertate  et iniuria longioris uie, et fragilitate sexus non ferentes [a 1Kb] laborem, confecte erant, et infirmitatem ac deformitatem corporum contraxerant: et cum alienigenis uel etate florentibus uel cultu corporum pulchrioribus, uel potentum ac diuitum filiabus matrimonia copularant. Corripit itaque eos Ezras propheta, et ad repudium nouarum coniugum prouocat, ut uxores quas dimiserant, recipiant: Nonne, inquit, pater unus Abraham omnium nostrum est? de quo in Isaia scribitur: Respicite in Abraham patrem uestrum, et in Saram, que genuit uos, quia unus erat, et uocaui eum . Nonne Deus unus creauit nos, qui ex Abraham nostrum 963 elegit genus? Quare ergo ueteres uxores contemnimus, et fratrum nostrorum abiicimus filias, ut relinquamus pactum  patrum nostrorum, et non ex Lege accipiamus uxores? Transgressus est Iuda (hec enim tribus reuersa est de Babylone cum sacerdotibus ac Leuitis, et abominatio facta est in Isrel, et in Ierusalem. Nequaquam in decem tribubus, que ab Assyriis tenebantur; sed in his [b 1Kb] qui ad Cyri regis imperium sub Zorobabel et Ezra, et Neemia de Babylonia sunt reuersi. Quia contaminauit Iuda sanctificationem Domini, quam dilexit, et habuit filiam Dei alieni, miscendo cum alienigenis semen Isrel, et gentilium; id est, ethnicorum filias, idolis seruientes, sumendo uxores. Quia igitur hoc fecerunt, prophete ad eos sermo dirigitur, et a peccato maledictionibus retrahuntur. Disperdat Dominus uirum qui fecerit hoc. Quam pulchre non abscidit errori ueniam, nec dixit,  maledicat Dominus ei qui fecit hoc; sed qui fecerit, in futurum tendens maledictionem, ut peccatores ad penitentiam prouocet. Doctorem, inquit, atque discipulum de tabernaculis Iacob, siue ille sacerdos sit, siue laicus, una maledictione ferientur, et non erit in eis pene diuersitas, in quibus peccata sunt paria. Et offerentem munus Domino exercituum: subauditur, disperdat Dominus et eum, qui pro huiuscemodi hominibus uoluerit ad altare munus offerre, quorum solum remedium est, non facere que fecerunt. Quidam hunc locum non intelligentes, nec scientes historie ueritatem, id quod ait: Nonne pater  unus omnium nostrum? de Abraham sic intelligunt, ut etiam gentium patrem Abraham esse commemorent, secundum illud quod scriptum est: Potest Deus de lapidibus istis suscitare filios Abrahe ? uel certe unum Deum Patrem affirmant iuxta illud quod in Deuteronomio legimus: Nonne iste ipse est Pater, qui possedit te, et fecit te, et creauit te ? Et rursum: Deum qui te creauit, reliquisti . Et alibi: Filios genui et exaltaui: ipsi autem reliquerunt me . Et in Psalmorum uolumine: Filii alieni mentiti sunt mihi: filii alieni inueterati sunt, et claudicauerunt a semitis suis . 964 Et ab hoc uno patre, qui peccauerunt, recedentes, multos uitiorum suorum patres fecere: Omnis enim qui facit peccatum, de diabolo natus  est. Idque quod sequitur: Quare despicit unusquisque nostrum fratrem suum, uiolans pactum patrum nostrorum, sic interpretati sunt, ut dicerent: Nos cunctos ab uno patre generatos, unum esse debere, et unum confessionis habere labium; sed postea per superbiam et edificationem turris contra Deum in multas linguas atque sententias esse diuisos . Ad eleemosynam quoque referunt, ut dicant: Despicere nos fratres nostros, quando non communicamus eis que a Deo ad sustentandam uitam accepimus. Et ad hoc transeunt, ut asserant fratrem nostrum, secundum Scripturas, dominum appellari, qui precepit Marie Magdalene, ut nuntiet fratribus suis, Dominum surrexisse , et loquitur in Psalmo: Narrabo nomen tuum fratribus meis, in medio Ecclesie  cantabo tibi . Deseruerunt ergo Iudei fratrem suum, et contaminauerunt pactum patrum suorum, quod Deus pepigerat ad Abraham, Isaac, et Iacob, ut in semine eorum, quod interpretatur Christus, benedicerentur omnes gentes. Hec uarie suspicantur, quia certam uiam non reperiunt. Denique et hoc quod sequitur iuxta LXX: Derelictus est Iudas, et abominatio facta est in Isrel, et in Ierusalem, sic edisserunt: Desertos esse Iudeos, quia blasphemauerunt Dominum Saluatorem, et sustinuisse quod scriptum est: Secundum multitudinem impietatum eorum expelle eos, quoniam irritauerunt te, Domine , ut in cunctas prouincias uagi, et profugi spargerentur. Contaminauerunt enim sancta Domini, pro Dei Filio diligentes, et adinuenientes  sibi deos alienos: Qui enim non recipit Filium, non recipit Patrem, qui misit eum . Et idcirco quia hoc fecerunt, tamdiu disperire donec humilientur, uel captiuitatis iniuria, uel ob conscientiam peccatorum: et proiiciantur de tabernaculis Iacob, ut destructo templo, atque altari, nequaquam apud eos offerantur hostie [Al. bestie]. Nec hac explanatione contenti  ad penitentem, intelligentiam transferunt, qui postquam Dominum confessus est, 965 si peccauerit, abominationem facit in Isrel, et in Ierusalem, in sensu uidente Deum, et in uisione  pacis. Polluit enim Christi mysteria, indigne accipiens corpus eius et sanguinem , pro eo quod dilexerit uitia, et adinuenerit sibi deos alienos, secundum numerum peccatorum habens numerum deorum. Iuxta apostolum Paulum: uoracium Deus uenter est , et secundum Petrum [Al. Iacobum]. A quo quis uincitur, ei subiicitur . Et qui hoc fecerit, exterminabitur [Al. exterminatur] de Ecclesia, et de tabernaculis Iacob, qui supplantat uitia atque peccata, donec humilietur in bonum suum, et offeratur pro eo uictima Domino omnipotenti.

 Et hoc rursum fecistis, operiebatis lacrymis altare Domini fletu, et gemitu [uulg. mugitu], ita ut non respiciam ultra ad sacrificium, nec  accipiam placabile quid de manu uestra. Et dixistis: quam ob causam? Quia Dominus testificatus est inter te et uxorem pubertatis tue, quam tu despexisti: et hec particeps tua, et uxor federis tui. Nonne unus fecit, et residuum spiritus eius est? et quid unus querit, nisi semen Dei? Custodite ergo spiritum uestrum, et uxorem adolescentie tue noli despicere. Cum odio habueris, dimitte, dicit Dominus Deus Isrel; operiet autem iniquitas uestimentum eius, dicit Dominus exercituum: custodite spiritum uestrum, et nolite despicere. LXX: Et hec que oderam, fecistis: operiebatis lacrymis altare Domini planctu et gemitu, de laboris adhuc dignum respicere sacrificium, aut suscipere acceptabile de manibus uestris. Et dixistis, propter quid? Quia Dominus testificatus est inter te et uxorem adolescentie tue, quam  tu reliquisti, et hec particeps tua, et uxor testamenti tui, et non alius fecit, et reliquie spiritus tui. Et dixistis: quid aliud preter semen querit Deus? et custodite in spiritu uestro, et uxorem adolescentie tue ne derelinquas: sed si odio habens dimiseris eam, dicit Dominus Deus Isrel, operiet impietus cogitationes tuas, dicit Dominus omnipotens: et custodite in spiritu uestro, et nolite derelinquere. Interpretemur historiam, et singulis uersiculis breues sententias coaptantes, quod nobis ab Hebreis sit traditum, disseramus. Derelicte uxores Isrelitice, et in thoris maritorum alienarum gentium feminas contemplantes, ad Dei solius auxilium confugiebant, diebus ac noctibus ante altare Domini 966 prouolute lacrymis, gemitu, atque eiulatibus inuidiam faciebant eius prouidentie;  quod non respiceret humana, et [Al. misera] miserias non iuuaret. Unde dicit Deus, sacrificium et hostiam de manibus sacerdotum, qui ista commiserunt, se accipere non posse, uxorum fletu et planctibus impeditum, et insuper eos querere: quam ob causam de manibus eorum non accipiat sacrificium, statimque infert: Quia Dominus testificatus est inter te, et uxorem pubertatis tue, quam tu despexisti, dicens: Propter hoc relinquet homo patrem et matrem, et adherebit uxori sue, et erunt duo in una carne : et idcirco particeps dicitur, et uxor coniunctionis, et federis, que a Deo de costa uiri facta est. Et residuum spiritus eius, siue Dei, ut quidam putant, siue mariti, ut alii suspicantur, quod propter  affectam quodammodo una anima in duobus esse uideatur, coniunctis spiritu, mente sociatis. Cum ergo unus utrumque fecerit, et uirum et mulierem: propterea a Deo facta est utriusque coniunctio, ut liberi nascerentur. Unus enim Deus, quid querit nisi semen Dei, hoc est filios de Isrelitica stirpe generatos? Cum ergo habeatis fecundas coniuges, et liberis gaudeatis, quid pulchritudinem uxorum queritis, que meretricibus apta est, non uxoribus? Precipit itaque per prophetam Deus, et dicit: Custodite spiritum uestrum; ne abducamini libidine, ne alienigenarum amore uincamini. Et uxorem adolescentie tue noli despicere, ut que tibi uirginali primum iuncta est matrimonio, perseueret usque ad senectutem. Sed poterat fieri, ut principes, sacerdotes, Leuite, populus responderent:  Precepit Deus per Moysen, ut cum odio habuerimus uxores, dimittamus eas. Et legendum est: Dicis mihi scriptum est: Cum odio habueris uxorem tuam, dimitte, dicit Dominus Deus Isrel . Statimque respondit: hoc quidem in Lege preceptum est, sed propter duritiam cordis uestri. Quod plenius Dominus in Euangelio prosequitur: Quicumque autem, excepta causa fornicationis, uxorem inique dimiserit , operiet uestimentum eius iniquitas, id est, corpus quo anima uestitur, dicit Dominus exercituum: ut in quo peccauit, in ipso puniatur. Quapropter, hac questiuncula dissoluta, inculcat 967 et replicat quod supra dixerat: Custodite spiritum uestrum, et nolite despicere, uel custodiam spiritus uestri, uel certe uxorem, si pauper est, aut deformis.  Quod nos specialiter iuxta Ezre librum super uxoribus exposuimus derelictis: hoc alii generaliter contra eos dictum putant, qui aliena diripiunt, et iniuste diuitias congregantes, audent offerre munera, Deo, que dicit se nequaquam posse suscipere, lacrymis eorum, qui uastati sunt, et fletu, ac gemitibus prohibitum, et congruere locum istum illi testimonio: Honora Deum ex iustis tuis laboribus . Sed et istum sensum interserunt, eos qui propter rei familiaris amissionem, et interitum liberorum, et naufragium, et cetera que ad damnum pertinent rerum secularium, uertuntur in fletus, et totos se tradunt planctui, et gemitibus: nec animi robore, et spe in Deum, et premiis futurorum cuncta contemnunt: etiamsi dirigant ad  Deum orationem, non suscipi ab eo, quia indecoris et incongruis uiro planctibus deturpentur. Hoc autem quod sequitur: Quia Dominus testificatus est inter te, et uxorem pubertatis tue, siue adolescentie quam tu despexisti: et hec est particeps [Al. pars] tua, et uxor pacti, uel testamenti tui; et non alius fecit: et reliquie spiritus tui, sic interpretantur, ut uxorem adolescentie naturalem dicant intelligentiam, et legem in corde perscriptam, que omnibus hominibus insita est. Unde et gentes non habentes legem Dei, ea que sunt Legis, operantur. Et de hac coniuge in Prouerbiis predicari: A Deo coniungitur uxor uiro ; et iubemur ut de nostris aquis bibamus et fontibus: nullusque in potando sit particeps, et ut  letemur cum uxore adolescentie nostre. Hec uxor impellit etiam in credulos dicere: Deus iudicet, et Deus uideat : et ipsi cuncta inter me et te diiudicanda permitto, de qua et Ecclesiastes loquitur: Et uiue uitam cum muliere quam dilexisti omnibus diebus [a 18Kb] uanitatis tue, qui tibi dati sunt sub sole . Hec uxor residuum spiritus nostri est, quia nostro semper sensui copulatur: que si recedat a nobis, statim offendimus Deum, 968 et operit nos nostra impietas. Unde rursum ingeritur: Custodite spiritum uestrum , non carnem in qua qui sunt, Deo placere non possunt, non animam: Animalis enim homo non recipit ea, que spiritus sunt ; sed spiritum: quia spiritus interpellat pro nobis gemitibus ineffabilibus .

  Laborare fecistis Dominum in sermonibus uestris, et dixistis: in quo eum fecimus laborare? In eo quod dicitis: omnis qui facit malum, bonus est in conspectu Domini, et tales ei placent: aut certe ubi est Deus iudicii? LXX: Qui prouocastis Dominum in sermonibus uestris: et dixistis, in quo prouocauimus [b 17Kb] te? In eo quod dicitis, omnis qui facit malum, bonus est in conspectu Domini, et in his sibi complacet; et ubi est Deus iustitie? Hunc locum plenius septuagesimus secundus psalmus exsequitur, cuius principium est: Quam bonus Isrel Deus his qui recto sunt corde! Mei autem pene moti sunt pedes: pene effusi sunt gressus mei: Quia zelatus sum super iniquis, pacem peccatorum uidens: Quia non est respectus morti eorum, et  firmamentum in plaga eorum. In labore hominum non sunt, et cum hominibus non flagellabuntur . Ac deinde; et dixi, ergo sine causa iustificaui cor meum: et laui inter innocentes manus meas. Reuersus ergo populus de Babylone, et uidens cunctas in circuitu nationes, ipsosque Babylonis idolis seruientes, abundare diuitiis, uigere corporibus, omnia que bona putantur in seculo possidere; se uero qui habeat [Al. habebat] notitiam Dei, squalore, inedia, seruitute coopertum, scandalizatur et dicit: Non est in rebus humanis prouidentia, omnia casu feruntur incerto, nec Dei iudicio gubernantur, quin potius mala [Al. mali et boni] ei placent, et bona displicent: aut certe si Deus cuncta diiudicat, ubi est illius equum iustumque iudicium? Istiusmodi questionem  mens incredula futurorum quotidie suscitat Deo, et cum uiderit iniquos potentes, sanctos humiles illos rebus omnibus affluere, hos ne ea quidem que ad uictum necessaria sunt, habere; et interdum surdis auribus cecisque oculis, et omni parte membrorum ulceribus, et infirmitate depressos, qualis in  Euangelio  Lazarus legitur, qui ante fores diuitis 969 purpurati, desiderabat micis, que abiiciuntur de mensarum reliquiis, inopem animam sustentare; diuitem uero tante feritatis et crudelitatis, ut non misereatur homo hominis, cuius etiam canum lingua miseretur, non intelligentes tempus iudicii, nec uera bona illa esse, que perpetua sunt, dicunt: Mali ei placent, et ubi est Deus iudicii?

 Ecce ego mitto. [Al. mittam] angelum meum, et preparabit uiam ante faciem meam: et statim ueniet ad templum suum dominator quem uos queritis, et angelus testamenti quem uos uultis. LXX: Ecce ego mittam angelum meum, et preparabit uiam ante faciem meam: et subito ueniet ad templum suum Dominus quem uos queritis, et angelus iustitie quem uos uultis. Hoc  interpretatus est Dominus in Euangelio de Ioanne Baptista, dicens: Iste est de quo scriptum est; Ecce ego [c 1Kb] mittam angelum meum ante faciem tuam, et preparabit uiam tuam coram me ; nec eisdem usus est uerbis, que LXX interpretes transtulerunt. Marcus quoque euangelista duo testimonia Malachie, et Isaie sub unius prophete sermone contexens ita exorsus est: Initium Euangelii Iesu Christi, sicut scriptum est in Isaia propheta: Ecce ego mitto angelum meum ante faciem tuam, qui preparabit uiam tuam . Hoc licet uerbis aliis in Malachia legimus. Quod autem sequitur: uox clamantis in deserto, parate uiam Domini; rectas facite semitas eius , ab Isaia propheta dicitur: statimque utrumque testimonium de quo dicatur,  exponens: Fuit, inquit, Ioannes in deserto, baptizans, et predicans baptismum penitentie, in remissionem peccatorum . Sed et euangeliste uaticinium prophetarum super Ioanne interpretati sunt cumque in sensu consentiant, in uerbis discrepant. Pro eo enim quod LXX transtulerunt: Rectas facite semitas Dei nostri, Marcus Lucasque dixerunt: Rectas facite semitas eius. Ioannes autem: Dirigite, ait, uiam Domini. Ex quo perspicuum est, apostolos, et euangelistas, et ipsum Dominum Saluatorem non LXX interpretum auctoritatem sequi, qua Hebree lingue habentes scientiam, non 970 indigent; sed ex Hebreo transferre quod legerint: non curantes de syllabis punctisque uerborum; dummodo sententiarum ueritas transferratur. Quod quidem et in pluribus  locis eos fecisse docuimus, et maxime in eo libro qui a nobis inscriptus est, de optimo genere interpretandi, multis simul testimoniis approbatum est. Hoc ergo quod dicitur: Ecce ego mitto angelum meum et preparabit uiam ante faciem meam, ex persona Christi dicitur, quod Ioannem miserit in deserto  Iudee predicare baptismum penitentie, in remissionem peccatorum. Quod autem sequitur: Et statim ueniet ad templum suum dominator quem uos queritis, et angelus testamenti quem uos uultis, ita de se quasi de altero loquitur, iuxta consuetudinem Scripturarum. Nullisque dubium est quin Dominator iste saluator sit, qui Creator est omnium, et angelus testamenti, et magni consilii Angelus appellatur. Alii uero hoc quod dicitur: Ecce ego mitto angelum meum et preparabit uiam ante faciem meam, ex persona Patris dictum putant: et quod sequitur: Statim ueniet ad templum suum dominator quem uos queritis, et angelus testamenti quem uos uultis, de Domino Saluatore ab eo dictum intelligunt. Preparat autem uiam Ioannes, et rectas facit semitas Dei nostri in  cordibus credentium, in quibus propter prauitatem, et incredulitatem, prius Deus ambulare non poterat. Templum autem uel Ecclesiam interpretantur, uel unumquemque credentium in Ecclesia: Aedificamini domos spirituales, sacerdotium sanctum: offerentes spirituales uictimas, et acceptabiles Deo per Christum Iesum . Eos uero qui crediderint: Nescitis quod templum Dei estis, et spiritus Dei habitat in uobis ? Iudei hoc quod dicitur: Ecce ego mitto angelum meum, de Elia propheta dictum intelligunt, et quod sequitur: Statim ueniet ad templum suum dominator quem uos queritis; et angelus testamenti quem uos uultis, referunt , hoc est, Christum suum, quem dicunt ultimo tempore esse uenturum. Sed miror quomodo eos rerum-exitus  non doceat ueritatem. Quod enim templum 971 suum inueniet dominator, quod usque ad fundamenta destructum est, aut si ab alio exstruendum est antequam Christus adueniat, quid Christus eorum amplius facturus est, cum ab alio restituta sint omnia? Dominus noster in Euangelio Eliam prophetam, Ioannem Baptistam interpretans loquitur: Si uultis scire, ipse est Elias qui uenturus est , de quo et hic idem propheta quem nunc disseruimus, scribit in fine: Ecce ego mitto uobis Eliam prophetam, antequam ueniat dies Domini magnus et horribilis . Quomodo autem Elias Ioannes sit, dedit nobis uiam intelligentie, in uirtute et spiritu Elie eum uenisse, commemorans.

 Ecce uenit, dicit Dominus exercituum,  et quis poterit cogitare diem aduentus eius? Et quis stabit ad uidendum eum? Ipse enim quasi ignis conflans, et quasi herba fullonum. Et sedebit conflans, et emundans quasi [uulg. tacet quasi] argentum, et purgabit filios Leui, et colabit eos quasi aurum et quasi argentum: et erunt Domino offerentes sacrificia in iustitia. Et placebit Domino sacrificium Iuda, et Ierusalem, sicut dies seculi, et sicut anni antiqui. Et accedam ad uos in iudicio, et ero testis uelox maleficis et  adulteris, et periuris, et qui calumniantur mercedem mercenarii, uiduas et pupillos, et opprimunt peregrinum: nec timuerunt me, dicit Dominus exercituum. Ego enim Dominus, et non mutor. LXX: Ecce ueniet [Al. uenit], dicit Dominus omnipotens, et quis sustinebit diem introitus eius? aut quis ferre poterit ut aspiciat eum? Quia ipse ingreditur quasi ignis conflatorii, et quasi herba lauantium: et sedebit conflans et emundans sicut argentum, et sicut aurum, et emundabit filios Leui, et fundet eos sicut aurum et sicut argentum, et erunt Domino offerentes hostias in iustitia [Al. iustitia]: et placebit Domino sacrificium Iuda et Ierusalem, sicut diebus pristinis, et sicut annis prioribus. Et accedam ad uos in iudicio, et ero testis uelox super maleficos, et super adulteros, et super eos qui iurant in nomine meo  mendaciter. Et qui fraudant mercede mercenarios, et opprimunt per potentiam uiduas, et percutiunt pupillos et peruertunt iudicium aduene, et qui non timent me, dicit Dominus 972 omnipotens: quoniam ego Dominus Deus uester, et non mutor. Supra legimus motam Domino questionem ab his qui dicunt: Omnis qui facit malum, bonus est in conspectu Domini, et tales ei placent, aut certe si displicent, ubi est Deus iudicii? hoc est, ubi est iustitie ueritas? Ad quam dissoluendam Domini sermo respondit: Mittam angelum meum, qui preparabit uiam meam, et ueniet ad templum suum dominator quem uos queritis, qui iudex est ueritatis, de quo dicitur in Psalmo: Deus, iudicium tuum regi da: et iustitiam tuam filio regis . Non enim Pater iudicat quemquam;  sed iudicium omne dedit Filio . Et ille est angelus testamenti quem uos queritis, cui mala non placent, qui personam in iudicio non accipit , qui nulla nec misericordia, nec seueritate mutatur: Calix enim in manu Domini uini meri plenus mixto, et inclinauit ex hoc in hoc , id est, misericordia iustitiam temperat, et iustitia misericordiam. Iste igitur statim et uelociter ueniet ad templum suum, id est, Ecclesiam Et quis poterit cogitare diem aduentus eius? Si cogitare pre potentia maiestatis eius nemo potest, ferre quis poterit? Et quis stabit ad uidendum eum, hoc est, quis eum poterit lippientibus [a 1Kb] et cecutientibus oculis in sua claritate conspicere, qui est sol iustitie, et in cuius pennis est sanitas? Ipse ueniet quasi ignis conflans,  et quasi herba fullonum : Ignis enim in conspectu eius ardebit, et in circuitu eius tempestas ualida . Tunc uocabit celum desuper, et terram ut diiudicet populum suum, flumina ignis [b 81Kb] trahent ante eum, peccatores quosque uoluentia. Ignis autem dicitur Dominus, et ignis consumens , ut ligna nostra, fenum, stipulamque comburat. Et non solum ignis; sed et herba fullonum, que Hebraice BORITH  appellatur, et LXX  id est, herbam fullonum, uertunt. Ipse his qui peccant grauiter, ignis conflans est, atque consumens: qui autem leuia peccata committunt, herba fullonum, ut lotis munditiam restituat, secundum 973 illud quod scriptum est in Isaia: Lauabit Dominus sordes filiorum et filiarum Sion, et sanguinem emundabit de medio eorum, spiritu iudicii, et spiritu combustionis . Qui sordes habent, spiritu iudicii indigent, ut lauentur: qui sanguine pleni sunt, spiritu combustionis, ut sanguis qui in eis extrinsecus litus est, auferatur. Et sedebit conflans et emundans sicut argentum, ut secundum Ezechielem , quidquid in auro nostro et argento, id est, sensu et eloquio, ere, stanno, ferro, plumboque commixtum est, in camino Domini percoquatur, ut  purum aurum remaneat, et argentum. Unde et Dominus in Euangelio loquitur: Ignem ueni mittere super terram, et quam [Al. quem] uolo ut ardeat ; et purgabit filios Leui. Tempus est enim ut iudicium incipiat a domo Dei . Et alibi scribitur: A sanctis meis incipite . In filiis autem Leui: omnem sacerdotalem intellige dignitatem. Si autem sacerdotes purgandi sunt et colandi, ut purum aurum remaneat et argentum, quid de ceteris est dicendum? Qui cum emundati fuerint et colati, tunc offerent Domino iusta sacrificia, et placebit sacrificium eorum, quod offerunt pro Iuda, et Ierusalem, hoc est, pro his qui Dominum confitentur, et pacem eius mente conspiciunt, sicut dies seculi, et sicut anni antiqui; ut quomodo in principio  placuerunt Deo, sic post peccatum et penitentiam placere incipiant; cum omni fuerint peccatorum sorde purgati. Et accedam, inquit, ad uos in iudicio, et ero testis uelox. Quanta formido iudicii, cum ipse sit testis et iudex. Testis est autem cunctis maleficis et adulteris, hec enim crimina perpetrantur occulte, et ideo proferuntur in medium, ne diu lateant. Post maleficos ponuntur adulteri: post adulteros periuri: post periuros, qui calumniantur mercedem mercenarii, et nolunt reddere pro operis labore quod debent. uiduas quoque et pupillos, subauditur calumniantur, et opprimunt peregrinum et alienigenam, uel certe catechumenum, qui necdum in ciuitate Christi ciuis effectus est. Et si ista uniuersa non fecerint, sufficit eis solum crimen ad penam, quod  non timuerunt Dominum. Nequaquam igitur leuia putemus esse peccata periurium, et mercedem 974 non reddere laboranti, et calumniari uiduam et pupillum, et opprimere alienigenam et peregrinum: que maleficio, et ueneficiis, et adulterio comparantur. Hec et iuxta historiam, et iuxta tropologiam intelligimus, ut quod eo tempore dicebatur ad principes Iudeorum, nunc dicatur ad principes Ecclesiarum: Quodque sequitur: Ego dominus et non mutor, idcirco ponit, quia supra dixerat: ipse quasi ignis conflans,  et quasi herba fullonum, ne putemus eum diuinitatis mutare naturam, quum pro pro nobis aut angelus, aut ignis, aut BORITH nominatur.

 Et uos, filii Iacob, non estis consumpti. A diebus enim patrum uestrorum recessistis a legitimis meis, et non custodistis. LXX: Et uos, filii Iacob, non recessistis a peccatis patrum uestrorum, declinastis a legitimis meis, et non custodistis. Supra dixerat: Ero testis uelox maleficis, et adulteris, et periuris, et qui calumniantur mercedem mercenarii, uiduas et pupillos, et opprimunt peregrinum, nec timuerunt me, dicit Dominus exercituum. Iustumque iudicem esse se dicens: quod non accipiat personam in iudicio, intulit: Ego Dominus et non mutor. Et est sensus: uos per maleficia, et adulteria, et periuria,  et calumnias, et uiolentiam quotidie mutamini, ego in iudicio nulla personarum uarietate commutor. Cumque seuerum, et iustum iudicem esse me fatear, o filii Iacob: tamen non estis tormentorum diuersitate consumpti, iuxta illud quod scriptum est in Ieremia: Sine causa percussi filios uestros, disciplinam non recepistis : nec hoc nuper facitis, nec semel, ut erroris mereamini, ueniam, sed hereditariam habebis impietatem, ex diebus patrum uestrorum a legitimis meis recedendo, et non custodiendo que precepi. Filios autem Iacob secundum supplantatoris, et germani primitiua rapientis, qui non recedant a peccatis patrum suorum, et declinent a legitimis, et non custodiant que precepta sunt, intelligamus eos qui in Ecclesia constituti  non recedunt a uitiis, et falsum sibi religionis Christiane nomen assumunt.

 Reuertimini ad me, et reuertar ad uos, dicit Dominus exercituum. Et dixistis, in quo reuertemur? Si affiget homo Deum, quia uos configitis me? Et dixistis: In 975 quo [a 1Kb] confiximus te? in decimis et primitiuis. In [uulg. Et in] penuria uos maledicti estis, et me uos confixistis, gens tota. Inferte omnem decimam in horreum, et sit cibus in domo mea, et probate me super hoc, dicit Dominus: si non aperuero uobis cataractas celi, et effudero uobis benedictionem usque ad abundantiam. Et increpabo pro uobis deuorantem, et non corrumpet fructum terre [Al. uinee] uestre, nec erit sterilis uinea in agro, dicit Dominus exercituum. Et beatos uos dicent omnes gentes: eritis  enim uos terra desiderabilis, dicit Dominus exercituum. LXX: Reuertimini ad me, et reuertar ad uos, dicit Dominus omnipotens. Et dixistis, in quo reuertemur? Si supplantat homo Deum, quia uos supplantastis me? Et dixistis: in quo supplantauimus te? quia decime et primitie uobiscum sunt, et uos uidentes respicitis, et me uos supplantatis [Al. supplantastis]: annus impletus est, et intulistis fructus in thesauros, et erit rapina in domibus uestris. Reuertimini ergo in hoc, dicit Dominus omnipotens: Nisi aperuero uobis cataractas celi, et  effudero uobis benedictionem meam usque dum sufficiat, et diuidam uobis cibos, et non disperdam fructum terre uestre, et non infirmabitur uinea uestra in agro, dicit Dominus omnipotens: et beatos uos dicent omnes gentes, quia eritis uos [a 1Kb] terra uoluntaria, dicit Dominus omnipotens. Et in principio diximus, Malachi prophetam Ezram sacerdotem debere intelligi; omniaque que in illius scribuntur historia, in hoc quoque uolumine contineri: et nunc dicimus, temporibus eius et Neemie  famem fuisse grauissimam, et ob famem seditionem, et pauperes rerum necessitate compulsos, filios suos et filias, et omnem possessionem, uniuersamque substantiam uendidisse. Denique dicunt: Filii nostri, et filie nostre multe sunt nimis, accipiamus pro pretio  eorum frumentum, et comedamus et uiuamus. Et erant qui dicerent: Agros nostros et uineas, et domos nostras apponamus, et accipiamus frumentum in fame. Et iratus sum, inquit Ezras. nimis cum audissem clamorem eorum secundum uerba hec: cogitauitque 976 cor meum mecum, et increpaui optimates et magistratus , et reliqua: Famis igitur tempore annona carissima, intantum, ut suos filios uendere cogerentur, et hi qui parum habebant, et qui in horrea multas fruges congesserant, pro necessitate uel pro pretii magnitudine Leuitis decimas nolebant reddere, qui non habebant partem in hereditate Iudee; sed primitie et decime erant hereditas eorum. Quod ne putetur nostrum esse, ponamus Ezre testimonium: Et ego cognoui. inquit, quoniam partes  Leuitarum non fuissent date, et fugisset unusquisque in regionem suam de Leuitis, et de cantoribus, et de his qui ministrabant: et egi causam aduersum magistratus, et dixi: Quare dereliquimus domum Dei? Et congregaui eos, et feci stare in stationibus suis. Et omnis Iuda apportabat decimas frumenti, uini et olei in horrea, et constituimus super horrea Selemiam sacerdotem, et Sadoch scribam , et cetera. Audiuimus Ezre historiam, nunc prophete uerba repetamus, diligentius intuentes an prophetia historiaque concordent. Quando dicitur: Reuertimini ad me, et ego reuertar ad uos, dicit Dominus omnipotens, quos hortatur ut redeant, perspicuum est a Domino recessisse. Et uide clementiam Domini, par pari repromittit, ut in qua mensura  mensi fuerint, rementiatur eis . Et sicut in Leuitico scribitur: Si ambulaueritis ad me peruersi, et ego ambulabo contra uos furore peruerso . Sic et nunc populum cohortatur  ad reditum, ut ipse quoque ad eos redeat. Qui non intelligentes se a Domino recessisse, impudenter interrogant: In quo reuertemur? Et dicunt: Quando enim recessimus, ut merito redire cogamur? Dominus respondit: Si affiget [Al. affigit] homo Deum, quia uos configitis me? uerbum Hebraicum, [b 1Kb] quod scribitur HAIECBA , LXX interpretati sunt si supplantat: pro quo Aquila, et Symmachus, et Theodotio posuerunt, si fraudat, ut sit sensus: Si fraudat homo Deum, quia uos fraudastis [Al. fraudatis] me? Et reuera secundum historie ordinem, quia decimas et primitias Leuitis populus non reddebat, 977 seipsum fraudem, dicit Dominus, sustinere, cuius ministri fame [c 1Kb] coacti, et penuria templum deseruerint. Si enim per alios uisitatur in carcere, et  egrotus suscipitur, et esuriens sitiensque cibum accipit atque potatur, cur non in ministris suis ipse decimas accipiat, et si non dentur, parte sua ipse priuetur? [d 1Kb] Hoc quod diximus HAIECBA, lingua Syrorum et Chaldeorum interpretatur, si affiget: unde et nos ante annos plurimos ita uertimus, magis ad mysterium Dominice passionis, in qua homines crucifixerunt Deum, quam ad decimas ac primitias  scripta referentes. Querat prudens lector quomodo nostra interpretatio cum his congruat, que sequuntur: In decimis et primitiis, et uideat an possimus hec dicere: Ut me affigeretis cruci: ut sceleratas manus iniiceretis Deo uestro, multarum  ante rerum meditatione fecistis, subtrahendo decimas et primitias, non dico sacerdotibus meis et Leuitis, sed mihi, qui eas per Moysen iussi dari [Al. dare] . Hoc de uerbo uno a nobis dictum sit, lectoris arbitrio intelligentie iudicium relinquentibus; nunc sequamur ordinem prophetie. Quia mihi non reddidistis decimas et primitias, idcirco in fame et penuria maledicti estis, et uos me supplantatis, siue fraudatis atque priuatis, gens tota Pro gente, que in Hebraico scribitur AGGOI , annum [f 17Kb] Septuaginta interpretati sunt pro . Et est sensus. Ecce annus expletus est, et nichil in meos thesauros, sed in uestra horrea comportastis: Et pro decimis et primitiuis [Al. primitiis], que parua erant, si a uobis darentur, ubertatem possessionum  uestrarum, et omnem frugum abundantiam perdidistis. Ut autem sciatis, me hoc irascente perfectum, quia fraudastis me parte mea, hortor uos, atque commoneo, ut inferatis decimas in horrea,  hoc est, in thesauros templi, et habeant sacerdotes atque Leuite, qui mihi ministrant, cibos: et 978 probate me, si non tantas pluuias effundero, ut cataracte celi aperte esse credantur. Et effundam uobis benedictionem usque ad abundantiam. uerbum effusionis, nomen largitatis ostendit. Sed fieri potest ut agros irrigantibus pluuiis, sit quidem fertilitas; uerum aut [a 1Kb] locusta aut bruchus, aut erugo aut eruca destruant, et labores hominum pereant; propterea iungit et dicit: Et increpabo pro uobis deuorantem, locustam uidelicet, et reliqua que diximus: et non corrumpet fructum terre uestre. uinea quoque implebit torcularia, et cuncte per circuitum nationes mirabuntur fertilitatem terre uestre, intantum ut omnes in ea habitare desiderent, et abundantia rerum omnium cunctis gentibus  sitis exemplo. Quod de decimis primitiisque diximus, que olim dabantur a populo sacerdotibus ac Leuitis, in Ecclesie quoque populis intelligite, quibus preceptum est, non solum decimas dare et primitias; sed et uendere omnia que habent, et dare pauperibus, et sequi Dominum Saluatorem . Quod si facere nolumus, saltem Iudeorum imitemur exordia, ut pauperibus partem demus ex toto, et sacerdotibus ac Leuitis honorem debitum deferamus. Unde dicit et Apostolus: Honora uiduas, que uere uidue sunt : et presbyterum duplici honore honorandum, maxime qui laborat in uerbo et doctrina Dei. Quod qui non fecerit, Deum fraudare et supplantare conuincitur, et maledicitur ei in penuria rerum omnium:  ut qui parce seuerit, parce et metat; et qui in benedictione seminauerit, in benedictionibus fructus colligat abundanter . Si quando fames et penuria, et rerum omnium egestas opprimunt mundum: sciamus hoc ex Dei ira descendere, qui in pauperibus, si non accipiant eleemosynam, fraudari se loquitur, et sua portione [Al. possessione] priuari. Possumus decimas et primitias et sic interpretari: Si quis doctus et eruditus in Lege [Al. legem] Dei, potest ceteros erudire, non debet sue assignare prudentie, ingenioque quod possidet: sed gratias agat 979 primum Deo, qui cuncta largitur; deinde sacerdotibus eius ac magistris, a quibus doctus est. Si enim non egerit gratias, sed sibi scientiam uindicauerit, in penuria maledicetur. Quod  si intelligens largitorem Deum, et his agens gratias, per quos a Deo eruditus est, humiliauerit se, et in horreum Dei intulerit cibos, hoc est, Scripture sancte alimenta in Ecclesia populis ministrauerit: statim aperientur super eum cataracte celi, et effundetur pluuia spiritualis, et mandabit Deus nubibus suis, ut pluant super eum imbrem, et abundantia rerum omnium perfruetur, et increpabit etiam pro eo deuorantem, contrarias scilicet fortitudines, et labor ipsius afferet fructum, et consequetur illud quod scriptum est: Beatus qui in aures  loquitur audientium . Leuabit quoque oculos suos, et uidebit regiones, quoniam iam albe sunt ad metendum : et colliget fructus in uitam eternam. Nec erit sterilis uinea in agro eius, ille qui dicit in Euangelio: Ego sum uitis . Et qui loquitur per prophetam: Ego te plantaui uineam frugiferam, omnem ueram ; et tantam  beatitudinem consequetur ut omnes beatum illum dicant gentes, et in terra eius atque doctrina habitare desiderent, qui illum in Ecclesia audierint disputantem.

 Inualuerunt super me uerba uestra, dicit Dominus, et dixistis: quid locuti sumus contra te? Dixistis, uanus est qui seruit Deo, et quod  emolumentum, quia custodiuimus precepta eius, et quia ambulauimus tristes coram Domino exercituum? Ergo nunc beatos dicimus arrogantes, siquidem edificati sunt facientes impietatem: et tentauerunt Deum, et salui facti sunt. LXX: Ingrauastis super me uerba uestra, dicit Dominus. Et dixistis, in quo locuti sumus contra te? Et dixistis, uanus est qui seruit Deo: et quid amplius, quia custodiuimus mandata eius, et quia ambulauimus supplices ante faciem Domini omnipotentis? Et nunc nos beatos dicimus alienos, et edificantur omnes qui faciunt iniquitatem, et restiterunt Deo, et salui facti sunt. Prius dixerat: Laborare fecistis Dominum in sermonibus uestris, et dixistis, in quo eum fecimus laborare? In eo cum 980 diceretis: Omnis qui facit malum, bonus est in conspectu  Domini, et tales ei placent: aut certe ubi est Deus iudicii? nunc idem plenius repetit: Populus enim qui de Babylone reuersus uidebatur Dei habere notitiam, et obseruare legem, et intelligere peccatum suum, et pro peccato offerre uictimas, decimas reddere, obseruare sabbatum, et cetera que Dei Lege precepta sunt, cernens cunctas in circuitu nationes rebus omnibus abundare, se in penuria, et fame, et miseria constitutum, scandalizabatur ad singula, atque dicebat: Quid mihi prodest, quia unum et uerum Deum colo, abominor idola, et compunctus conscientia delictorum, ante Deum tristis incedo? Quem locum ut supra diximus, septuagesimus et secundus Psalmus plenius latiusque prosequitur. Unde propheta, qui est medicus spiritualis,  medetur cunctis uulneribus, et uerba blasphemie in Creatorem recidere contestatur, et dicit ex persona Dei: Inualuerunt super me uerba uestra, siue ingrauata sunt: etenim iuxta Zacariam, iniquitas sedet super talentum plumbi : et quod contra Deum dicitur, graui blasphemiarum mole deprimitur. Qui non intelligentes uerba grauissima, et blasphemiam suam, interrogant, quid locuti sumus contra te? Quibus respondit Dominus: Dixistis: uanus est qui seruit Deo, et quod emolumentum, quia custodiuimus precepta eius? In presenti  seculo mercedem pro Dei exigunt seruitute, ideo non recipiunt. Et quia ambulauimus tristes coram Domino, iuxta illud quod scriptum est in Psalmis: Tota die tristis ingrediebar . Beatos igitur dicimus arrogantes, qui superbiunt contra Deum, et impia blasphemiarum uerba iaculantur. Si quidem edificati sunt, et post scelera atque blasphemias prosperis omnibus perfruuntur. Tentauerunt Deum, siue restiterunt Deo, et salui facti sunt. Salutem, felicitatem presentis seculi putant: et idcirco decipiuntur erroribus. Hec et de hereticis Marcione et ualentino, et ceteris, qui uetus non recipiunt Testamentum, et contra Creatorem mundi loquuntur, intelligere possumus, quod proficiant in impietate sua, et multos sceleris socios  habeant: [a 1Kb] ad quos scandalizati, 981 qui in Ecclesia perseuerant, et ignorantes causas iudicii Dei, prophete uerba contexunt.

 Tunc locuti sunt timentes Deum [uulg. Dominum], unusquisque cum proximo suo. LXX: Hec locuti sunt, qui timent Dominum, unusquisque ad proximum suum. Iuxta Hebreos ita intelligendum est: illis de Dei iudicio blasphemantibus, qui timent Deum ad inuicem sunt locuti, quod retributio bonorum uel malorum, non sit in presenti et breui seculo, sed in futuro et eterno; et quod homo non possit Dei scire iudicia, et de illius equitate ac iustitia disputare; et cetera que debet iustus cum iusto loqui. Nec dixit, que sint locuti; sed ex eo quod intulit: Tunc locuti sunt timentes Deum,  unusquisque cum proximo suo, intelligere debemus ea locutos timentes Deum, que omnium Scripturarum uocibus continentur. Iuxta LXX uero legendum, et pressa uoce, ut dicamus: Hec sunt locuti, qui timent Dominum, unusquisque ad proximum suum: hoc est, qui frustra iactitant et dicunt, quod emolumentum, quia custodiuimus precepta eius, et ambulauimus tristes coram Domino? Si enim timerent Dominum, ista non dicerent.

 Et attendit Dominus, et audiuit, et scriptus est liber monumenti coram eo timentibus Dominum, et cogitantibus nomen eius. Et erunt mihi, ait Dominus exercituum, in die qua ego facio, in peculium, et parcam eis, sicut parcit uir filio suo seruienti sibi. Et conuertimini, et uidebitis quid sit inter  iustum, et impium: et inter seruientem Deo, et non seruientem ei. LXX: Et attendit Dominus, et audiuit, et scripsit librum monumenti in conspectu suo his qui timent Dominum, et qui reuerentur [Al. et uerentur] nomen eius. Et erunt mihi, dicit Dominus omnipotens,  in die qua ego facio, in acquisitionem, et eligam eos sicut eligit homo filium suum qui seruit ei: et [b 14Kb] conuertimini, et uidebitis quid sit inter iustum, et iniquum, et inter seruientem Deo, et eum qui non seruit ei. Hec iustis loquentibus, et timentibus Deum, singulis cum proximo suo, qui uerba blasphemie, nec audire uoluere 982 nec dicere, attendit Dominus et audiuit, et scriptus est liber monumenti coram eo, timentibus, et cogitantibus nomen eius: ut cum dies iudicii uenerit, reddat et blasphemantibus penas, et timentibus premia. Liber autem scriptus est, de quo in Daniele legimus: Throni positi sunt, et libri aperti sunt . Et erunt Domino exercituum in peculium timentes Dominum, in die qua iudicii tempus aduenerit. Pro peculio in Hebreo  legitur [c 18Kb] SGOLLA , quod Aquila , et ceteri interpretati sunt. Timentes igitur Dominum, qui locuti sunt cum proximo suo, et ad uerba blasphemie responderunt, erunt in die iudicii in peculium, et parcet eis: quia omnis homo sub peccato. Siue eliget eos, sicut eligere solet homo filium suum seruientem sibi. In quo duplex affectus est, et pietatis in filium, et seruitutis in famulum. Et tunc qui nunc blasphematis et dicitis: Quod emolumentum, quia custodiuimus precepta eius, et ambulauimus tristes coram Domino? [d 1Kb] ex illorum electione et beatitudine, et uestram miseriam cognoscetis, et uersi in penitentiam, uidebitis quid sit inter iustum et impium, et inter seruientem Deo, et non seruientem ei.

  Ecce enim dies ueniet, succensa quasi caminus, et erunt omnes superbi, et omnes facientes impietatem, stipula: et inflammabit eos dies ueniens, dicit Dominus exercituum, que non relinquet eis radicem et germen. Et orietur uobis timentibus nomen meum sol iustitie, et sanitas in pennis eius, et egrediemini, et salietis sicut uituli de armento. Et calcabitis impios cum fuerint cinis sub planta pedum uestrorum, in die qua ego facio, dicit Dominus exercituum. LXX: Quia ecce dies uenit ardens sicut clibanus, et comburet eos, et erunt omnes alienigene, et uniuersi qui faciunt iniquitatem, stipula: succendet eos dies ueniens, dicit Dominus omnipotens, et non relinquetur in eis radix neque ramus. Et orietur uobis qui timetis nomen meum sol iustitie, et sanitas  in pennis eius, et egrediemini, et salietis sicut uituli de uinculis relaxati, et 983 conculcabitis iniquos, et erunt cinis subter [Al. inter] pedes uestros, in die qua ego facio, dicit Dominus omnipotens. Quia laborare me fecerunt impii in sermonibus suis, et dixerunt:  Omnis qui facit malum, bonus est in conspectu Domini, et tales ei placent: et, uanus est qui seruit Deo: et, quod emolumentum, quia custodiuimus precepta eius, et ambulauimus tristes coram Domino exercituum ? Et aduersum eorum uerba temeraria locuti sunt timentes Deum, et unusquisque cum suo proximo contulerunt ea que ad timorem Dei pertinent: attendit Dominus et audiuit, et scriptus est liber monumenti his qui timent Dominum, et cogitant nomen eius, et cum dies uenerit, habere se eos in peculium pollicetur, et parcere eis sicut parcit homo filio suo seruienti sibi, pleniusque inculcat, et dicit: Ecce dies ueniet, id est, dies iudicii, que sanctis lux erit, et peccatoribus tenebre; et ipsa dies erit succensa quasi  caminus, siue clibanus, ut omnes impii uertantur in stipulam, et camini crementur ardoribus. Cumque eos inflammauerit atque combusserit, non relinquet in eis ullam radicem et germen malitie. Hoc de impiis quid in die iudicii sint passuri. Econtrario dicitur quid timentibus nomen Dei eueniet: Et orietur uobis timentibus nomen meum sol iustitie: qui [Al. quia] uera omnia iudicabit: et nec bona nec mala, nec uirtutes, nec uitia latere patietur. Et sanitas erit in pennis eius, ut sanatos per penitentiam portet in humeris suis, iuxta id quod in Deuteronomio scriptum est: Expandens alas suas suscepit eos, et in humeris suis portauit illos . Tunc egredientur qui nunc seculo quasi carcere sunt inclusi, et salient quasi uituli de armento,  siue quasi uituli de uinculis liberati. Unde Apostolus dicit: Cupio dissolui, et esse cum Christo , ut egrediatur et saliat sicut uitulus de uinculis liberatus, et sicut uictima Domini. Nec hoc letitie fine contentus est; sed calcabit impios, cum fuerint cinis. Unde et ad iustos fit imprecatio: Deus autem conterat [Al. conteret] Satanam sub pedibus uestris uelociter . Abraham locutus est ad Dominum, comparatione diuine 984 maiestatis cinerem esse se sentiens: Ego sum terra et cinis ; et propterea uidebit solem iustitie, et requiescet inter medios eius cleros, atque ipso portante ad celestia subleuabitur. Qui uero per superbiam dixit: Ponam super sidera sedem meam, ero similis Altissimo ,  deducetur in terram, et erit quasi cinis sub sanctorum pedibus, cum dies Domini aduenerit iudicantis.

 Mementote legis Moysi serui mei, quam mandaui ei in Oreb, ad omnem Isrel precepta et iudicia. [a 1Kb] LXX similiter. Iusta meritorum in futuro erit retributio, quando superborum radicem, et germen deuorans flamma consumet et comburet, et timentibus Dominum orietur sol iustitie, et sanitas  in pennis eius. Igitur mementote legis Moysi serui mei, quam ei dedi in monte Oreb, qui est Sina, ad omnem Isrel precepta et iudicia. Dicente autem Apostolo: Scimus quia lex spiritualis est : et beato Dauid: Reuela oculos meos, et considerabo mirabilia de lege tua : et quia spiritualiter omnes celeste manna comedebant, et uniuersus populus Isrel de eadem spirituali, et sequente eos bibebant petra, petra autem erat Christus. : qui credunt in Christo, spiritualiter debent legis precepta seruare, que dedit in OREB , quod interpretatur, siccitas, per quam omnium uitiorum humor excoquitur, et ad radios solis iustitie, libidinis rheuma siccatur. Locutus est autem Dominus ad uniuersum Isrel,  qui sensu cernit Deum, et de quibus in Euangelio dicitur: Beati mundo corde, quoniam ipsi Deum uidebunt .

 Ecce ego mittam uobis Eliam prophetam, antequam ueniat dies Domini magnus et horribilis: et conuertet eor patrum ad filios, et cor filiorum ad patres eorum: ne forte ueniam et percutiam terram anathemate. LXX: Ecce ego mittam uobis Eliam Thesbiten, antequam ueniat dies Domini magna et illustris: qui conuertet cor patris ad filium, et cor hominis ad proximum suum; ne forte ueniens percutiam terram penitus. Post Moysen  Eliam dicit esse mittendum: in Moyse, Legem, in Elia, 985 prophetiam significans, dicente Abraham ad quemdam  diuitem purpuratum: Habent Moysen et prophetas, illos audiant . Et Dominus atque Saluator transfiguratus in monte, loquentes secum habebat Moysen et Eliam in candidis uestibus, qui et dicebant ei que passurus esset in Ierusalem : Lex enim et omnis prophetarum chorus Christi predicat passionem. Igitur antequam ueniat dies iudicii, et percutiat Dominus terram anathemate, siue omnino, uel subito, ut LXX transtulerunt: hoc enim significat , mittet Dominus in Elia  omnem prophetarum chorum, qui conuertat cor patrum ad filios, Abraham uidelicet et Isaac et Iacob, et omnium patriarcharum, ut credant posteri eorum  in Dominum Saluatorem, in quem et illi crediderunt: Abraham enim uidit diem Domini, et letatus est : siue cor patris ad filium, id est, 986 cor Dei ad omnem, qui spiritum adoptionis acceperit. Et cor filiorum ad patres eorum, ut Iudei et Christiani, qui nunc inter se discrepant, pari in Christum religione consentiant. Unde dicitur ad apostolos, qui seminarium in toto orbe Euangelii  prodiderunt: Pro patribus tuis nati sunt tibi filii . Si enim Elias non cor patrum ad filios ante conuerterit, et cor filiorum ad patres eorum, cum uenerit dies magnus et horribilis , percutiet uerus et iustus iudex, non celum, nec eos qui uersantur in celo; sed terram anathemate, qui faciunt  opera terrena. Iudei, et iudaizantes heretici ante suum Eliam putant esse uenturum, et restituturum omnia. Unde et Christo in Euangelio proponitur questio: Quid quod Pharisei dicunt, quod Elias uenturus est? Quibus ille respondit: Elias quidem ueniet, et si creditis, iam uenit , in Elia Ioannem intelligens.





ERUDITIONIS HIERONYMIANAE DEFENSIO ADuERSUS I. CLERICUM, A DOMNO IOANNE MARTIANAEO ELUCUBRATA, ET COMMENTARIIS IN PROPHETAS SUBIUNCTA.



ADMONITIO.


Innocentie defensio, ut ait egregius orator, sepe multorum improbitate interclusa respirat; neque ueritas ualet apud plures, cum ex omni loco repulsa ui et gratia, locum, ubi consistat, reperire non potest. Hec ego nequaquam pertimui incommoda, doctoris maximi nunc causam dicturus aduersus Ioannem Clericum, apertum Ecclesie Catholice hostem, sanctorum Patrum contemptorem, Christi Dei latentem inimicum, infensumque litteratis omnibus. Quem enim eruditorum et maxime fidelium non moueant conuicia Questionum Hieronymianarum, quibus uir imperitissimus errore tumens heretico insectatus est sanctum, et immortale illud ingenium? Quis ferat diutius uirum summum impune ledi ab infimo clerico; atque interpretem sacrorum Bibliorum suis numeris absolutum contemni procaciter ab inuerecundo et sophista uerboso? Hoc sane nec animo Catonis mihi ferendum est, nec Ciceronis stomacho, quippe cui nichil antiquius quam ut nomen Hieronymi summo semper in honore sit; neque alicuius imperitie subeat notam propter hominem, qui inepte Mineruam docet. Tante igitur cause cum summa uoluntate, et exspectatione quamplurium sodalium et omnium bonorum actor accedo, non ut  augeam inuidiam scriptoris heretici uita atque libris omnium iam opinione damnati; sed ut succurram Hieronymiane laudi et existimationi, quam omnibus ex partibus uiolare ac corrumpere pertentauit loquax ille criticus. Equidem, ut de me confitear, cum multe mihi a Ioanne Clerico calumnie et in illis insidie facte sint; numquam tamen neque tantum me exspectatio accusationis mee et iudicium Eruditorum potest commouere, quantum istius nefarie expostulationes, rixe, calumnie et insidie, quas uno tempore Hieronymo et Operum eiusdem editioni nostre noue facere conatur. uerum hoc nobis percommode cadit, quod cum incredibili eius audacia singularis stultitia coniuncta est. Nam ut apertus in oppugnanda summorum uirorum  existimatione fuit; sic in spe faciendi miraculum sui et admirationem obtinendi perspicua sua consilia, conatusque omnibus fecit. Neque uero antiquorum studia et eruditionem pro nichilo duxisse contentus, audet insuper imperatorem tuende in republica litteraria libertati publice seipsum preficere. »uideor mihi, inquit, non meam, aut aliorum, qui nominatim lacessiti sunt; sed non exigue, nec spernende partis humani generis causam dicere.  Aguntur enim hic iura nature humane, agitur communis totius reipublice litterarie libertas; que uiolantur atque opprimuntur ab iis qui ab aliquot seculis contendunt a litterarum studiosis nullo modo posse in dubium reuocari quod sanxerunt consensus et auctoritas priorum etatum,« etc. Quest. 3, pag. 46.

Ad decutiendum itaque iactantiam et arrogantiam ficti huiusmodi uindicis libertatis, mendacia eius imperitiamque in medium profero: etsi enim ipsum numquam animi sui peniteat, ego saltem euertam hac defensione rationes eius, et opinionem falsam eruditionis quam copia librorum editorum sibi fecit apud multos imperitos. Postquam uero nomen sapientis ac eruditi assertum fuerit Hieronymo;  pedem iterum conferam cum critico nostro, ut doceam eum omnino fuisse destitutum iudicio, fide, diligentia et scientia in oppugnanda editione nostra Parisina operum S. doctoris.



CAPUT PRIMUM. De absoluta Hieronymi eruditione, deque imperitia singulari Ioannis Clerici.

Quod erat optandum maxime ad confirmandam omni ratione eruditionem linguarum Grece, Latine et Hebraice in S. Hieronymo, id non humano consilio, sed prope diuinitus datum atque oblatum hoc tempore nobis uidetur. Inueterauit enim iam opinio Ecclesie Dei perniciosa apud simplices quosdam catholicos ac linguarum Orientalium rudes imperitosque, Hieronymum ex sese non satis calluisse sermonem Grecum uel Hebraicum, sed semper Grecis et Iudeis usum esse familiarissime interpretibus, quorum ope ex parte didicerat ipsorum idiomata, et ea que in commentariis suis, presentibus amicis et posteris, nobis tradere curauit. Indoctam huiusmodi opinionem et iniquam suspicionem ex hominum animo euellere tentaueram annotationibus quamplurimis et commentario singulari in librum Hebraicorum Nominum; sed nunc Ioannes  Clericus, uir et oratione insuauis et minime moderatus, officium meum uehementius et studium etiam fregit quodammodo: spoliauit enim disputationem nostram suo decore, imbecillamque reddere sperauit, quod prefracte negare ausus sit perfectam fuisse in Hieronymo linguarum peritiam. Adduco itaque hominem cum suis questionibus Hieronymianis, in quo reconciliare existimationem Hieronymi si forte amissam, redire in gratiam cum studiosis amicis, satisfacere possum emulis atque beneuolis. De quo si lectores prudentes seuere, religioseque iudicauerint, auctoritas eruditionis absolute, que in Hieronymo remanere debet, herebit: imperitie autem argumenta et indicia in Clerico nostro perpetuum defixa manebunt.



§ 1. De Greca eruditione S. Hieronymi.

Sermonis Grecorum notitiam inuidet Hieronymo Ioannes Clericus, propter nonnulla uerba Chronici, et libri Locorum Eusebiani, que, quamuis minime obscura, euertit Hieronymus interpretatione sua, non Latine conuertit; si hoc concedimus nauseanti stomacho clericorum, et Iosepho Scaligero petulanter et preter decorum insultanti ceteris omnibus scriptoribus. Sed pergamus ad  argumenta quibus summi uiri illi Hieronymum impugnant, et lingue Grece peritiam in eo mediocrem, uel nullam fuisse contendunt.

I. »Ne inquirenda sint, inquit Clericus, neue ab iis qui non quererent, incredibilia uideantur que sunt nobis dicenda, nonnulla hic subiiciemus exempla, nam omnia colligere longum esset; sed ea seligemus, ex quibus manifesto liquebit, non esse temere fidendum Hieronymo Greca uertenti. Sane, inquit, Scaliger, si quis hodie ita, ut fecit Hieronymus, Greca uerteret, non dico ab alienis, sed ut Acteon a suis canibus mordicus discerperetur. Nos particulatim proferemus aliquot periodos proemii Eusebiani in Chronicum Canonem, subiecta uersione Scaligeri,  deinde Hieronymi, ut possint inter se conferri: . . . , etc. Hoc est, interprete Scaligero: Mosen genere Hebreum, qui prophetarum omnium primus de Saluatore nostro, de Christo, inquam, et de ea quam gentes per eum adepte sunt, Dei cognitione, uaticinia et oracula diuino scripto tradidit, etc. Audiamus nunc Hieronymum: Moysem gentis Hebree, qui primus omnium prophetarum, ante aduentum Domini Saluatoris, diuinas leges sacris litteris explicauit. Temporibus Inachi fuisse, eruditissimi uiri tradiderunt, etc. Nulla fuit ratio Hieronymo mutandi sensum uerborum , etc. , nisi quod ea non satis intelligeret, nam non paulo melior est sensus Eusebii, et facile potuit eleganter Latine exprimi; ita ut nullus supersit locus excusationi Hieronymi, petite ex dissimilitudine linguarum. Nec paraphrasin habet uerborum Eusebii, sed alium sensum, eumque, ut dixi, cum Eusebiano minime conferendum.« Ita Ioannes Clericus. Quest. 3, pag. 52 et seqq.

Quod in isthac obiectione obseruat post Scaligerum Ioannes Clericus, in se expletum imprudentes uoluerunt ambo illi critici; ab eis enim, ut Acteon a suis canibus, mordicus  discerpitur Hieronymus, qui iniquos obiurgatores uocat canes suos: Quapropter audiant, inquit, canes mei. Pref. in Iob. Et prefatione in translationem suam Latinam Eusebii Chronicorum: Nec ignoro, multos fore qui, solita libidine detrahendi omnibus, quod uitare non potest nisi qui omnino nichil scripsit, huic uolumini genuinum dentem infigant, etc. Calumniantur itaque Scaliger et Clericus Hieronymum interpretem proemii Eusebiani in Chronicum Canonem, et eius translationem arguunt; quia non attendunt hoc loco mutatum fuisse in meliorem sensum Eusebii contextum, et sublatam uel contradictionem, uel ambiguitatem uerborum Grecorum, que manifesta nobis esset et explorata, si Latina translatio pure fuisset litteralis. Mosem dicit Eusebius, primum prophetarum omnium, qui de Christo et gentium uocatione oracula diuina tradiderit: que sententia uidetur profecto contraria iis que de Abraham dicuntur et patriarcha Iacob cum in priore, tum in posteriore libro Chronicorum. Nam de Abrahamo scriptum legimus: Primo omnium prophetarum ei uerbum Dei, cum in figura apparuisset humana, uocationem gentium pollicetur, quam in nostrum tempus sermo Christi deduxit ad finem per Euangelicam in omnes gentes predicationem.  De Iacob autem idem Eusebius dicit: Iacob centesimo quadragesimo septimo etatis sue anno diem obiit, prophetans de Christo et de uocatione gentium. Si Abraham primus est omnium prophetarum, et Iacob ante Moysem prophetauit, siue diuina edidit oracula de Christo Domino ac gentium per eum uocatione; quomodo sibi constans est Eusebius, docens Mosem primum esse prophetarum omnium, qui de Saluatore et Euangelica predicatione oracula et uaticinia tradidit? Possumus equidem hac exceptione Eusebium, excusatum dimittere, quod dixerit hec a Mose scripto fuisse tradita; at simplex lector, nescius illius exceptionis faciende, multa deprehendet in recitatis testimoniis sibi contraria nec satis coherentia. Commodius igitur locum mutauit Hieronymus, non interpretis, sed scriptoris functus officio, ut Mosem Iudeorum legislatorem suo proprio uocabulo nominaret, dicens: Moysen gentis Hebree, qui primus omnium prophetarum, ante aduentum Domini Saluatoris, diuinas leges sacris litteris explicauit, Inachi fuisse temporibus, eruditissimi uiri tradiderunt. Hec sane ex iudicio, non emulationis studio, aut ex odii presumptione expendere debuit Ioannes Clericus, ne diceretur ei: Unde putabam bene mereri de Latinis meis, et nostrorum  ad discendum animos concitare; inde in culpam uocor. uerum ut ad compendium responsionis ueniam, pernecessaria fuit ratio Hieronymo mutandi sensum uerborum , etc., que quia perfecte intelligebat, noluit in Latinum sermonem conuertere. Unde nullus superest locus calumnie Clerici petite ex dissimilitudine Grecorum uerborum Eusebii, et Latinorum Hieronymi, cum prudenti lectori compertum sit Greca fuisse mutata, ut sensus commodus et dilucidior inueniretur in Latina interpretatione, qui obscurus et ambiguus habebatur in origine Greca.

II. »Sequuntur hec apud Eusebium, inquit Ioan. Clericus: In presenti quidem opere, temporibus in unum collatis, annorum uniuscuiusque gentis numeris inuicem ex aduerso inter se oppositis Chronici Canonis opus confeci, . Legamus nunc Hieronymum, qui multo obscurius, nec tam Latine, dum hec uerba interpretatur, ne sensum quidem eorum reddidit: In presenti  autem stylo eadem tempora contra se inuicem ponens, et singularum gentium annos dinumerans, ut quid cuique cetaneum fuit ita curioso ordine coaptaui. uidetur credidisse esse ordinem, cum sit idem ac , et hoc opus significet; pro cuius titulo numquam maluisset dicere curiosum ordinem, si Greca uerba assecutus esset; at certe, ut habet Scaliger in hunc locum, non intellexit.«

Non potuit Criticus noster manifestius imperitiam suam prodere, quam cum illam Scaligeriane tamquam pedissequam adiunxit. uolunt illi Hieronymum non intellexisse Eusebium, quia ipsimet nec Greca Eusebii, nec Latina Hieronymi intelligere studuerunt. Quid enim apud eruditos atque studiosos lectores aliud esse potest Canon Chronicus Eusebii, quam series temporum contra se positorum, et curiosus ordo regnorum ex aduerso inter se oppositorum, ut quid cuique cetaneum fuerit uno intuitu percipiatur? Perfectissime ergo intepretatur Hieronymus, et pura Latinitate donat uerba Greca Eusebii, dicens: In presenti autem  stylo, eadem tempora contra se inuicem ponens . . . curioso ordine coaptaui. Stylum uocat Canonem Chronicum, quia per stylos, id est, columnas, liber hic est dispositus, et curioso ordine coagmentatus, siue apta dispositione  temporum descriptus. Non igitur pro titulo Canonis Chronici uoluit dicere curiosum ordinem, ut falso obiicit calumniator Clericus: sed Chronici Canonis syntaxim, interpretatur seriem et ordinem curiosum temporum per columnas contra se inuicem positorum. Pudeat proinde pedissequum Scaligeri et aliene et proprie imperitie, qui sibi passus est persuaderi et non significare seriem rerum in unum collatarum, ordinem, compositionem, siue etiam in classes distributionem. Quod perinde est ac si dicerem Canonem, ut facile mihi concedent qui Grece sciunt atque Latine.

III. Ne quid pretermittam eorum que obiiciuntur a Clerico, meminisse iuuat questionis huiusmodi posite numero 6, pag. 54. »Sed quare uerba, Ego autem, qui nichil prius habeo ueritate, rem accuratius inuestigare decreui; quare, inquam, hec uerba uertit: Que cum ita se habeant, necessarium duxi ueritatem diligentius persequi? Nam falsum est Eusebium concedere Porphyrio rem ita se habere, etc.«

Si huius questionis exspectasset explicationem ab aliquo Hieronymi lectore studioso, numquam tam aperte ineptire potuisset Clericus noster, ut putaret Eusebium Latinum  concedere Porphyrio, Semiramidem fuisse post Mosem; atque eumdem Mosem annis pene 850 Troiano bello seniorem habendum. uerba que cum ita se habeant, non ad Porphyrii opinionem referenda sunt, sed ad dissonantes sententias Christianorum et ethnicorum de Mosis etate et antiquitate, ut sit sensus: que cum ita se habeant, et diuerse sint eorum sententie, necessarium duxi diligentius ueritatem persequi, siue rem accuratius inuestigare decreui. Hunc sensum habet Eusebius tum apud se, tum apud Hieronymum eiusdem intepretem; alienum uero atque absurdissimum apud Hieronymi criticos sycophantas Scaligerum et Clericum.

Iu. Sequentia uerba non minus deprauata contendit Clericus: »Cum autem apud Hebreos, diuersas temporum obseruassem editiones, alteram quidem redundantem, alteram uero deficientem, hanc secutus sum. Nihilominus et sic quoque Hebreorum progenitorem Isrelem, a quo Iudaice gentis duodecim tribus Isrelis nomine censentur, Inacho quem primum Argis regnasse Greci prodiderunt, tempore equalem fuisse reperi. Pro quibus hec habet Hieronymus a mente Eusebii aliena, nec perspicuitate, aut elegantia, aut etiam ipsa re laudanda: Neque me fugit in Hebreis  codicibus dissonantes etatum annos inueniri, plusque uel minus, prout interpretibus uisum est, lectitari; sequendumque illud potius, quod exemplariorum multitudo in fidem traxit. uerum utcumque quis uolet, computet, et reperiet Inachi temporibus quem primum Argis regnasse aiunt, Patriarcham fuisse Isrelem, a quo duodecim Iudeorum tribus Isrelis uocabulum sortite sunt. Recte animaduertit Scaliger, neque tale quidquam scriptum ab Eusebio, neque eam eius fuisse mentem. Hoc nimirum uolebat episcopus Cesariensis, in sacris Iudeorum libris, duplicem annorum rationem inueniri: alteram longiorem, que est LXX interpretum; alteram breuiorem, que Codicum Hebreorum eius eui fuit, et quam licuit Eusebio, presertim ex Aquila, Symmacho, et Theodotione, cognoscere. Se uero hanc posteriorem secutum; nec tamen ex hoc calculo Inachum esse antiquiorem Isrele. Est quidem hic paralogismus, ut animaduertit Scaliger, sed est deterior  ratiocinatio Hieronymi, qui uult, quemcumque calculum sequamur, rem eamdem constare. Preterea reliqua omnia sunt inania.«

In quo sit Eusebii paralogismus ego nullus uideo; in quo sit Hieronymi peior ratiocinatio nec uideo, nec uidere possum, si sapio. uolebat Eusebius in sacris Hebreorum codicibus dissonantes etatum inueniri numeros: longiorem apud LXX, breuiorem in fonte Hebraico; se uero minorem hanc summam secutum; nec tamen ex hoc calculo breuiori Inachum esse antiquiorem Isrele, a quo duodecim Iudeorum tribus Isrelis uocabulum sortite sunt. Quid in uerbis Latinis Hieronymi alienum ab hac mente Eusebii uel illi contrarium reperiri possit nequaquam intelligo. Quamuis enim Greca ad uerbum non fuerit interpretatus Hieronymus, et de suo nonnulla addiderit, nichil tamen scripsit contra mentem Eusebii; quia discrepantes fatetur in sacris Hebreorum libris annorum summas et numeros; nec breuiorem calculum respuit quem secutus est Eusebius: sed iuxta eiusdem mentem Inacho equalem facit Iacob patriarcham. Hec facile animaduertere potuisset Clericus noster, nisi pingui Minerua fuisset prepeditus, et calumnias calumniis cumulare uoluisset.

u. Quod addunt ex eodem Proemio redarguentes constanter  Hieronymum, quia dixerit manifestum esse Semiramidem et Abrahamum contemporales fuisse, putant nobis approbare hoc argumento: »Male manifestum dicitur quod ad Eusebium usque nemo prodiderat, nemo crediderat, nondum probatum fuerat, nondum concessum.«

Quasi uero probatione indigeant que a nemine negantur, et multa per se non manifesta sint in Historie monumentis, que ex sola lectione fidem obtinent. Manifestum erat igitur historica fide, et comparatione diuersorum monumentorum historicorum, tum Hebreorum, tum ceterarum gentium, Semiramidem et Abrahamum genere Chaldeum eadem etate uixisse, et celebres exstitisse.

uI. »Hec satis superque essent, inquit Clericus, si res nobis esset cum hominibus, qui tam seueri essent censores dudum mortuorum, quam sunt iniqui iudices uiuentium. Sed horum causa, subiiciemus adhuc unicum locum ex Chronico, ad Num. 1250, in quo uersio Hieronymi est a duobus summis criticis merito castigata, ubi de Peta, qui non amplius exstat: Arctinus, inquit, qui Aethiopidam composuit, et Ilii Persin. Est in Greco , hoc est, Troie excidium, ut ostendit Ios. Scaliger. Quare ita debuit uerti; sed uocem rariorem non intellexit Hieronymus.  uide et Claudium Salmasium, pag. 600. Exercit. Plinianarum Ed. Ultraiectine.«

Quid est, queso, calumniari et desipere, si hoc non est? Asserit Clericus uersionem Hieronymi, scilicet Ilii Persin, a summo critico Ios. Scaligero merito castigatam ad Num. 1250. Iamuero locum recitatum reuoluens, hec tantummodo lego apud Scaligerum: »Et Ilii Persin. idem, quod .« In ceteris, que numero 1250 dicuntur, altum de Hieronymo et eius uersione silentium. In manifestissimo itaque mendacio hic deprehendimus calumniatorem Clericum, et deinde in triplici imperitia, que profecto ueniam non meretur apud eos etiam, qui ei parcere maxime student. Somniauit ergo primum uocem , que significat excidium et euersionem, esse uocem rariorem; cum ipsa hec uox reperiatur in Lexico Scapule puerorum manibus trito, et usitata consuetudine recepto. Ignorauit secundo Clericus noster antiquorum Scriptorum morem, quo uoces Grecas usurpabant sepius in opusculorum inscriptione, sicut uarro secundo Rerum rusticarum: Sed bono animo es, inquit, non minus satisfaciam tibi, quam qui Bugoniam scripsit. Sciebat haud dubie eruditissimus uarro et , apes dictas a petis; Bugoniam  tamen Latine non expressit, quia apud eruditos homines usitatiora erant in librorum epigraphis propria nomina Greca, quam Latina translata. Hunc morem secutus Hieronymus in Grecorum opusculis propria inscribit nomina, Ilii Persin: Origenis; De uisione , et sexcenta his similia que nemo, preter Clericum, ignorare et calumniari potuit. Tertium denique imperitie Clericane argumentum sumitur ex eodem Eusebii proemio, e quo calumniandi sumpsit exordium ipse Ioannes Clericus; nam manifestum nobis est et exploratum, intellexisse Hieronymum uocem Grecam , eique congruam aptasse uersionem Latinam, cum hoc modo sit interpretatus in proemio Eusebiano in Chronicum Canonem: Post quos facta est Troiane urbis euersio, quam Homerus longo sequitur interuallo. Hic igitur , intelligit Troie excidium, seu euersionem; uti supra , in linguam nostram uerterat, usque ad Troie captiuitatem. Pudeat proinde amicum, et laudatorem quemcumque critici nostri Clerici, tantam in eo imperitiam non deprehendisse,  nec Doctoris Hieronymi causam intrepide contra eumdem hereticum suscepisse defendendam.

Preter iam recensita atque confutata, nichil aliud obiicere potuit Clericus e duobus libris Chronicorum Eusebii, ut ostenderet Hieronymum lingue Grece fuisse imperitum. Unde coniicere nobis licet summam huius idiomatis peritiam adeptum esse sanctum Doctorem, quippe qui a reprehensoribus suis in nullo fuerit errato deprehensus. Cetera porro a pagina 59 usque ad paginam 63, cum sint mere calumnie Clerici uerbis diffluentis, risu a nobis excipiuntur, quia nichil illo infantius dum ait pag. 62: »Sunt qui suspicari queant eum, callida excusatione, imperitie peccata in festinationem uoluisse coniici. Certe si uerum dicere uelimus, non abhorret ea ars ab ingenio Hieronymi, quod totum fuit ad iactantiam et dissimulationem compositum.« Quod cum sit stomachose ac proterue scriptum a Clerico, aliis illud indignum, aliis ridiculum uidebitur. Ridiculum iis, qui istius Criticam in ueri tuitione, in testimoniorum fide, in difficultatum probatione, non in perpetuitate calumnie positam arbitrabantur: indignum iis, qui altius perspiciunt, et Questiones Hieronymianas ad fidem Ecclesie corrumpendam spectare non dubitant. Sed pergamus ad reliqua, que proprio marte sic explere uoluit Clericus.

 uII. »Quod si quis tamen putet lapsum fortasse esse festinatione, in eo libro conuertendo, Hieronymum, suscipiat in se laborem conferendi cum Grecis uersionem Latinam libri alterius eiusdem Eusebii, de Situ et Nominibus Locorum Hebraicorum, uidebitque passim Bethlehemitam Solitarium maioris peritie aut diligentie in eo opere specimina non edidisse. 1o Ad primam uocem Ararat, dixerat Eusebius, ferri adhuc monstrari in montibus Armenia reliquias arce, , hoc est reliquias ligni, ut liquet manifesto ex mediis ac postremis paragraphi uerbis. Quare ergo Hieronymus uertit uestigia, uoce incommoda et obscura? Quare postea monumenta, ac tandem simpliciter ligna? Que ratio fuit obscurius loquendi, cum clara uox suppeteret? 2o Ipse Martianeus notauit male uerti paulo post gaudere, cum sit epulari cum aliquo. Sed Hieronymus rationem habuit etymologie ab et , bene habere, que ratio interpretandi fallacissima est, nec hominis admodum periti. 3o Ibidem male , exitus, uel egressus, uertitur, quasi esset . Est autem locus in quem fit exscensio, seu exscensorium, si ita loqui licet. Alioquin est , ut docet Hesychius, hoc est, scala per quam e naui fit exscensio.  4o In uerbis Nicolai Damasceni, ubi meminit montis Baridis, quare omittitur uox , que antecedit , et mons simpliciter dicitur, cum sit necessaria? Non imperitie hoc est, sed negligentie. 5o Postquam idem scriptor dixit famam esse in montem Barim multos, tempore diluuii, confugisse, addit: et quemdam uectum arca ad iugum appulisse, et reliquias lignorum diu seruatas. Fuerit fortasse hic uir, de quo Moses Iudeorum legislator scripsit. Manifestum est respici ad Noachum, cuius, tametsi solus memoratur, tamen non excluditur familia. At hec minime intelligens Hieronymus, plurali numero loquentem inducit Nicolaum: alios uero in arce alueo supernatantes, etc.«

Si ad rogata Clerici minutatim interrogantis respondeamus, longiorem trahimus funem contentionis: rem itaque ac questiones paucis absoluam. 1o Querit ille cur Hieronymus uocem Grecam Latine uerterit uestigia et monumenta, et non reliquias arce? Quam dubitationem afferre illi non potuit nisi propria imperitia. Adeat igitur Marium Nizolium in notis ad Ciceronem col. 1652, a quo perdiscet uestigia, et monumenta, et reliquias apud Latinos eiusdem esse significationis. uestigium, gii, reliquie, signum, nota, monumentum. 2o Duplex mendacium confingit  Clericus, ego enim nequaquam cogitaui, , male uerti, gaudebat cum liberis; nec Hieronymus rationem habuit etymologie ab et , sed sensum uerborum eleganter expressit, gaudensque cum liberis; quia Ne cum sua prole egressus ex arca, et immolans Deo uictimas, non poterat sancte epulari, nisi gaudens cum liberis, domesticis suis. 3o Hic dicendum est imperito Clerico: Quid te tantopere supinat? uult enim significare locum  in quo fit exscensio, siue descensio; et simul negat Hieronymum eleganter uertisse exitum uel egressum, quasi idem esset , quod . Ergo apud Criticum nostrum longe diuersa sunt, descendere de naui, et exire, siue egredi ex naui; exscensio et egressus. Sed doceamus eum quid sit , ut discat non calumniari uersionem, quam non intelligit: , inquiunt eruditissimi lingue Grece, est exitus, egressus, descensio, Plin., desultura; Plaut., euentus; Thucyd., , egressus in terram . uocabant igitur Armenii locum Ne, exitum  uel egressum; quem nos Gallico sermone diceremus la descente, le débarquement. 4o Superflue Hieronymum nomen Grecum in Latinum transtulisset, cum de Baride monte postea subiiciat: ad quem multos in diluuio confugisse autumant, ibique esse saluatos. Non enim nisi ad montem altissimum confugere potuerunt, qui tempore diluuii salui facti sunt in monte, ut refert Nicolaus Damascenus. 5o Ineptit Clericus uituperator Hieronymiane uersionis, nolens in plurali numero dictum, Alios uero in arce alueo supernatantes, etc. Cum tamen concesserit ab ipso Noacho  non excludi familiam eius. Melius itaque plures in plurali interpretatur Hieronymus, quam si solum Ne nominasset.

uIII. »In uoce Astaroth Carnaim, , hoc est Supra Sodomiticum tractum, uertitur, in supercilio Sodomorum; quod ferri non potest, nisi Sodomi esset mons, in cuius supercilio ea urbs fuisset condita, quod falsum esse omnes norunt.«

Nonne miraris, prudens lector, animaduersionem tam doctam et acumen ingenii Clerici nostri? Ferri non potest, inquit, in supercilio Sodomorum, nisi Sodomi esset mons, etc., ferret utique, si sciret supercilium idem esse quod locus superior et eminentior; et id significare hoc loco in supercilio  Sodomorum, quod significat in uoce, Saue, super regionem Sodome. Intelligamus ergo utrumque locum, in superioribus et eminentioribus partibus que possessionis erant Sodomorum; et nugas meras Clerici ridebimus.

IX. »In Arbo aut potius Arbee, dicitur Chebron fuisse Dauidis, hoc est, , sedes regia Dauidis, quod male uertitur regnum. Perinde est ac si quis diceret Grece, de uersalia, ubi regia Ludouici XIu, , uerteretque alius, uersaliam regnum esse Celtarum regis.«

Hem tibi hominem Grece ac Latine scribentem. Sed quid reponis, si dixero imperitum et insipientem? Imperitus sane qui nesciuit  in Scripturis sacris significare regnum, ut Prou. XuIII, 19, , inualescit autem tamquam fundatum regnum. Quam significationem agnoscit Epitome Thesauri lingue Grece Henrici Stephani, ut mirum ualde nobis sit Criticum hominem ignorasse quod legitur etiam apud Grammaticos. Ceterum stulti Scriptoris indicium est, Ludouicum Maximum uocare Regem Celtarum, quasi solis Celtis imperet, et non Francie hominibus, siue toti genti Francorum. Plura dixi de hac inerudita difficultate ad calcem libri de Canone sacrorum  uoluminum Gallico sermone scripti: quare difficultati iam supersedeo.

X. Postquam sic imperite redarguit Hieronymum Ioan. Clericus: mox conuersus ad reprehensionem Bonfrerii et Martianei hec subiungit: »Exempla eius rei insignia habemus, in libro hoc de Locis Hebraicis. Cum enim nec Iac. Bonfrerius, nec Ioan. Martianeus, memores essent in mss. Grecis et passim misceri . . . . reliquerunt in uoce Astaroth, , pro . Quare, inquies, rem pueris notam probas? Quia in ea peccauerunt Bonfrerius et Martianeus, immo, si eorum editionibus stamus, ipse Hieronymus, deceptus praua Scriptura Greca. Sic enim loquitur Eusebius, de Amalecitide: , . At editum est , qui merus est solecismus, et in Hieronymo pariter: Amalecites, regio in deserto, etc.«

Fidei plenum putabunt Clericum in hoc paragrapho, qui Bonfrerium et Martianeum numquam legerunt, sed qui amborum editiones libri Locorum studiose perscrutati fuerint, critici peruersam fidem, imperitiam et inconstantiam uix ferre poterunt. Obseruauit doctus Bonfrerius in uoce Astaroth Carnaim, et in Lasan, pro , legendum  , uel . In uoce quoque Saue et Seboim, puram Eusebii edidit lectionem, scilicet, et non . Deinde habet ad uocem Amalecites, pro Amalecitis: »Amalecites, potius patronymicum nomen a regione, quam ipsum regionis nomen est: Regio et populus Amalec dicitur.« Ita Iac. Bonfrerius. At improbe in illum insultat Clericus, quasi nichil horum scripserit Editor Eusebii peritissimus. Quod nunc ad me attinet, exemplum capere de Bonfrerio docto atque prudente haudquaquam dubitaui, unde lectorem commonere de eiusdem uiri obseruationibus studebam, dicens ad uocem Lasan: Bonfrerius legendum credit ; et rectius esse quam quod de Sidone apud Hieronymum legitur. Antea ad uocem Bethsaida in contextu Greco legebam ; in Notis autem cum Bonfrerio , addens ex tempore: Huiusmodi lectiones permittimus Eruditorum iudicio. Preterea ut calumniam Clerici manifestam faciamus, meminerint lectores libri  Nominum Hebraicorum scripsisse me in Notis ad tertium Fragmentum Grecum, col. 560, uerba consequentia: Non desunt in manuscripto Greco scriptoris errores, nec corruptele nominum: manifesta et confessa uitia plerumque sine notis emendo; cetera describo diligenter, prout scripta leguntur in codice Greco: u. g. , pro , etc. Quis crederet post expressam conceptis uerbis huiusmodi annotationem, mihi imputandum a Clerico Critico, quod memor non fuerim in mss. Grecis et passim misceri? Nisi res ageretur cum imprudenti negotii huius et lectionis manuscriptorum cum Grecorum, tum Latinorum, prouocarem eum ad collationem et contentionem codicis Greci manuscripti, quo ego usus sum, ut ipse testis inuitus accederet, centies mea diligentia mutatum fuisse in Editione noua I in H, quia sciebam ab imperitis exscriptoribus iota, pro eta scriptum fuisse in exemplaribus peruetustis. Sed credo in te impune abiturum, o Clerice, qui merum solecismum in uoce, Amalecites inuenisse gaudebas? Relege que ex Cassiodoro docere uoluisti Questionum Hieronymianarum pagina 66, et deinde pag. 378 et seqq. uide quantum tibi parum constes coarguens lectionem Amalecites, pro Amalecitis; et simul monens ueteres scripsisse sepius omnis pro omnes, et omnes pro omnis, id est, accusatiuos plurales promiscue  terminatos in ES, EIS, et IS. Disce proinde Amalecites et Amalecitis promiscue scriptum ab Antiquis, ut Ioannis, pro Ioannes, in casu nominatiuo. Que cum ita sint, te ipsum testem adhibeo proprie imperitie et inconstantie, quam dissimulare debuisses si licuisset per consuetam detrahendi libidinem, et artem illam tuam criticam qua ceteris omnibus scriptoribus preferre te non erubescis.

XI. »Contra Grecam eruditionem Hieronymi obiicit ultimo loco Clericus noster: addam hic rem leuiculam quidem, sed que ostendet nichil esse uerius quam quod dixi. Scripsit Eusebius: , Iturea, que et Trachonitis. Quare uertit Hieronymus: Iturea et Trachonitis regio? etc. Potest enim lector suspicari esse nomina duorum tractuum regionis; que fuit Tetrarchia Philippi. Morosus es, inquies, qui talia ad uiuum resecas? Immo uero morosa negligentia est eius, qui non commodius uertit: nec scio annon existimauit delendam particulam que, quod putaret esse siue. Ratio suspicandi, hec est, quod in uoce, , similiter offenderit, , , hoc est, Trachonitis regio, que et Iturea, nempe dicitur. uertit tamen ille: Trachonitis regio, siue Iturea. Si ego ita uertissem, numquam mihi ignouisset  Martianeus, quamuis dicerem me esse noui Operis conditorem. uociferaretur esse hanc artem, qua conarer occultare meam imperitiam, ne male translationis arguerer, etc.«

Quamdiu erit in Clerico nostro inexhausta auiditas loquendi et carpendi Hieronymum, tamdiu ineptum et imprudentem se prodet: nam qui aut tempus quid postulet, non uidet; aut plura loquitur; aut se ostentat; aut eorum quibuscum disputat; aut rerum ipsarum dignitatis rationem non habet: aut denique in aliquo genere; aut inconcinnus; aut multus est, is ineptus dicitur. uociferaretur, inquit, Martianeus, si cum Hieronymo uertissem: Trachonitis regio, siue Iturea. Immo laudaret te magna uoce Martianeus, si artis critice peritus fuisses, et tam aperte imperitiam tuam non ostentares. Quis iam non miretur puerilis iactantie obseruationes, quas in summum uirum, etiamsi ipse uere essent, nullus prudens dignaretur scribere? Sed cum sint imperitissime ac falsissime, nichil in eis existit quo ueniam Clerico tribuere possimus. 1o Inepte reprehendit Hieronymum Clericus, nesciens sanctum Doctorem imitari stylum Luce euangeliste, qui  capite tertio, uersu primo, Philippum dicebat tetrarcham esse , id est, Ituree et Trachonitidis. Arguatur itaque sanctus euangelista, et non Hieronymus, quod omissa particula , que, locum suspicandi prebuerit lectoribus, Ituream et Trachonitin esse nomina duorum tractuum regionis, que fuit tetrarchia Philippi. Non est igitur imperitie aut negligentie quod omissa fuerit particula Greca in uersione Hieronymi, qui potius euangeliste uestigiis insistere uoluit, quam putida interpretatione torquere semetipsum. 2o Ituream et Trachonitin diuersas esse regiones eruditissimi uiri suspicantur, Strabo, Andrichomius et Bonfrerius, nec opiniones eorum penitus ignorare debuit criticus scriptor loquens de re Geographica. 3o Pueris rem notam ignorat Clericus, nempe eamdem rem significare interpretationem Hieronymi Iturea, siue Trachonitis, et interpretationem eiusdem Clerici, Iturea, que et Trachonitis: in utraque enim phrasi intelligimus  unam regionem, que uel Iturea, uel Trachonitis dicitur, 4o Nulla fides est in critico nostro qui dissimulauit Hieronymum centies particulam Grecam , optime per relatiuum pronomen que, expressisse in libro Locorum, u. g. col. 141: , , Aman, que nunc Philadelphia; col. 163: , , Babel, que et Babylon; col. 185: , , Cariathiarim, que et Cariatbaal; col. 203: , , Eglom, que et Odollam. Ibidem: , , Esor, que et Asor. Similiter col. 268 et 275: , , Sophera, que et Sophir. uideant nunc lectores eruditi et prudentes, quanti facienda sit critica Ioannis Clerici, in qua nullum est iudicium, nulla fides, eruditio nulla: que tamen in hoc genere scriptionis officia sunt et Auctorum munera.



§ 2. De eruditione Hebraica S. Hieronymi.

Explosis iam difficultatibus Ioannis Clerici Grecanicis, quibus ipse uiam sibi muniendam sperauerat ad iudicium paulo audacius et liberius ferendum de eruditione Hebraica Hieronymi, nunc aliquot insignioribus Questionum Hieronymianarum exemplis demonstrabimus illarum auctorem Hebraice lingue imperitissimum, et ineptissimum esse criticum in reprehensione sancti Doctoris, cuius uirtus et  scientia splendet in Ecclesia Dei tamquam clarissimum lumen, quo, sicut nummus in Cresi diuitiis, obscuratur omnis eruditio Clericana, et iudicium audacius ad calumniam. Consilio autem amicorum meorum , mitto nugas et ineptias aniles Questionum Hieronymianarum Clerici, quia risu et cachinno, non responsione mea, dignas censent. Preterea iubent sapientissimi prefecti Congregationis nostre, et sodales amantissimi mei haud pauci, ut tempus et laborem impendam in edendis operibus sancti Hieronymi non in confutando heretico, qui nec loquendi, nec libros edendi finem nouit facere. Pauciora itaque proponam exempla, e quibus doctus et intelligens existimator de pretermissarum Questionum imperitia poterit habere iudicium.

I. Peritiam grammatice nullam fuisse in Hieronymo huiusmodi argumentis docere uoluit Criticus noster: »Hec cum sint, inquit, meridiano sole clariora, monachus noster Benedictinus, quem uel hinc discere par fuisset, frustra ab Hieronymo exspectari posse quidquam eximium, in Hebraica grammatica, hunc locum et similia  nobis oggerit, ut ab Hieronymo accipiamus, scilicet, quod nescimus. Opere pretium est hominem audire grande arcanum, et, quod fugit hactenus omnes grammaticos Hebreos, aperturum: Quatuor, inquit, nomina ab Hieronymo uel Philone hic recensita, apud Hebreos per diphthongum scripta leguntur, hoc modo: [Figure: [Hebrew Text] 2Kb] , Hiram; [Figure: [Hebrew Text] 2Kb] , Histob; [Figure: [Hebrew Text] 2Kb] Hira; [Figure: [Hebrew Text] 2Kb] Hisboseth. Neque uero littere aleph, heth, et ain, apud ueteres Hebreos pro consonantibus usurpata erant, sed pro uocalibus, ut perspicue declarat Hieronymi presens annotatio, que statuit, aleph, heth, et ain diphthongum constituere, cum iod sequenti, in quatuor iam dictis nominibus. Hinc euanescunt opinationes quorumdam hodiernorum grammaticorum, quibus uisum est quamcumque diphthongum Hebraico exsulare idiomate, Hebreasque uoces a consonanti semper littera, non a uocali, initium ducere. 1o Non quidam, sed omnes omnino grammatici Hebrei ueteres et recentiores censuerunt nullam uocem a uocali incipere; si paucos excipias, quos nomine appellare nichil attinet. 2o Plerique omnes etiam existimarunt dari diphthongos, exceptis potissimum Iudeis Germanis; qua de re uide Ioan. Buxtorfii Thesaurum capp. 3  et 4, aliosque grammaticos. 3o Grammaticorum sententia, qua negant syllabam Hebraicam inchoari a uocali, non est opinatio, sed certissima ueritas; quam nemo oppugnarit, nisi dormitans, ut hic Hieronymus, et rauca eius echo Martianeus. Tribus uerbis res demonstratur. uocalis omnis certum habet sonum, ut A, E, I, O, U, non promiscue quinque illis sonis effertur, quemadmodum aleph, heth, et ain, quod ex nominibus propriis, in quibus occurrunt, manifesto liquet; cum ab antiquis Interpretibus ita pronuntientur, ne quis nos solorum Massoretharum auctoritate niti putet. 4o Primus index nominum, qui in manus incidet, rem demonstrabit, sed uel ex quatuor allatis nominibus manifesta fiet. Quero, si alpha sit uocalis, quenam quinque uocalium sit? Sine dubio A. Itaque legendum esset AISTOB, et AISBOSETH, non Histob, et Hisboseth, sine diphthongo, aut Eistob, et Eisboseth. Deinde que uocales erant Hheth et Hain? An prius Grecorum et posterius O? Quomodo hic nobis conflant Diphthongum, si Hieronymo credimus, qualis est Greca ? Scribendum fuisset , et , quod tamen non fecerunt LXX Intt. quibus prolatio eorum nominum probe nota erat, et ne ipse quidem Hieronymus. An tres uocales coniuncte cum  Iod facient unam eamdemque diphthongum? Nemo crediderit. Quid igitur hinc colligemus? Nec Bethlehemitam, nec Parisiensem Monachum, quos tamen minime equarim, ne quid fallatur Martianeus, satis attendisse quid dicerent. Si attentiore animo scripsissent, non magis dicturi fuissent Aleph, Heth, et Hain, esse uocales, et constituere apud Hebreos diphthongos, quam H Latinum, in Latina lingua. Pene omiseram Martianeum, ut figmentum hoc de uocibus apud Hebreos a uocali inchoatis tueatur, afferre exemplum Arabum, qui uau, quo multa uocabula inchoantur, pronuntiant ut W, quod Galli exprimunt per ou, ut ouaheb, quod Waheb efferunt Arabes, Grammatici uero hodierni Hebraice lingue scribunt uaheb. At eum scire oportuit neminem Arabem habere uau pro consonante, non magis quam gentes Europeas, que littera W utuntur; quod ea littera per se nullum sonum habeat, sed debeat necessario cum uocali coniungi, cum in linguis Europeis, tum etiam in Arabica. Quod si malit adhuc Martianeus temere ab oscitante Hieronymo prolata preferre manifesto usui, certeque Analogie lingue Hebraice, per me licet. Suis animum pascat somniis, et que indulgentia nostra summopere indigent, ea maxime pergat in Hieronymo mirari. Numquam nos pudebit huiusmodi homini  non placuisse.« Quest. 4, pag. 85 et seqq.

Quod tot ineptias et tritas grammaticales uitilitigatoris nostri descripserim, ueniam precor ab omnibus studiosis; necessitate enim compulsus id peregi, ut interim stulto responderem iuxta stultitiam suam, ne sapiens sibi uideretur, neque, dormitantes nos, oscitantes, somniantes, raucisonos rideret Ioannes Clericus, Apollinis filius, Musarum parens, uindex libertatis litterarie. Sed age porro totum Hieronymi locum et incorruptam nostre annotationis integritatem hic replicemus; ut inde meridiano sole clarior sit imperitia, improbitas, ac peruersitas opinionum Clerici, qui uas sincerum incrustare cupit in omnibus. Contextus itaque Hieronymianus iste nobis est:

Hiram, uiuens excelse.
Histob, uir bonus.
Hiras, uigilans.
Hisboseth, uir confusionis.


IDCIRCO CUM ASPIRATIONE HAEC NOMINA POSUIMUS: QUIA ET APUD GRAECOS ET APUD HEBRAEOS PER DIPHTHONGUM SCRIBUNTUR.



Annotatio nostra.


Quatuor nomina ab Hieronymo uel Philone hic recensita, apud Hebreos per diphthongum scripta leguntur hoc modo [Figure: [Hebrew Text] 1Kb] Hiram, [Figure: [Hebrew Text] 1Kb] Histob, [Figure: [Hebrew Text] 1Kb] Hira, [Figure: [Hebrew Text] 1Kb] Hisboseth. Neque uero littere aleph, heth et ain apud ueteres Hebreos pro consonantibus usurpate erant, sed pro uocalibus, ut perspicue declarat Hieronymi presens annotatio, qua statuit aleph, het et ain diphthongum constituere cum iod sequenti in quatuor iam dictis nominibus Hebraicis. Hinc euanescunt opinationes quorumdam hodiernorum grammaticorum, quibus uisum est quamcumque diphthongum ex Hebraico exsulare idiomate; Hebreasque uoces a consonanti semper littera non a uocali initium ducere. Iam quod spectat Grecas diphthongos quatuor nominum supra positorum, non facile apparet ita hoc esse, ut Hieronymus testatur; nisi forte in uoce Hiram, que apud Grecos legitur : alia namque nomina Grece leguntur absque diphthongis, , , . uerum inspectis diligenter LXX interpretibus, docemus nomen Hisboseth scriptum esse cum diphthongo in manuscripto Alexandrino II Reg. II, 10, , Eiebosthai. Ex quo  satis liquet cetera nomina Hebraica similiter per diphthongum fuisse scripta antiquitus apud Grecos; idque uerius comprobatur ex uoce Iabes, que passim scripta, in eodem M. A. legitur cum diphthongo . Denique notum est eruditis uocalem , et diphthongum indifferenter fuisse usurpatas tam apud Grecos quam Latinos; illoque usu recepto et , et promiscue scripta fuisse.

Hec omnia ructauerunt oscitantes et dormitantes Hieronymus, et rauca eius Echo Martianeus, quorum ructatrix menta somnium habetur apud Clericum, quem concertauisse de Tripode cum Apolline uix dubitamus, si ei credimus qui se magnifice iactat atque ostentat. At enim somniantem deprebendo eum, cum ait, afferre me exemplum Arabum, ut figmentum meum quod uocat, tuear ex initiali uau. Relegat ipse annotationem meam in diphthongos Hebreorum ab Hieronymo notatas, et si casu in mentionem uau incidi, somniatorem me profiteor; sin minus, falsis somniis et contumeliis animum pascere Clericum nostrum, pro comperto habeamus et explorato. uerum caute pedetentim omnia dicamus, et singillatim difficultate, critici alte repetamus, ut graui somno stertentem attentius  possimus inspicere. 1o Non quidam, inquit, sed omnes, si paucos excipias, grammatici Hebrei, ueteres et recentiores censuerunt nullam uocem a uocali incipere. Certe in paruo numero, si paucos excipias, remanent quidam tantum, non multi, nec omnes. Atqui minor est grammaticorum numerus, non infinitus, ut stultorum et criticorum; bene itaque monui et apposite, quando quosdam appellaui. Deinde paucos legi grammaticos Hebreos, et quos reuolui libros id genus, quosdam dicere debui, ne cum Clerico scire iactarem, quod nequaquam scio. 2o Non plerique omnes existimarunt dari diphthongos, siquidem Latini nostri Hebraicorum operum grammaticorum scriptores, diphthongos, minime nos docent. uide Bellarminum, Mair, Thomam nostrum Dufour, Pagninum, etc. 3o Grammaticorum sententia de syllabis non inchoandis a uocali, tantum abest a uero, ut contraria sit manifestior et ueracior apud omnes sane mentis homines, nec estro Rabbinico percitos. Sententiam nostram Hieronymianam demonstrant perquam euidenter nomina propria uirorum, regionum et montium apud LXX Intt. quos secuti sunt Origenes et ceteri Greci Scriptores in Lexicis Nominum Hebraicorum. 4o Primus index nominum peruetustus docebit ineptire Clericum, qui statuit uocalem [Figure: [Hebrew Text] 1Kb] Aleph, semper legendam  per A, cum sepius legatur per I: per E, et per O, uel per U. Quomodo autem aleph, heth, et ain conflarent diphthongum apud Antiquos, satis dictum est in nostra annotatione, quam nemo impugnarit nisi dormitans et stertens Clericus criticus. Ex his liquido apparet Militem nostrum gloriosum omnium sermonibus posse uapulare, cum se Hieronymo in Hebraica re Grammatica audet preferre.

II. »Nunc ueniamus, ait idem Criticus, ad constructionem nominum, cuius he due sunt potissimum regule, oportere cum substantiuo adiectiuum conuenire genere; et adiectiuum quidem postponi. Constat etiam perpetuo usu nomina numeralia, que ordinalia dicuntur, formare femininum in [Figure: [Hebrew Text] 3Kb] ith, excepto [Figure: [Hebrew Text] 3Kb] prima. Sic a [Figure: [Hebrew Text] 3Kb] hhamesch, quinque, formatur [Figure: [Hebrew Text] 3Kb] hhamischi, quintus, et [Figure: [Hebrew Text] 3Kb] hhamischith, quinta. Quod si ignoret Martianeus, legat Ioannis Buxtorfii Thesaurum lib. II, cap. 1, et Gram. Th. Erpenii lib. III, cap. 7. Res enim usque adeo nota est, ut tempore abutatur, qui eam post grammaticos probare aggrediatur. Attamen Hieronymus, si credimus mss. codicibus Martianei, existimauit quintam generationem dici posse Hebraice [Figure: [Hebrew Text] 2Kb] hhamischa dor, cum uos [Figure: [Hebrew Text] 2Kb] sit generis generis masculini, et necesse sit dici [Figure: [Hebrew Text] 2Kb]  dor hhamischi, ut Concordantie docebunt, si iis consultis, in re clara opus sit. Sic enim habet Hieronymus in epistola ad Damasum; Si esset quinta generatio, sermone legeretur illorum AMESA DOR. In margine ascripsit Editor [Figure: [Hebrew Text] 1Kb] hhamischa dor. Quod idem est ac si dicerem Latine quinta annus, aut aliquid deterius. Amerbachii fratres qui editionibus Erasmianis addiderant uoces Hebraicis characteribus scriptas, ediderant hunc locum ad normam grammatice Hebraice. Sed eos ita castigat Martianeus: uitiatus omnino hic locus in editis antea libris; nam pro [Figure: [Hebrew Text] 2Kb] amesa dor, ut posuit Hieronymus, genus mutarunt et ordinem uerborum, legentes [Figure: [Hebrew Text] 2Kb] dor amisi genere masculino, contra fidem omnium codicum mss. epistole ad Damasum. Illi nimirum existimationi Hieronymi consultum uolebant, quam hic imprudens prodit Martianeus; qui, si probe inspexit mss. codices, nos docet hic triplex, quod diximus, peccatum ab Hieronymo admissum esse; quod si in ludo litterario Latine committeretur a pueris, non effugerent ferulam.

Attamen existimo mss. codices hic habere quod scriptum uoluit Hieronymus, et bona fide citatos ad testimonium a Martianeo. Persuadet hoc eiusdem generis peccatum quod proxime antecedit. Agens enim de uoce [Figure: [Hebrew Text] 1Kb] hhamuschim,  que occurrit Exodi XIII, 8, ita loquitur: In reliqua parte interpretationes non discordant, omnis pugna de uerbo est AMUSIM, quod his litteris scribitur, heth, men, sin, iod, mem, utrumnam quinque, an munitos sonet. Et quidem quinque hoc sermone dici negare non possumus non quinta, ut illi interpretati sunt, singulari. At nos pernegamus [Figure: [Hebrew Text] 3Kb] , quibuscumque punctis afficiatur, significare quinque: et omnes, quibus non ignota sunt elementa lingue Hebraice, norunt [Figure: [Hebrew Text] 3Kb] hhamesch quidem esse quinque: [Figure: [Hebrew Text] 3Kb] , hhamischim uero aut quintos, aut quinquaginta.«

Ut frangamus breuiter tantos spiritus Clerici nostri, monemus presentes et eui futuri studiosos omnes, imperitum adeo fuisse hunc Hieronymi hostem, ut iam senex ignoraret que pueri et infantes docere eum potuissent. Reprehendit enim et acriter castigat Hieronymum, quasi nesciuisset constructionem nominum et genus uocis Hebree [Figure: [Hebrew Text] 2Kb] dor; quia ipsemet necdum sciuit nomen Hebreum [Figure: [Hebrew Text] 2Kb] Amesa, esse generis masculini, et non feminini,  ut hoc loco scribit conceptis uerbis, et docere satagit contra Hieronymum et nostram editionem, in qua posui [Figure: [Hebrew Text] 1Kb] , AMESA DOR, quod idem est apud doctorem Clericum, ac si dicerem Latine quinta annus, aut aliquid deterius. Prima igitur barbarismi hec ac solecismi feditas absit ab Hieronymo, totaque hereat in Clerico constructionis inscio et generis nominum Hebraicorum. Secundum eiusdem scriptoris peccatum minime condonandum, si Latine a pueris committeretur in ludo litterario, inscitia est ingens, qua constare putat perpetuo usu nomina numeralia, que ordinalia dicuntur, formare femininum in [Figure: [Hebrew Text] 2Kb] ith, excepto [Figure: [Hebrew Text] 2Kb] rischona, id est, prima. Nam alia omnia nomina ordinalia feminina a primo usque ad decimum duplicem habent formam in fine, [Figure: [Hebrew Text] 3Kb] ith, scilicet et iia siue iia: u. g. [Figure: [Hebrew Text] 3Kb] scheni, id est, secundus, habet [Figure: [Hebrew Text] 3Kb] schenith, et [Figure: [Hebrew Text] 3Kb] scheniiach. Quod si adhuc ignoret Clericus, legat Pagnini Thesaurum ad uocem [Figure: [Hebrew Text] 3Kb] scheni; et opus Grammaticum Th. nostri Dufour, pag. 191. Aut in re Grammatica, si necesse est ut eum Prophetarum auctoritate reuincamus, legat eloquentissimum Isaiam cap. Xu, 5, et XIX, 24, qui utitur uoce feminina, [Figure: [Hebrew Text] 1Kb] schelischia, hoc est, tertia uel triennis, tertiana. Idem  usus apud Ieremie cap. XLuIII, 34. Et ualde mihi mirum est criticum scriptorem in tanta librorum suorum farragine ignorare regulas grammatice; nouumque Bibliorum sacrorum interpretem, prophetalem stylum, solecismum existimare. Tertium imperitie Clericane argumentum sumimus ex ordine uerborum [Figure: [Hebrew Text] 1Kb] Amesa dor, siue, ut ipse legit, hhamischa dor; quam constructionem preposteram uoluit, nesciens in libris sacris nomen ames et amesa, siue hhamesch, et hhamischa, non postponi, sed precedere substantiuum: u. g. Gen. u, 6, Et uixit Seth AMES SCHANIM, quinque annos, et XLuII 2, Accepit HHAMISCHA ANASCHIN, quinque uiros. Discat itaque ordinalia nomina forme masculine in I, suo substantiuo postponi, ut iom hhamischi, id est, dies quintus; alia uero numeralia generis quidem masculini, sed terminationis feminine, precedere suum substantiuum, u. g. Leu. XXIII, 6, ubahhamischa asariom, id est, et in quinta decima die. uide etiam Num. librum, cap. XXuIII, 17, et cap. XXIX, 12.

Sunt ea quidem manifesta imperitie peccata, que non patiuntur doctorem Clericum ferule manum subducere: sed quid dicam de eodem improbo laudatore et patrono falsorum editorum Hieronymi? Laudat enim Amerbachios  quod ad normam Grammatice Hebraice posuerint dor hhamischi, et sustulerint Hieronymiana uerba Amesa dor; ut consultum esset hac deprauatione existimationi sancti Doctoris: imprudentem uero uocat Martianeum, qui bona fide genuina uerba restituit in contextu epistole ad Damasum. At cum sint falsi premia nulla, et parum uirium falsitas habeat; quid est quod falsarios laudibus exornet, et tantum ualeat iniqua deprauatio apud ipsum; sincerum uero editorem non amet singulariter? uis scire causam? Non laudat sinceram scriptorum fidem, quia ipsemet non est integer animi; sed pectus gerit totum compositum ad dissimulationem et falsitatem. Falsus est Christianus, falsus interpres Bibliorum sacrorum, falsus artis critice scriptor, falsus libertatis animorum uindex, falsus quamplurium uoluminum editor: merus autem criticus sycophanta et clericus imperitissimus.

Utrumque probare possum ex eiusdem uerbis consequentibus: Attamen existimo, etc., pernegat namque oro perfricato Amusim significare quinque, quia sententiam Hieronymi mutilatam ac deprauatam recitat hoc modo: Et quidem quinque hoc sermone dici negare non possumus, non quinta, ut illi interpretati sunt, singulari. Hoc non dixit Hieronymus; nec tale quid a nobis editum legitur.  uera sententia Hieronymi hec est: Et quidem quinque hoc sermone dici, negare non possumus: uerum quinque plurali numero, non quinta, ut illi interpretati sunt singulari: AMUSIM ergo  quibuscumque afficiatur punctis, significat quinque plucali numero, id est, quintatos, quinos, quintos et quinquaginta, ut ipse Clericus imprudens fatetur, affirmans quod antea pernegauerat, docensque quod a se deprauatum oppugnauerat.

III. Postquam propria imperitie tela contorsit Clericus noster, aliena aduersus Hieronymum querit auxilia cum hac prefatione: »Ne autem uidear solus ita sentire de eruditione Grammatica Hieronymi, proferam nonnulla huc facientia ex Biblicis Exercitationibus Ioannis Morini; que ille quidem alio consilio scripsit, sed non minus confirmant nostram sententiam; quamuis omnia que habet non probemus.«

Septem uero, uel octo profert consequenter Morini obseruationes, quarum duas abiicit tamquam falsas; et quidem priorem abiectam hunc in modum illustrat: »Quod  pluribus explicat Morinus, sed fallitur; quia pro uoce [Figure: [Hebrew Text] 2Kb] , hic ab Amerbachiis perperam addita, fuisset addenda [Figure: [Hebrew Text] 2Kb] , quam Hieronymus legebat Ele; ut recte post Ioannem Drusium obseruauit Ioan. Martianeus.«

Denique ad calcem omnium obseruationum Morini hec addit Ioann. Clericus: »Hec uir doctissimus, quibus nichil uerius esse sciunt qui Hieronymi opera legerunt, aut eius translationem cum Hebraico codice studiose contulerunt; que tamen, ut et alia similia, ne tentauit quidem confutare Martianeus.«

uerum est, Clerice, uir materia risus benignissima, nolui commouere cachinnos eruditorum, tentans Morini obseruationes confutare. Quis enim sapiens risum tenebit, cum audierit a Morino fuisse redargutum Hieronymum propter casum absolutum, non distinctum a casu regiminis, siue quia non distinxit inter formam absolutam et constructam in [Figure: [Hebrew Text] 1Kb] nasiche adam, Mich. u, 4, transtulit enim Hieronymus primates homines, non primates hominum. uerum quomodo legere potuit sanctus Doctor, nasiche adam, seu nesiche adam, si non distinxit inter formam absolutam et constructam? Dicat nunc Clericus an putet nesiche esse formam absolutam? Si constructam dixerit; ergo formam regiminis distinxit Hieronymus a forma absoluta  [Figure: [Hebrew Text] 1Kb] , nesichim. Quod si Latina translatio non seruat formam regiminis, primates hominum, non Hieronymo interpreti succenseant Morinus et Clericus, si euphonia lingue Latine, in quam transferebat, integra conseruetur. Deinde arguant Aquilam et Grammatice Hebree imperitum pronuntient, quod cum Hieronymo non distinxerit inter formam absolutam et constructam; posuit enim constitutos homines, non constitutos hominum.

Futiles huiusmodi obseruationes, nec doctissimo uiro sat dignas, pretermisisset mecum Clericus, nisi inuidia et odio premeretur, atque opuscula Hieronymiana premere tentaret in omnibus. Sed si eum non pudet proprie imperitie propter tricas Grammaticales Morini eruditioni Hieronymi nonnichil detrahentis, pudeat saltem audire doctissimos quosque scriptorum suorum, id est, heterodoxorum laudibus efferentes eruditionem Hieronymianam. Habebant illi Lexica hodierna, multasque grammaticas Hebraicas, at non adeo ineptire uoluerunt cum Clerico nostro, ut propterea Hieronymo se preferrent in Hebraicis. Nouerant docti illi Protestantium magistri nullam posteritatem non accipere a maioribus, et quidquid in lexica uel Grammaticas deriuatum est, ab antiquis Iudeis et interpretibus acceptum fuisse ac mutuatum, non a neotericis scriptoribus confictum atque peruulgatum. Sed  nunc audiamus ipsos interpretem Hieronymum laudibus prosequentes.

Ex Notis criticis Ludouici Capelli in librum Esthere, pag. 570, nou. Edit. »Cum ergo constet titulos esse Hieronymi, quo fine, aut consilio illis subiicerentur segmenta ex alterius translatione? Tertio, si horum segmentorum translatio Latina cum Greca conferatur, deprehendetur in ea Hieronymi iudicium, ingenium, eruditio, docta et ingenua libertas in transferendo, adeoque styli, seu sermonis puritas, elegantia, dicendique character idem, qui in reliquo libri corpore. Neque enim barbare, aut sordide de uerbo ad uerbum ex Greco translata sunt illa segmenta, sed docte et eleganter sensum Greci contextus  expressit bona fide Hieronymus.«

Ex Prolegomeno X. Briani Waltoni: »Concludimus itaque uulg. auctoritatem haud aliam esse quam uersionum aliarum que fideliter originales textus reddunt, cum que de illa scripserint celebriores Eccles. Roman. doctores eiusque auctoritate, aliis uersionibus adaptari possint. Licet uero diuinam non agnoscamus, magni tamen faciendam,  et non temere proscindendam, tum propter eius antiquitatem et usum generalem per Occidentem per mille annos, tum propter interpretis, quem Hieronymum ex parte maiore agnoscimus, doctrinam et fidelitatem, quem de Ecclesia bene meruisse gratis animis predicant Protestantium doctissimi. Numquam dubitaui, ait uir doctus, quin auctori eius Ecclesia Christiana eo nomine multum debeat, quod Latinis auribus, tam peregrina lingua scripta mysteria regni celorum fecerit intelligibilia. Certe Theodorus Beza Pref. in N. Test. anno 1559, omnibus ceteris Latinis uersionibus preferendam affirmat, Erasmumque reprehendit, quod ueterem interpretem reiiciat, quia a Grecis hodiernis codicibus dissentiebat, cum emendatius exemplar secutus esse uideatur. Unde uulgatam contra Erasmum defendit Beza, sic eumdem contra Beze censuras, sepe iniustas, iusto uolumine tuetur uir doctissimus Io. Boys . . . Paulus Fagius in cap. 4 uersionis sue Latine Paraphr. Chald. contra eos, qui, cum uulgata non ad uerbum  Heb. textui per omnia respondeat, eam exsibilant, damnant, reiiciunt, hec habet: Non attendunt quid uel quem secutus fuerit uulgatus auctor, cum enim a ueritate Hebraica dissentire uidetur, uel Sept. uel paraphrastem Chaldeum, uel aliquem ex Rabbinis secutum fuisse fere semper deprehendo: non est ergo temere nata uulgata editio, ut quidam scioli stulte et imprudenter clamitant. Ludouicus de Dieu, uir linguarum cognitione insignis, in notis ad Euangelia, ubi uersionem Syriacam, Arabicam, etc., cum uulgata et Erasmi, maxime uero cum Beze uersionibus confert, prefat. ita de uulgate Auctore scribit: Si uulgatum interpretem, quisquis is tandem fuerit, doctum immo doctissimum uirum fuisse asseram, non me peccasse iudicauero; suos habet neuos fateor, habet et suos barbarismos, sed quin passim eius fidem iudiciumque admirer, etiam ubi barbarus uidetur, negare non possum. Hinc sepe inter uarias lectiones uulgatam reliquis prefert, et contra Bezam defendit, etc. Tandem illustriss. Grotius prefatione annotationum suarum in uet. Test. rationem reddens, cur ad uulgatum, quasi textum, notas suas referat, dicit se uulgatum interpretem semper plurimi fecisse, non modo quod nulla dogmata insalubria continet, sed etiam quod multum habet in se eruditionis, quamquam in dicendi genere satis horridus. Ex his testimoniis satis clare constat Protestantium doctissimos, licet uulgatam in thronum  authentias non ponant, nec fontibus equent, nec ab omni errore immunem statuant, haud tamen eam contemnere, sed ei honorem debitum deferre, ob causas quas iam declarauimus.« Hactenus Brianus Waltonus, quem scimus eruditum fuisse ac prudentem uirum. Clamitet ergo Clericus cum imperitis et sciolis uulgatum interpretem, hoc est, Hieronymum, eiusque translationem stulte et imprudenter reprehendat abiiciatque; mihi sufficit cum doctissimis omnium etatum Scriptoribus iudicium, fidem, ingenium et eruditionem Hieronymi admirari, laudare atque defendere.



CAPUT II. De sinceritate et utilitate editionis noue Operum S. Hieronymi, deque imperitia ac maleuolentia Questionum Hieronymianarum Ioannis Clerici.

Dudum e tenebris prodierant in lucem opuscula haud pauca Ioannis Clerici tam critica quam miscellanea, ubi sepius occurrunt disceptationes uiris doctis contumeliose, atque sapienti lectori graues et moleste: seculo autem presenti ineunte prodierunt eiusdem auctoris Questiones Hieronymiane in quibus totum pectoris uirus, iram scilicet et odium effudit in nos nostramque nouam editionem  S. Hieronymi. Neque uero ceterorum criticorum morem secutus, euentilare uoluit apices solummodo Clericus noster, litterasue calumniari editionis nostre; sed eam euertere funditus, auctorisque memoriam e uiuis tollere si potuisset. Quantum enim Martianeum opera sua sollicitari studuerit, testis est admonitio prefixa Questionibus Hieronymianis, qua litteratorum omnium inuidiam, immo carissimorum sodalium in me singulare odium sese concitaturum sperauit: quinetiam prepositorum meorum prudentiam et auctoritatem interponere blandiendo curauit, ut sic tandem editione Hieronymiana mihi interdiceretur. Et sane si Clerico nostri prebuissent assensum, prorsus nichil abfuisset, quin essem miserrimus omnium editorum et scriptorum huius temporis.

Tantarum autem irarum dum causam inspicio, non aliam suspicor preter susceptam Hieronymi defensionem, et eruditionis eiusdem exornatum a me tropeum. Nec magnus sum in ea re opinator, cum Clericus ipse mecum consentiat, suam Questionem 7 ita exorsus: Iam diximus nullam nobis controuersiam futuram fuisse cum Martianeo, si modicas laudes in Hieronymum contulisset. Capitis itaque causa mihi est quod, Hieronymum ad celum laudibus leuauerim, et eius opuscula contra Clericos obiurgatores amauerim  defensitare. Sed audiamus oratorem ipsum criminosum argumenta dicentem criminis mei.


LECTORI S. P. D. IOANNES CLERICUS.

»Nemo non laudauit industriam ac eruditionem monachorum Benedictinorum e congregatione S. Mauri, qui in Gallia egregias editiones Patrum aliquot Latinorum et Grecorum emiserunt; nemo non optauit eos, pulcherrimo instituto pergere Bibliothecas nostras ditare. Placuit presertim bonis atque eruditis omnibus, Patres illos ab iis ita illustratos prefationibus et notis, ut ab omni contumelia erga recentiores abstinerent; donec Ioan. Martianeus sodalium suorum equitatem et prudentiam minime imitatus ceperit Hieronymum edere, atque in proemiis, notisque eruditissimorum uirorum et Romane Ecclesie addictorum  et eorum qui secessionem ab ea Ecclesia fecerunt, famam lacerare. Tum uero plerique omnes  harum rerum periti atque imperiti, certatim conquesti sunt acerbitatem nimiam et loco quidem alieno, in uiros doctos effusam; qua usque adeo delectatus est, ut conuicia e primi uoluminis prolegomenis resecta, iussu, ut uidetur, prefectorum eruditi ordinis, aliquot post annis, ira minime placata, reposuerit initio secundi: quod audio uehementer etiam illis displicere. Ego autem, in quem nominatim inuectus est, et quidem acerrime, nec uno loco, cepi expendere quid noui hec editio ferret, animaduertique hominem minime uersasse quid ferre recusarent, quidue ualerent humeri. Qua de re admonere uolui hoc opusculo, et rempublicam litterariam et ordinem Benedictinorum, ut uideat ne quid fama sua capiat detrimenti, si eiusmodi hominem patiatur diutius contaminare scripta Hieronymi, contumeliosis illis et parum doctis assumentis. Eadem opera multa de Hieronymo ipso dixi, ex quibus liquebit male facere eos, qui usque adeo despicantur pre eo recentiores criticos, ut quasi cecos illi collatos habeant. Si hec prosint ad confirmanda, augendaque bonarum sacrarumque adeo litterarum studia, erit quamobrem gaudeam. Eo certe animo a me scripta sunt. Sin minus, animi saltem huius mei me numquam penitebit. uale.«

Noluit Clericus noster sine ulla premunitione orationis  inuehi in suum Martianeum, quem uehementer dolet editorem fuisse Hieronymi minime parcentem hereticis sanctissimo doctori semper infensissimis. uerum pretermissis omnibus quorum Clerici non interest, nec reipublice litterarie  quid pro se conqueratur diligentius inspiciamus. Ego autem, inquit, in quem nominatim inuectus est, et quidem acerrime, etc. Fateor, Clerice, consideratius tecum loqui nolebam, quam tu in Hieronymum non uno loco inuectus es. Tua est acerbitas nimia uerborum meorum, quando quidem eam accepi a Pentateucho tuo Mosaico, ut lectorem commonui in meis annotationibus, quas parum doctas uocare studes, quia te imperitum probant in omnibus. Reuolue igitur Commentarium meum in librum de Nominibus Hebraicis, tom. II editionis nostre, ubi hec eadem de te scripta leguntur. Ex his perspicue apparet, inquam, quam dispar fuerit Hieronymi diligentia, quam dispar ingenium et studium in rebus sacris, illi quod nunc ostentant Critici huius temporis. Sed cum hoc dixero, inuidie statim me insimulant, aut amarulenti Scriptoris famam inurunt imperiti, quasi uitium cum persona mutetur; et quod Clerico impune liceat contra Hieronymum, mihi pro Hieronymo non liceat aduersus Clericum, nouorum sensuum et dogmatum assertorem. Huic accusationi, si quando euenerit, nichil habeo quod opponam  in hac Apologia, preter uerba sancti Doctoris, cuius gratia eam suscepi: ueritas, inquit, amara est, rugose frontis ac tristis, offenditque correctos . . . . ueritas in nobis sit et sinceritas, et amaritudo illico consequetur. Ita ille lib. I aduersus Pelagianos.

Inde sunt note et assumenta mea contumeliosa et parum docta, quibus contaminaui scripta Hieronymi; inde acerbitas nimia, quam conqueritur Clericus cum suis imperitis. At cum tanta sit apud correctos ueritatis amaritudo, quanta nobis erit in mendaciis et contumeliis Ioannis Clerici? Felle profecto amarior mihi semper fuit falsitas, et omni acerbitate intolerabilior. Hec tamen in Critico nostro sepius dominatur; nec alium scio Scriptorem qui tot ac tantis gaudeat mendaciis. Cepi, inquit, expendere quid noui hec editio ferret, animaduertique hominem minime uersasse, quid ferre recusarent, quidue ualerent humeri.

At quomodo dicis te expendisse editionem meam, qui proemium tomo I prefixum necdum legisti? Aut si expendendo legisti, quare dissimulas uersasse me, quid ferre recusarent, quidue ualerent humeri? Attentius igitur expende ac perpende uerba isthec proemii mei: Nobis uero S. Hieronymi diuinam Bibliothecam, antehac ineditam, utilitati publice procurandam suscipientibus, tot tantaque incumbunt  maximarum rerum momenta, ut magnitudo operis impositi non solum ceruices premat, sed ante sub fasce ruendum sit, quam leuandum. Quis enim non pertimescat, etc. uide nunc quanta sint mendacia in ipso limine Questionum tuarum Hieronymianarum, cum manifestum sit uersasse me quid ferre possent humeri; te autem neque id animaduertisse, neque expendisse, quamuis idipsum Lectori mendax ingerere non pertimescas.

Sed iam non equidem de te, uerum de prudente et equo lectore quid dixerim, animaduerte: Sed magna nos spes ista tenet apud equum lectorem; ueniam scilicet nobis facilius indulgendam, sicubi in rebus sponte sua obscurioribus, et a nemine adhuc tentatis, illius desiderio non usquequaque satisfecimus: uel certe si nonnichil aliquando scribentibus exciderit, quod oculatiores diligentioresque haud effugisset. Hac exspectatione in primis prouocati quedam emittimus  Prolegomena, etc. Hec et similia prefatus in causa equum et bonum habebam, ut peccatis meis indulgeres, si aliquid equi boniue a Ioanne Clerico impetrare potuissem. Nulla sane apud imperitum spes me tenebat impetrandi ueniam, quia iamdiu audiueram te nimis iracundum in reprehensores, et in omnem aduersarium seuire.

Pergamus tandem, ut ex posteriore proemii nostri sermone doceamus, obiurgatorem editionis noue mendacem esse ac imperitum: expendens enim quid noui ferret hec editio, preter temeritatem meam et indocta assumenta, nichil notatu dignum inuenit, de quo uniuersam litteratorum hominum rempublicam ordinemque Benedictinorum admonere uoluerit. At prius est nostrum proemium admonitione Ioan. Clerici, quia prius antidotum, postea uenenum: noui namque quid ferat editio nostra, generatim his uerbis commonemus tam litterariam rempublicam, quam ordinem Benedictinorum: Hac exspectatione in primis prouocati quedam emittimus Prolegomena in elucidationem diuine huius S. Hieronymi Bibliothece, que ante nostram etatem clausa et ignorata bene multa patefaciet; scriptorum ac librorum errores ab animis remouebit; sacrisque uoluminibus in Latinum, cum e Greco, tum ex Hebreo conuersis ab Eusebio Hieronymo, Ecclesiam Christi ditabit. Dona huiusmodi pro nichilo ducit Clericus noster,  quia nichil aliud habet quod agitet in mente, preter temeritatem meam, et acerbitatem in eum effusam. uerum inter multa maledicta que in me passim emisit, ueritate tandem superatus, isthec scribere compulsus est Questione 9, pag. 291. »Non possum non laudare consilium Martianei de edendis Hieronymi uersionibus, quemadmodum exstant in antiquissimis libris sine mutationibus, que postea in iis facte sunt, eoque ordine, quo inueniuntur iisdem in libris, non omissis antiquis distinctionibus, que in iis cernuntur. uidemur enim nobis uidere eas uersiones, quales e manu Hieronymi prodierunt, aut certe quam minime fieri potuit, immutatas.« Habemus hic confitentem reum, quem peragere necesse est, ut exsulet tandem e republica sacra litteraria, et suis etiam sordeat cum imperito libro Questionum Hieronymianarum.



§ UNICUS. De imperitia singulari I questionis Ioannis Clerici.

Totam I questionem Hieronymianam absoluit Ioan. Clericus in mee eruditionis uituperatione, ut probet peritiam lingue Latine, Grece et Hebraice defuisse Martianeo ad feliciter edendum Hieronymum. Quam longe uero aberrauerit a proposito suo, sequentes responsiones docebunt: neque enim quod uolebat argumentis comprobare potuit,  sed imparem sese ostendit ad iudicium ferendum de noua nostra editione, aptissimum autem ad prodendam propriam acerbitatem ac imperitiam; cum recte factis pro gratiarum actionibus conuicia reponat, et que Latine, Grece, atque Hebraice ueritati congruenter a me explicata leguntur, eadem ipse traducat imperite in mei contemptum.

Primam itaque questionem proponit in huiusmodi inscriptione et epigraphe: Quid postuletur in eo, qui Hieronymum edere atque illustrare aggrediatur? Cui consequenter subiungit: »Ut questioni huic satisfaciamus, ante omnia duplex auxilii distinguendum est genus; quo instructum eum esse oportet, qui Hieronymum edere atque illustrare cum laude uelit. Prius liceat externum uocare, quod situm sit in copia manuscriptorum codicum, cum quibus editiones antiquiores comparentur, atque expendantur. Hoc se pulcherrime instructum fuisse dictitat passim Ioannes Martianeus, qui cepit edere Lutetie Opera Hieronymi, quorum primum uolumen publicam lucem uidit anno 1693. Qua in re, fidem ei derogare nolim. uerum de eo auxilii genere hic agere non constitui, cum non possim Bibliothecas uisere, in quibus manuscripti illi codices Hieronymi asseruantur. Posterius auxilium internum dici queat, atque ad sex potissimum capita reuocari; quorum primum est, ut non tam Hieronymi, quam ueri amans  sit eius operum editor; secundum, ut sat eruditus Latine sit, satisque exercitatus in lectione ueterum, ut eum scriptorem probe intelligere possit; tertium, ut sit Grece doctus, ita ut facile assequatur Greca admista operibus Hieronymi, et que ex ea lingua transtulit cum Grecis exemplaribus, si necesse sit, contendat: quartum, ut Hebraicam linguam teneat, sine cuius cognitione iudicium nullum ferre potest de iis, que de eadem lingua passim habet Hieronymus: quintum, ut eius translationem, et Septuagintauiralem, Grecarumque aliarum recentiorum Fragmenta, cum Hebraico codice non oscitanter contulerit: sextum denique, ut tractandis manuscriptis sit assuetus, exercendisque omnibus periti critici muneribus longo usu tritus. Si sex hisce dotibus instructus sit editor Hieronymi Benedictinus monachus, iisque, ut par est, utatur, erit cur ei omnes, qui eum Scriptorem posthac legent,  gratias habeant atque agant, quod ei recudendo operam dare uoluerit. At si ei desint, ne uniuersus quidem ordo Benedictinorum, quamquam in eo sunt nunc multi docti uiri, impedire poterit quominus eruditi dicant dolendum tot manuscriptos codices esse in manibus hominis, qui iis recte uti nesciat, ac male facere ordinis prefectos, qui curam edendi Hieronymi non transferant ad alium peritiorem.«

De sex hisce dotibus pernecessariis editori operum S. Hieronymi, Clerico assentiuntur ad unum omnes. Sed iis criticus editionis noue debet esse instructus eque ac editor ipse: et si huiusmodi auxilia in obiurgatore nostro desiderari possunt, planum erit atque manifestum omnibus studiosis, non Martianeum editorem, sed Clericum imperitissimum fuisse criticum editionis eius. Hec non longam desiderant orationem, cum in singulis capitibus nonnulla sufficiant nobis rerum exempla.

I. Implicatus adeo est ac rudis Clericus in exercendo munere periti critici, ut ignoret in re presenti quodnam sit auxilium externum, quodnam autem internum et insitum. uocat enim auxilium externum, quod uocare debuerat in editione operum S. Hieronymi, precipuum et internum, copiam uidelicet manuscriptorum  codicum, quos editor peritus comparare debet atque conferre cum libris editis, seu antiquioribus editionibus. Nam quis nesciat ad restitutionem librorum et instrumentorum antiquorum, auxilium precipuum et quasi interius petendum esse ab auctoritate ac fide uetustiorum manuscriptorum codicum: peritiam uero editoris adiumentum esse requisitum quidem, sed tamquam externum minusque precipuum? Quod hac ratione uelim persuasum Clerico nostro; ueram nempe procurari posse sepius librorum ueterum restitutionem ex sola manuscriptorum codicum contentione cum editis libris; quam indubitabilem, absque tali primo auxilio, totus criticorum chorus procudere non posset, nec consequi coniectura. Discat proinde ab editore Hieronymi criticus Clericus, quodnam sit uel internum, uel externum auxilium ad restitutionem peruetustissimi Scriptoris.

II. »uitium est solemne eorum  qui antiquos scriptores edere aggrediuntur, mirum in modum scriptores quos edunt extollere, ut eadem opera persuadeant lectori se utilissimum laborem subiisse, ac esse cur sibi propterea gratie agantur.« Fatetur postea, non modo homines e triuio, sed et uirum summum Des. Erasmum preiuisse monacho Benedictino, atque immodicas laudes  in Hieronymum contulisse.

Si uitium est solemne apud editores non amantes ueri rectique extollere quos edunt, scriptores, certe uitium est solemnius apud emulos et calumniatores detrahere de laudibus scriptorum quorum sapientie fama nequaquam eos delectat. uerum errans est ac uaga disputatio isthec Clerici, quem alibi docui immodica conuicia contulisse in Hieronymum; me uero nec pares adhuc eius uirtutibus laudes addidisse. Sed ad capita singularia redeamus, et audiamus quid de Martianeo loquatur Ioannes Clericus.

»Secundam dotem, inquit, editoris operum Hieronymi, si quis querat in Martianei stylo, hoc est, peritiam lingue Latine, facile animaduertet bonum uirum parum uersatum esse in ueterum scriptorum lectione; cum eius oratio, barbarismis scatens, nullum plane melioris sermonis Latini gustum homini inesse ostendat. Ne Hieronymum quidem ipsum imitatur, nisi in iis que uitanda potius sunt: quemadmodum facere solent discipuli, qui uitia preceptorum, potius quam uirtutes, imitantur. Hec adeo manifesta sunt, ut Prolegomena, Commentarios ac Notas Martianei obiter legentibus illico sese ingerant omnibus, qui non sunt lingue Latine prorsus imperiti. At forte dixerit aliquis, in  huiusmodi scriptis minime postulari sermonis elegantiam, aut puritatem ad normam eui Augusti exactam. Quod nec ipse diffiteor, at postulari tamen barbariem, aut gratam esse nemo dixerit, presertim ubi ea non aguntur, que nonnisi uerbis ecclesiasticis exprimi queant . . . . . . Nec dicas bonum uirum stylum elegantiorem esse aspernatum, nec quicquam preter perspicuitatem sectatum; lecta enim quauis pagella, intelliges hominem omni ope niti ut, si non Ciceronem, at certe Hieronymum imitetur, sed frustra. Legis tantum Breuiarii stylum, locutionibus Hieronymianis ui in orationem intrusis, subinde incrustatum; sed ita tamen, ut in eo edificio multo plus sit luti, quam marmoris. Deinde infelicem Criticum passim animaduertis, quod est Latini sermonis non satis intellectui necessarium consectarium.«

Totum disputationis critice caput absque ulla argumentatione aut exemplis absoluere, non est periti critici; sed garruli et inepti conuiciatoris: generalis enim ac uaga disputatio de mea imperitia lingue Latine, urbanus est maleuolorum sermunculus; non demonstratio sermonis barbari aut Breuiarii styli. Potuissem ergo iure meo uti, et  animi perduellis criminationem magna solum uoce, nec alia re probabilem prorsus contemnere: sed reddamus Clericum inter imperitos lingue Latine; et orationem eius scatentem barbarismis aliquot notemus exemplis.

Ridet nos quest. 10, pag. 350 et 351, insulsus Criticus, et in Latinitatem meam his uerbis insultare uoluit: »Quis non incipiat bene uelle eximio illi Scholiaste, qui eiusmodi hominibus os occludit? nam linguam quidem occludere quid sit nescio, nisi forte Benedictinus noster, cum loquitur, soleat linguam ore emittere, quam retrahat claudatque intra labia, cum taceat. Sed misso ioco, qui Tragedie non conuenit, audiamus reliqua:«

Scurrilis ille lepos militis nostri gloriosi magnam pre se fert imperitiam lingue Latine. Nescit quid sit occludere linguam; et dum tragedias agit in nugis, profitetur se non legisse Plautum, cuius hec sunt uerba in Milite Glorioso, act. tert., 10:

Quippe si resciuere inimici consilium tuum, tibi,
Tuopte consilio occludunt linguam, et constringunt manus,
Atque eadem que illis uoluisti facere, faciunt tibi.

 Hic est sermo meus barbarismis scatens, hic stylus Breuiarii mei Plautini, o Clerice, qui iocularium in malum penitus incidisti, dum occasionem prebes notandi in perpetuum imperitiam tuam, ac Latinitatis mee excultam diligentiam; nam si Muse Latine loquerentur, Plautino sermone loquerentur. Ergo, uelis, nolis, constat nunc Martianeum, tuum bonum uirum, magis esse uersatum in ueterum Scriptorum lectione, quam sit Clericus eiusdem Martianei hostis ac Criticus calumniator.

Aliud imperitie sue subministrat argumentum eiusdem questionis 10 pagina 380, dum ait: »Cap. XI, 28, Numerorum, ita Latinus Interpres, narrato afflatu Eldadi et Medadi, inducit Iosuam loquentem: Domine mi, Moyses, prohibe eos. Scholiastes Anonymus habet ad marginem: h. Reclude eos. De qua annotatiuncula ita Martianeus: Hebraice [Figure: [Hebrew Text] 1Kb] chelem, quod Chaldeus uertit, esarinun, etc. Nihil igitur obstat, quin Scholion illud uere sit Hieronymianum. Sola uox recludere, sensu claudendi, debuit docere Monachum nostrum Scholion non esse Hieronymi, qui non ita barbare loquebatur, noueratque recludere purius loquentibus esse aperire. Attamen in uersione Scripture ea uoce sic usus est, quia barbariem uetustioris uersionis  ubique non emendauit. Sed in scholio ita non esset locutus, presertim cum [Figure: [Hebrew Text] 1Kb] frequentius significet prohibere, quam claudere.«

Dixi aliud subministrari nobis in hoc capitulo argumentum imperitie Clericane; sed intelligo argumentum genera multa imperitie et indicia complexum: etenim imperitia singularis est in qualibet periodo huiusce difficultatis. 1o Manifesta est ex eo quod ait, solam uocem recludere, sensu claudendi, debuisse monachum suum docere, Scholion non esse Hieronymi: quia uerbum illud recludere, sensu claudendi, uere est Hieronymianum et ipsi maxime proprium. 2o Probari potest de uetustioris Latine uersionis exemplaribus, aliisque translationibus. 3o Euidentissime demonstrat nullum esse in critico nostro iudicium, dum asserit Hieronymus purius locuturum in scholio quodam et annotatiuncula, quam in diuinarum Scripturarum translatione Latina. Tria hec mendaciorum et imperitie genera, rebus ipsis manifesta nunc facio

Apud Hieronymum usurpatam esse uocem recludere, sensu claudendi, non solum in translatione Scripture, sed in prefationibus suis et Commentariis, consequentia probant testimonia. Prefatione in Danielis prophete uersionem  ex Hebreo, hec habet Hieronymus: Denique et ego adolescentulus, post Quintiliani et Tullii lectionem et flores rhetoricos, cum me in lingue huius pistrinum reclusissem, et multo sudore, etc. Commentariorum libro uI, in cap. XXIX Ieremie: Cuius officium est discernendi inter prophetas, qui Spiritu sancto loquantur, qui contrario: et recludi iubeatur in carcerem, ut mendacii sui penas luat; et populum ultra supplantare desistat. Et iterum post pauca: Cur ausus sit propheta scribere ueritatem, et cupit eum recludi carcere, ne loquatur. Deinde in cap. XXXII: Quod nequaquam eum in carcere, sed in uestibulo recludi iusserit carceris. Libro quoque I Commentariorum in Abacuc prophete caput I: Et gentes multe lassate sunt eo tempore quo uespasiani et Titi circumdata est exercitibus, et ad diem solemnem Pasche uenientes, urbe quasi carcere sunt reclusi: et fame et penuria defecerunt. uideat nunc Clericus noster, an uox recludere docere me debuerit scholion supra positum non esse Hieronymi; et si in re litteraria potest erubescere, pudeat ipsum proprie imperitie, quod rudis adeo fuerit in ueterum scriptorum lectione, ut nescierit uerbum recludere usurpatum etiam esse apud Iustinum lib. I:  Orthanes, inquit, per internuntios querit a filia, que inter regias peltices erat, an Cyri regis filius rex esset. At illa nec se scire, nec ex alia posse cognoscere, quia singule separatim recludantur.

Secundum imperitie magnum et imprudens mendacium existit in uerbis Clerici affirmantis Hieronymum in sua uersione Scripture usurpasse uocem recludere, sensu claudendi, quia barbariem uetustioris uersionis ubique non emendauit. Sed quomodo audet affirmare Criticus noster barbariem illi preiudicatam uocis, recludere, non emendatam remansisse in antiqua Latina uersione, ex altera uetustiori translatione, cum nullum exemplar huiusmodi uetustioris uersionis nec penes se habuerit, nec uspiam uidere potuerit et considerare? Parum est quod dixi; adeo mendax, adeo imperitus fuit, ut locutiones Hieronymiane uersionis ex Hebreo non contenderit neque compararit cum uetustiori Latina e LXX Interpretibus prognata.

Quisquis enim unicum libri Leuitici decimum tertium perlegerit capitulum , persuasum ipsi erit illico uocem recludere non esse Interpretis Anonymi Latini et uetustioris, sed S. Hieronymi uertentis ex Hebreo. Ubi enim uersio nostra retinet uerbum recludet: ibidem LXX translatio  retinet uocem Grecam , id est, segregabit. Sic uersu 4 mox recitati capituli, et consequenter uersu 5, 11, 21, 26, 31, 50 et 54. uocem itaque Grecam cum nequeat Latine reddi recludet, etiam apud imperitissimos hominum clericos, consectarium est numquam lectam fuisse in uetustiori uersione Latina e Grecis uerbis expressa, et ab Hieronymo emendata, si ita placet imperitis.

Deinde multi interpretes Latini utuntur cum Hieronymo uoce recludere, sensu claudendi. Ita Pagninus et Arias Montanus, Latinus interpres Chaldeus, et nonnumquam Syrus quoque Latinus. Quos omnes si uoluerit Clericus Latine lingue imperitos dicere, non mirum mihi fuerit, quod Scholiasten Canonis Hebrei putidum et barbarum sepius appellarit. Hec interim de uoce recludere barbara apud Clericum, usitata tamen et usurpata apud Iustinum historiographum, Hieronymum et alios Interpretes pure loquentes.

Tertium imperitie eiusdem conuiciatoris argumentum sumimus ab ultima parte precedentis difficultatis, ubi docere nos gestit, Hieronymum in uersione quidem sua usum fuisse uoce recludere, qua non uteretur tamen in aliquo scholio, seu annotatiuncula marginali. Ex quo intelligimus  quantum sit et exquisitum iudicium critici nostri, qui desideret eloquentiam Latini sermonis in scholiis marginalibus, in opere autem uersionis perfecto eamdem eloquentiam non requirat. Quod quam sit absonum a consuetudine uirorum doctorum, et abhorreat ab officio Interpretis optimi, Hieronymus ipse docere poterat Clericum, si eius opuscula attentius legisset.

Audiant igitur studiosi omnes, non criticum nullius iudicii, sed sanctum doctorem hunc in modum precepta tradentem Latine uersionis, epist. ad Sunn. et Fretell. In eodem, inquit, in ualle Lacrymarum. Pro quo dicitis in Greco scriptum esse , id est, plorationis. Sed siue ploratum, siue planctum, siue fletum, siue lacrymas dixerimus, unus est sensus. Et nos hoc sequimur, ut ubi nulla est de sensu mutatio, Latini sermonis elegantiam conseruemus. Et infra in eadem epistola. Eadem igitur interpretandi sequenda est regula, quam sepe diximus, ut ubi non sit damnum in sensu, lingue in quam transferimus et proprietas conseruetur. Si ei precepto paruisset Clericus noster criticus, non absurde peccasset et pueriliter, monens Hieronymum barbarismis scatere in uersione Scripture: in scholiis autem et annotationibus, Latini sermonis elegantiam  conseruasse.

Frigidum alterum aduersus Latinitatem meam procudit argumentum, quod ego prepostero ordine hic replico, cum scriptum legatur pag. 379 et 380 ante precedens iam confutatum: sed barbarismos styli mei malui diluere, antequam tricarum Grammaticalium disceptationibus implicarer. Obiicit itaque Clericus monitum Cassiodori de Orthographia Antiquorum libros describentium, et monita monitis copulat effuse in nos exsultans his uerbis: »Si ei precepto paruisset monachus noster Benedictinus, aut putidus ille scholiastes, quem quasi Hieronymum nobis obtrudere initio conatus est, uterque non peccasset pueriliter ad cap. uI, 8, Numerorum. Scripserat Hieronymus: Omnis dies separationis sue sanctus erit Domino. Scholiastes quidem barbarus, qui nesciuit omnis esse accusatiui casus, eque ac dies, ad marginem notauit, esse in Hebreo omnibus diebus, quasi aliud significaretur uocibus omnis dies! Politissimus uero monachus simile eruditionis sue specimen hic edit, cum in ima pagina hec habeat; Manuscripti libri hunc uersiculum duobus uel tribus modis legunt. Plures sic habent. Omnes dies separationis sue, etc. Alii uero: Omnis  dies separationis, etc. Regius denique legit cum uulgata Latina: Omnibus diebus separationis, etc. uariantes autem huiusmodi lectiones complectitur Canon Hebraice ueritatis. Quasi uero essent he uarie lectiones, cum ultima sit mera deprauatio, secunda uero et prima prorsus eadem. Adeat hac de re Editor Hieronymi uirum, quo a multis annis Romana purpura doctiorem non induit, Henricum intelligo Norisium, Dissert. 4, ad Cenotaphia Pisana, cap. 3, unde discet accusatiuos plurales tertie declinationis, quorum genitiuus pluralis in IUM desinit, promiscue terminatos in ES, EIS et IS.«

Scriptoris effuse petulantis uerba sunt isthec, in quibus multa imperitie sue specimina nobis edidit. Putidos nos et barbaros habet, quia uariantes lectiones, que uere uarie sunt ac diuerse in uersiculo octauo capitis sexti Numerorum annotauimus. Sed ut ordine suo decurrat nostra confutatio ad fidem librorum, meminerit lector studiosus annotationum mearum in diuinam Bibliothecam sancti Hieronymi, huius maxime cap. I Iosue, 14: uos autem transite armati ante fratres uestros, omnes fortes manu, etc. Monebam enim ante annos plurimos prudentem et curiosum lectorem, de uarietate huiusmodi lectionis, et dicebam: Septuaginta legunt in singulari, omnis fortis manu: quod  Canon Hebraice ueritatis; ms. Bibliorum codex Regius, et unus Corbeiensis, imitantur: etsi in mss. omnis, et fortis, facile scribi potuit, pro omnes et fortes, quia ueteres I pro E scribebant sepius.

Id a me scriptum legebatur septem annis ante editum librum QQ. Hieronym. Unde isthec commemoratio quasi exprobatio est Clerici immemoris beneficii. Docueram enim eum et uariantes Scripture lectiones et Orthographiam Antiquorum, quam ego non ex monito Cassiodori, sed e quotidiana lectione et usu perpetuo mss. codicum uetustissimorum apprime fueram edoctus. Imperite igitur et pueriliter adire nos iubet magistrum purpuratum Grammatice, cum ante monitum eius magistri in hac parte fuerimus omnium sapientium et insipientium.

De uarietate autem lectionis uersiculi Numerorum quid dicam? Condoctior sum quam noster in republica litteraria comicus, qui concentum ignorat omnium editorum Scripture sacre. Adeat igitur hac de re criticus Clericus Biblia Polyglotta Briani Waltoni; adeat Thome Iames Bellum Papale, unde discet omnes dies, omnis dies, omnibus diebus, uarias esse lectiones; et quidem maioris momenti, quam sint permulte a docto Waltonio collecte de manuscripto  Alexandrino codice. Neque uero necesse est, ut uaria sit aliqua lectio, sensum uariari semper; modo diuersis uerbis fuerit concepta et explicata. Sic in Polyglotiis ad uersum 14 capituli I Gen. notatur hec uaria lectio Greca, ; et in ms. Alex., , ad illuminationem super terram; et, ad illuminationem terre. Capite quoque tertio, u. 9, ; ms. Alex., , id est, in medio paradisi; et in medio paradiso. uociferetur nunc Clericus putidum esse scholiasten et Criticum infelicem, qui huiusmodi lectiones uarias annotauit in Grecis; aut si aliquando resipiscere uoluerit, ueniam precetur insignis temeritatis, proprie imperitie, et insite cupiditatis carpendi ceteros omnes scriptores.

At quis non miretur estum critici nostri affirmantis, Omnibus diebus separationis sue sanctus erit Domino, meram esse deprauationem uersiculi 7 cap. uI libri Numerorum? Nusquam tuta fuit in Ioanne Clerico fides; sed nunc fidei perfidum se probat omnibus; cum audeat nimia confidentia asserere lectionem omnium purissimam et integerrimam, meram esse deprauationem. Consulat itaque lector prudens ac religiosus hunc Scripture uersiculum in libris authenticis, et mirabilem inueniet concentum in contextu  sacro, et in cunctis sacris Interpretibus. Hebreus enim legit hoc modo: Omnibus diebus Nazareatus sui sanctus ipse Domino. LXX Interpretes: Omnibus diebus uoti sui sanctus erit Domino. Chaldeus: Cunctis diebus quibus fuerit Nazareus, etc. Textus et uersio Samaritanorum: Omnibus diebus Nazareatus sui, etc. Syrus interpres: Omnibus diebus abstinentie sue sanctus est Domino: similiter et Arabs. uulgata denique cum ceteris, Omnibus diebus separationis sue, etc. Hunc Scripture et interpretum omnium concentum uocat Ioann. Clericus meram deprauationem. Iudicium ergo huius rei penes sit oculos uirorum doctorum et Christianorum.

Iam si talione uellem remordere Latinitatem Ioannis Clerici, quantam huius lingue imperitiam ex eius opusculis merito redigerem? Sed quas partes mihi sumpsissem, eas preoccupauit responsio Critica Scriptoris eruditi, qui multam segetem barbarismorum et solecismorum, id est, peccata et uitia critici nostri collegit de puluere Harmonie eiusdem Euangelice. Ad Patrem igitur Lepineul ire iubeo Ioan. Clericum, ut sermonis Latini gustum hauriat potius ab optimo Grammatico, quam stylum barbariei plenum  more solito consectetur, ueniamque petens in preteritum, unum illud precipue roget: num pure loquenti excidere possit hec Latina phrasis, Legis tantum Breuiarii stylum? ex qua locutione laudem sibi parere, Martianeo autem imperitie famam inurere uoluit.

III. Postquam Latinitatis mee diligentiam expugnare tentauit criticus imperitus, Grecanicam similiter peritiam, qualiscumque sit in me, nullam esse sibi persuasit, cunctisque suadere conatur consequenti uerborum serie: »Tertium, in edendo Hieronymo, subsidium petendum ex Greca lingua, ex qua multa passim aspersit, et multa etiam transtulit. Hec uero neque satis intelligi possunt, neque uirgula censoria ubi opus est notari, nisi ab homine ita eius lingue perito, ut subinde Lexici auxilio non indigeat. Quam lingue peritiam minime profecto assecuti ii uidentur, qui uerterunt , coram palmis ramos palme trahunt, ut obiter monuimus Artis Critice, part. III, sect. 1, cap. 13, n. 25. Sed et alia multa posthac clariora rei indicia in lucem proferemus.

»Ipse quidem Hieronymus, ut demonstrabimus, ubi ad eam questionem deuentum fuerit, Grece lingue peritus non fuit; at eius lapsus deprehendi nequeunt, nisi a peritiore; quod tamen ab eius Interprete fieri necesse est, et  interdum in apertioribus nonnullis peccatis, ne quid dissimulem, factum est a Martianeo, sed multo frequentius factum oportuit.

»Ex peritia autem cum Latine, tum Grece lingue lectioneque optimorum Scriptorum, quas postulari contendimus ab editore ac illustratore Hieronymi, constat eruditio illa philologica, quam Erasmus ei prorsus necessariam esse iudicauit. Quare merito existimauit sibi excusandum esse, quod ab humanioribus litteris nondum satis paratus primum aggressus esset Hieronymianas epistolas illustrare . . . Hec diligenter Martianeo expendenda fuerunt; quamuis enim studio Erasmi, ne de Mariano uictorio loquar expurgatum acceperit Hieronymum innumeris uitiis, quoniam tamen utriusque laborem ad priscos codices exigere aggressus est, et de utroque iudex sedere, non multo minus eruditione critica instructum prius esse eum oportuit, quam Erasmum. Quod, ut opinor, perpauci sibi persuadebunt, qui prefationes, commentarios et notas hominis legerint.«

Nullum hoc loco exemplum imperitie mee obiicit Clericus, preter uerba Greca , etc., que satis docte interpretata ei nequaquam uidentur. De qua iterum indocta  interpretatione monet nos Quest. 9, pag. 318. »Paulo post, inquit, obseruat Martianeus inserta fuisse uerbis Hieronymi hec Greca, , que perabsurde uertit, coram palmis ramos palme trahunt, cum debuerint uerti pro dactylis ramos palme trahentibus, ut ostendimus dudum Artis Critice part. III, sect. I, cap. 13.«

Scire uix potuissem, que sit illa Ars Critica acerbi Recitatoris Clerici, nisi Parisinum Litteratorum Diarium ante paucos menses perlegissem, et in eo dissertationem Domini Carel, qui uerba Greca mss. nostrorum tertius restituere conatur; sed coniecturis suis tantummodo, non ueterum librorum fide auctoritateque. De uersione igitur perabsurda Grecorum uerborum in Arte Critica Clerici, hec habet D. Carel in Diario Gallico: »On conuient auec M. le Clerc, que le mot grec signifie également le palmier et les dattes qui en sont le fruit; mais il n'en est pas de même du uerbe , qui ne signifie iamais uellere ou decerpere, comme M. le Clerc le traduit, mais touiours trahere. De plus, la suite du discours de S. Iérôme ne permet pas de donner à ces paroles le sens que M. le Clerc leur donne. S. Iérôme ueut détourner son ami Sophronius de traduire en Grec, et pour les Grecs, la  uersion latine des Psaumes qu'il uenait de faire sur l'Hébreu, parce que ce serait faire une chose inutile; ce serait porter du bois à la forêt, in siluam ligna ferre; ce serait donner une uersion grecque aux Grecs qui en auaient déià plusieurs autres qu'ils estimaient auec raison: en un mot, ce serait, dit S. Iérôme, faire connaître mon ignorance aux sauants de cette nation, en leur donnant moyen de comparer ma uersion auec celles qu'ils ont déià, Et doctissimos quoque uiros testes imperitie mee facere uolueris. S. Iérôme ne peut donc pas en cet endroit, comparer sa uersion aux fruits, et celles des Grecs à des branches stériles; ce serait dire tout le contraire de ce qu'il prétend, et tomber dans une contradiction manifeste.«

Ita de Arte Critica Ioannis Clerici si ego scripsissem, non illico assensum uerbis meis prebuissent eruditi omnes, saltem emuli mei: uerum quis fidem non habebit uiro  erudito, qui uerba Greca et uerborum Clericanam uersionem inspexit ac expendit? Liquet itaque ex eius obseruatione, Ioan. Clericum imperitum esse lingue Grece, cum uerbum sit interpretatus uellere et decerpere. Deinde exploratum nobis est atque manifestum ex eadem obseruatione Domini Carel, tantam esse in Clerico mentis cecitatem, ut non modo absurde interpretetur uerba inserta Hieronymianis; sed ipsum etiam Hieronymum absurdissimum faciat ac parum sibi constantem uirum.

Nunc ueniamus ad obiectationem critici nostri, qui proprie imperitie ac stultitie famam mihi inurere uoluit in eorumdem uerborum Grecorum interpretatione. Sed huius rei iudicium habendum est ex mee annotationis uerbis, non ab imperito scriptore qui simultatem exercet. Hic igitur est contextus prefationis Hieronymi ad Sophronium suum, tom. I, col. 837 et 838:


QUOD OPUSCULUM MEUM, SI IN GRAECUM  TRANSTULERIS, ET IMPERITIAE MEAE DOCTISSIMOS QUOQUE TESTES FACERE uOLUERIS, DICAM TIBI ILLUD HORATIANUM: IN SILuAM NE LIGNA FERAS, etc.



Annotatio nostra.

 »Addunt hoc loco uetustiora exemplaria quasdam Grecas uoces e quibus nullum sensum elicere potui: : nisi legendum sit, , id est, coram palmis ramos palme trahunt. Sensus est, si opusculum meum in Grecum transtuleris, et imperitie mee doctissimos uiros testes facere uolueris, non secus facies quam illi qui ante arbores ramusculos afferunt; unde merito dicam tibi illud Horatianum: In siluam ne ligna feras. Hec quantumuis sibi coherere uideantur, non mihi multum arrident; tum quod sententia perfecta sit absque his Grecis uerbis, tum quia reperiuntur codices mss. in quibus absunt huiusmodi uoces: talis est Sorbonicus, talis est uaticanus num. 344. Denique nec Erasmus, nec Marianus prouerbii istius Greci meminere in suis editionibus: nescio an rei difficultate uicti, an potius defectu uetustiorum exemplariorum mss. quibus nos abundamus, manifesto satis numine.«

Lectorem equum et prudentem rogatum uelim, ut ad precepta Artis critice perpendat hec mea uerba, uideatque an Clericus noster ueterum et Recentiorum iudex subtilis sit et callidus. Certe confidenter dicam, cunctasque Grammaticorum leges et lexica Greca citabo uniuersa,  ad probationem uersionis mee, coram palmis ramos palme trahunt; enim Grece siue , Latine est coram, contra, e regione, , ob oculos intuitus, contra respiciens; , coram domina alloqui. Sic igitur , erit Latine e regione, coram, contra, ex aduerso. , ramos palmarum significare Euangelium quoque docet. denique apud Grammaticos omnes tertia persona est pluralis uerbi , traho; uti potest esse tertia datiui casus, trahunt, et trahentibus. Ubi est ergo imperitia lingue Grece quam mihi Clericus obiiciebat? Iam si ad sensum attendamus Hieronymiani contextus, quid magis congruit illi Horatiano In siluam ne ligna feras, quam istud coram palmis ne trahas ramusculos  ? Restat itaque ut Critico nostro respondeam, Ut ut tu es, item censes omnes esse. Gradiens namque stultus in uia, omnes alios stultos existimat et imperitos.

Sic quoque pag. 460 coarguit editionem nostram, dicens. »Secunda epistola est ad monachum Euangelum, non Euangelium; Euangelius enim non dicitur, sed Euangelus, prout analogia postulat, ut et usus . . . . Attamen Martianeus, pro solita sua sagacitate grammaticeque peritia, inusitatum usitato, analogie contrarium ei consentaneo  pretulit in huius epistole titulo, cum utrumque legeretur in mss. Qua in re, non minus peccauit, quandoquidem electio ex eius arbitratu pendebat, quam qui fingunt ipsi nomina Greca contra lingue analogiam . . . . In interpretatione uocis , qua utitur Hieronymus initio huius epistole felicior non est; eam enim uertit amatorem querelarum, siue querulum, eo quod prebeat occasionem querelarum et controuersie, cum sit accusare et dicatur amans accusationum. Ac sane Hieronymus agens de periculoso, ut loquitur, tractatu eum, quamquam satis dure  uocat, quasi questionem, cuius solutio facile in erroris accusationem incurrat.«

In hac questione si non uocis et nominis Clerici habemus analogiam, ingenii tamen eius expressam tenemus ab ipso similitudinem et subitam imaginem; est enim suo  sensu uere , amans accusationum; et quidem falsarum, ut liquet ex presenti capitulo. Nam cum debuisset gratias referre noue editioni propter restitutam uocem genuinam et nomen Euangelii siue Euangeli, et sublatum nomen Euagrii ueterum editionum, subito immemor beneficii ad conuicia et mei accusationem descendit, quasi pretulerim inusitatum nomen Euangelius usitato Euangelus. Quam accusationem confutat prolegomenon posterius nostrum in tom. II editionis noue, ubi hec scripta leguntur: Epistolam ad Euangelum, siue Euangelium dedit idem sanctus Doctor, etc. Ergo eodem tempore epistolam ad Euangelum scribebat Hieronymus. In margine quoque hunc habet titulum: Epistola ad Euangelum. Denique in ordine chronologico epistolarum II tomi sic eam epistolam inscripsi ad num. 17: Epistola ad Euangelum, de Melchisedec. Hoccine est preferre nomen Euangelius inusitatum nomini usitato Euangelus? Hic etiam questus est Clericus! queritur equidem noster, quod nomen suum interpretatus sim querulum, siue amatorem querelarum; magis illi arridet amans accusationum cum propter ingenium proprium, tum propter imperitiam Greci sermonis, quam illi excutere necesse est ex Lexico Scapule, pag. 730: , amator querelarum, querulus; item delator,  quadruplator. Liceat mihi cum talibus lexicographis imperite Grecorum uerba interpretari: Clericus solus sibi sapiat et peritissimus uideatur. Sed de Grecis questionibus hactenus, ad Hebraicas ueniamus.

Iu. »Quartum, necesse est editorem ac Illustratorem Hieronymi lingue Hebraice peritum esse; quod duplici labore est comparandum. Prior est situs in accurata cognitione grammatice hodierne, et rationis qua cum Rabbini, tum recentiores alii interpretes uetus Testamentum explicare solent. Posterior in examine eiusdem lingue collate cum linguis uicinorum Syrorum, Chaldeorum, Arabum, immo etiam remotiorum Aethiopum; ex qua collatione non dubia lux affulget multis Scripture sacre locis . . . . Sine duplici hoc labore, de translationibus ueteribus, adeoque de Hieronymiana iudicare satis recte non possumus. Utroque quidem hoc subsidio destitutus fuit Erasmus, et de posteriore ne cogitauit quidem, ut nec quisquam eius equalium, prius uero aliena opera suppleuit, ut ipse in Epistola ad archiepiscopum Cantuariensem candide fatetur. Greca, inquit, que uel omissa fuerunt, uel perperam addita, restituimus, quod idem fecimus et in Hebraicis; uerum hac sane in parte, quod minus nostro  Marte poteramus, aliorum suppetiis prestitimus, precipue fratrum Amerbachiorum, quorum quidem auxilio libenter sum usus, quod Hebreorum litteras degastassem uerius, quam didicissem. At horum opera factum est, ut omnia temere exigerentur ad rationem legendi Massoretharum, characteribusque Hebraicis scriberentur, que Latinis scripserat aliter Hieronymus: quasi mendosum esset quidquid a Massorethica lectione dissentiebat. Peccatum hoc recte a Martianeo passim notatum et emendatum est, quod eque libenter profiteor, ac ea noto que minus recte ab eo facta uidentur. uerum Grammatice Hebraice ea cognitione imbutus est, ut minus accuratis locutionibus Hieronymi, in errores abducatur uix condonandos; ut cum censet uoces Hebraicas incipere a uocalibus, ac diphthongis, ex loco Hieronymi perperam intellecto . Idem etiam non semel inuehitur  in eos qui Hebraicis uocibus significatus fuisse censent nunc nobis ignotos; nec proinde damnandos Interpretes ueteres, cum aliter uerba uertunt quam nunc solemus. Quod tamen usque adeo uerum est, atque ita demonstratum a uiris doctis, ut ab harum litterarum perito in dubium amplius nequeat reuocari. Exempli causa. Pro Philistheis LXX interpretes  sepe habent , quod legere etiam est in lexico Greco Nominum Hebraicorum. Rationem huiusce translationis cum non intelligerent ii, a quibus translata sunt nomina Hebraica, seu Hieronymo antiquiores, seu ipse Hieronymus, ad nescio quas alias coactas ac contortas etymologias confugerunt; dum uertunt cadentes, siue ruina poculi, aut cadentes potione, aut ceciderunt duo, quasi deducendum esset ex [Figure: [Hebrew Text] 2Kb] naphal, cecidit, et [Figure: [Hebrew Text] 2Kb] schathah, bibit, aut [Figure: [Hebrew Text] 2Kb] schthaiim, duo. At nos alibi ostendimus ex Aethiopica lingua petendam uersionis rationem. Sed et alia eius rei exempla postea proferemus.«

Multiplici hic, ut alibi, errore uagatur acimus Clerici. 1o Censet cognitionem accuratam Grammatice Hebraice hodierne pernecessariam esse ad restitutionem Hebraicorum uerborum, que passim admiscet Hieronymus: et paulo post candide fatetur uerba Hebraica in Operibus Hieronymi fuisse penitus deprauata, quia fratres Amerbachii cum ceteris quorum opera usus est Erasmus, temere exegerant  omnia ad rationem legendi Massoretharum, id est, ad accuratam cognitionem grammatice Hebraice hodierne, que tota pendet ex punctis uocalibus, mutatione punctorum, et notis criticis eorumdem Massoretharum. Hinc uideat studiosus lector, quam fidem habere debeat Critico usque adeo sibi parum constanti, ut euertat propria manu in eadem obseruatione, quod conatur astruere. 2o Confitetur peccata editionis Erasmiane a Martianeo passim fuisse notata et emendata, cum dicere debuisset semper et ubique: nullum est enim uerbum Hebraicum in operibus uniuersis S. Hieronymi, quod ego non emendauerim ac restituerim ad fidem quamplurium uetustissimorum codicum manuscriptorum; et licet in hac parte mine criticorum impenderent, ego succurri tamen et subiui. Mihi itaque gratias ago, quod tantam restitutionem in operibus S. Hieronymi procurare potuerim, in gratiis emulorum meorum ac multorum imperitorum. 3o Obiicit Clericus noster errores minime condonandos, in quos abducor minus accuratis locutionibus Hieronymi, id est, cum censeo uoces Hebraicas incipere a uocalibus, ac diphthongis propter locum Hieronymi perperam intellectum col. 40, tom. II. De hoc loco iam supra dictum est, ubi de Hebraica eruditione Hieronymi disputauimus. Sed  miror criticum nostrum adhuc ignorantem eque ueterum, ac recentiorum grammaticorum regulas, quibus euidentissime probare possumus multa uerba Hebraica incipere a uocalibus. Nam ex ueteribus Hebreis grammaticis hec apud Hieronymum leguntur lib. de Nominibus Hebraicis, ad Gomorrhe nomen: Sciendum, quod G litteram in Hebraico non habet, sed scribitur per uocalem ain  . Incipiebat igitur hoc nomen a uocali, non uero a littera consonanti, [Figure: [Hebrew Text] 1Kb] , Omorrha. De diphthongis non minor est consensus apud Grecos et Hieronymum, in uocibus quatuor, Hiram, Histob, Hiras, et Hisboseth, de quibus idem Hieronymus: Idcirco cum aspiratione hec nomina posuimus; quia et apud Grecos et apud Hebreos per diphthongum scribuntur. Recentiores uero Grammatici nonne sepius scribunt uau scourec, id est, uocalem siue diphthongum u uel ou? uerbi gratia, Gen. I, 10, [Figure: [Hebrew Text] 1Kb] oulmicueh, et congregationem aquarum scilicet, uocauit maria. Utque doceam multa Clericum precepta Grammatice hodierne, audiat Thom. Dufour cap. 2, de Lectione, pag. 14: Denique legitur  post motionem magnam, excipe [Figure: [Hebrew Text] 2Kb] initiale, post quod non legitur, ut [Figure: [Hebrew Text] 2Kb] oüuno bissyllabum, etc.  Est itaque uau uocis initiale, uocalis, siue motio magna, que a multis legitur ou, quasi sit diphthongus, ab aliis autem ut simplex u uocalis. Secundum precepta eiusdem Grammatice, syllabe finales in uocibus [Figure: [Hebrew Text] 2Kb] Eloah, [Figure: [Hebrew Text] 2Kb] Ieschonah, [Figure: [Hebrew Text] 2Kb] Maschiahh, trisyllabis, incipiunt a uocali a, siue a patahh, quod Grammatici periti uocant usurpatum, quia illius sonus auditur prius quam littere consonantis supra scripte. Eodem modo nomen Dei proprium [Figure: [Hebrew Text] 1Kb] quod numquam legi debet ut scribitur, habetque puncta aliena, sepius in sacro contextu Hebraico legendum est Elohe, Elohim, et Adonai; quamuis imperiti Clerici hic legant Iehoue, Iehoui, Iehoua. Denique nomina propria hominum, urbium et montium sepius incipiunt a uocali littera, et hoc modo lecta uisuntur, apud LXX intt. et Hieronymum, Adam, Eua, Abel, Abraam, Ada, Our, uel Ur, etc., quibus inuictissime comprobamus imperitiam Clerici nostri: accuratam uero cognitionem Grammatice hodierne in Martianeo Editore Hieronymi. 4o Impudenti mendacio audet scribere Clericus me inuectum esse in eos qui Hebraicis uocibus significatus fuisse censent nunc nobis ignotos, citatque Commentarium meum in librum Nominum Hebraicorum. Ad calumniam improbi Scriptoris  huiusmodi confutandam sufficere credo ea describere que leguntur tom. II editionis nostre, col. 311 et 312. Hoc igitur modo scribebam ante quinque uel sex annos.

Multa preter hec obiiciunt Hieronymo hodierni critiei hebraizantes et criticorum gregales, quamuis Hebraice prorsus rudes ac imperiti. Horum argumenta collegit uir clarissimus Ludouicus Ferrandus, de sacris litteris, et de Hieronymo optime meritus. Is cum suscepisset prouinciam tuende Hebraice eruditionis Hieronymiane, undique conquisitis argumentis quibus sancti Doct. impugnatur peritia, satisfacere laudabili conatu sibi proposuit, et toto capitulo 3 sectionis 4 Disput. Prolegom. Summe Biblice, militare cepit aduersus eos qui semper aliquid reprehendunt in etymologiis, aut interpretationibus Hieronymi. At nolunt plures in responsis uiri laudati tamam pendere maximi Scripturarum Interpretis, quia uix acquiescunt medie parti responsionum eius. Quis enim, inquiunt non pauci, equo animo ferat uagas ac futiles in defensione Hieronymi id genus responsiones, pag. 140 Sum. Biblic.  »Cetere obiectionis sexte interpretationes defendi, aut excusari facile possunt: ad ignotas confugiendo significationes, aut negligentes scriptores in culpa ponendo; addique fortasse etiam possit lectionis uarietas, que in causa fuerit, cur Antiqui interpretationes ab usu nostro alienas adduxerint.

»uocis sonus, qui idem fere est in nominibus Hereb [Figure: [Hebrew Text] 1Kb] et [Figure: [Hebrew Text] 1Kb] ; Cades [Figure: [Hebrew Text] 1Kb] et [Figure: [Hebrew Text] 1Kb] : Hieronymum altioribus intentum, et forsitan properantem fallere potuit, ut rebus in huiusmodi doctissimi quoque quotidie peccant.«

Certe res confecta est, si nichil aliud afferamus in defensionem Hebraice eruditionis Hieronymiane. Siue enim properando, siue altioribus intendendo falsus fuerit sanctus Doctor, constans erit sententia apud eruditos, Hieronymum sepius hallucinatum in suis interpretationibus et nominum etymologiis. Deinde nullus est error tam manifestus, nulla deprauationis species que non possit defendi, modo confugiamus ad illa imperitie diuerticula, id est, ad ignotas Hebraicorum nominum significationes, aut scriptorum ueterum oscitantem inscitiam. Prestat igitur nouas potius ac speciales supplere responsiones, quam hisce generalibus assertionibus adherere quibus nec mediocriter  docti satis acquiescere mihi uisi sunt.

Hec sunt, candide lector, que de significatibus, siue significationibus uocum Hebraicarum nunc ignotis plena fide scripsi et iam descripsi: tuum est probare sinceritatem meam, et calumniam Clerici deuitare, siue huiusmodi gloriosum militem in Republica litteraria exauctorare: Miles enim ille falsusque uindex publice libertatis, partim uictorie fiducia, partim ignominie dolore ad omnem audaciam contumelie processit in suis Questionibus Hebraicis, ascribens nobis propriam imperitiam, ac singularem inuidiam, qua in omnes inuehitur acerbius. Ceterum, ne quid eum fallat, multos fereque omnes censeo significatus fuisse uocibus Hebraicis ignotos nunc Clerico nostro, qui afflatus leui aura litterarum Grecarum atque Hebraicarum doctissimos quosque ueteres Scriptores despicatissimos habet, atque eorumdem Editoribus insidias collocare non desinit.

u. »Quinto loco, inquit, qui Hieronymum edere aggreditur, debet LXX interpretes, et fragmenta aliorum diligenter legisse et cum Hebraico codice comparasse, ut possit de eorum collatione, quam sepe instituit Hieronymus, recte iudicare. Ea enim facultas non acquiritur lectione Breuiarii, aut suppletur subito ad Concordantias ac Lexica perfugio; sed diuturna atque attenta Hebraici codicis,  Interpretumque ueterum lectione. Hec cum deesset Ioanni Martianeo, multos errores propterea admisit, ut postea liquebit, etc.«

Quid nocuerit Breuiarium Ioanni Clerico nullus scio: dolet tamen sepius, quod ego pensum hoc diligens ac religiosus persoluam. At qua audacia nunc audet affirmare, mihi non adfuisse facultatem diurne lectionis Hebraici codicis, interpretumque ueterum? Nulla fere pagina est in tomis tribus operum sancti Hieronymi iam editis, qua non possit os improbum occludi. Certe nisi redoleret gloriolam, totum opusculum tomi II, quod non minimam partem Hexaplorum Origenis complectitur, reuocarem in studiosi lectoris memoriam. Neque uero colligere potui, propria manu exscribere et adornare tot Fragmenta codicis Hebrei et ueterum interpretum Grecorum, absque attenta et diurna horum omnium lectione. Ergo aut quidem nemo, aut si quisquam, insipiens iste est Clericus sycophanta, qui laborem meum calumnie eius contra positum neque uidit, neque intellexit.

Sed ad causam doloris Clerici nostri ueniamus, quem una annotatio ita pupugit, ut somnum ei ademerit, et somniantes representauerit Martianeum simul et Bonfrerium.  Imperitiam igitur suam ita tuetur. »uerum Ioannes Clericus animaduertere non poterat quod somniaturus erat Martianeus, nec [Figure: [Hebrew Text] 1Kb] elon usquam est lectitatum aulon a LXX int. non modo in Numeris et Deuteronomio, nusquam [Figure: [Hebrew Text] 1Kb] , elon uertitur a LXX interpretibus , sed ne in uniuerso quidem uetere Testamento. Decepit, ut uidetur, Martianeum minus attenta lectio notarum Iac. Bonfrerii ad librum de Locis, ubi coniicit deformatum esse ab [Figure: [Hebrew Text] 1Kb] ; quod ita intellexit noster quasi a LXX interpretibus hoc esset factum, qua in re grauiter hallucinatus est. Nam LXX interpretes aut appellatiue eam uocem sumpserunt, pro nomine arboris, aut uerterunt , ut Iud. IX, 37, etc. Hec animaduersa esse a Martianeo oportuit, antequam  me imperitie insimularet. Debuisset etiam; ut hoc obiter dicam, emendatius recudere librum de Locis Hebraicis, non lectori menda editionis Bonfreriane passim reponere, ut hic fecit, etenim praue habet utriusque editio pro , et pro , ut Grece lingue non prorsus imperiti illico intelligent.«

De uoce itaque uel , et pro nostra animorum hic concertatio est. Ac primum esse Hebreum nomen  , non autem Grecum  manifestissime demonstrare possum cum ab ipsis LXX interpretibus, tum ab Eusebio atque Hieronymo. Id enim legimus cap. I, uers. 1, Deuteron.: Hec sunt uerba, que locutus est Moyses omni Isrel trans Iordanem in deserto ad Occidentem prope Rubrum mare, , , , , , inter Pharan, Tophol, et Lobon, et Aulon, et aurifodinas. Non minus est nomen proprium loci Aulon hic positum a LXX interpretibus, quam Pharan, Tophol, et Lobon, inter que loca Moyses sermonem habuit ad omnem populum Isrel in deserto. Sicut igitur ille ineptiret, qui Pharan, Tophol, Laban et Haseroth negaret esse nomina proprie Hebraica, ac nomina propria locorum: ita quoque ineptire dicendus est, qui prefracte negat Hieronymo, Aulon  pro Haseroth positum apud LXX non esse proprium nomen huius loci, et nomen Hebraicum. Idem probari potest e libro de Locis Hebraicis; nam consilium Eusebii est nomina propria Locorum edisserere: et quidem nomina Hebraica, non autem nomina Greca et appellatiua; ex quo onsectarium est in libro Locorum Hebraicorum cesse proprium nomen et pure Hebraicum. Deinde id ipsum docet Eusebius his uerbis: , , etc. Aulon, uallis grandis extensa usque hodie appellatur. siue ut Hieronymus uertit, appellatur autem uallis grandis, atque compestris in immensam longitudinem se extendens: que circumdatur ex utraque parte montibus sibi inuicem succedentibus et coherentibus, qui incipientes a Libano et ultra, usque ad desertum Pharan perueniunt. Suntque in ipso Aulone, id est, in ualle campestri urbes nobiles, Scythopolis, Tiberias, stagnumque propter eam: sed et Iericho, etc. Ex his procliue est colligere Clericum nostrum asserentem esse nomen Grecum et appellatiuum, simul lectori suadere uelle, illud nomen circumdatum esse montibus sibi inuicem succedentibus; in eoque nomine urbes nobiles positas esse, quin et regiones per quas medius Iordanis fluit. Que cum  nisi ab insaniente affirmari possint, restat ut dicamus Aulon nomen esse proprium cuiusdam loci, ac nomen Hebraicum suo ordine positum et edissertum ab Eusebio in libro de Locis Hebraicis. De Hieronymo satis superque dixi suis locis, id est, tomo II, col. 342, 344 et 345, et deinde col. 394, in notis. Consulat qui uoluerit, ego nolo iam actum peragere.

At quid fiet editionibus Bonfrerii et Martianei, qui scribunt cum circumflexo; et pro ? Dicetur Grece lingue non prorsus imperitis recte ita sese res habere; quia in antiquis libris scriptum est ad distinctionem nominis proprii Hebrei, et nominis Greci appellatiui. Deinde frequenter apud Grecos scriptores, nomina quedam adiectiua terminantur in os et in es, sic et , pluuiosus; et , extensus in longum, etc., que cur ignoret Clericus noster criticus, mirari desino; cum ignoret nomen Aulon esse nomen proprium apud Hebreos eque atque apud Grecos et Latinos, Aulon, fons, uallis et mons Phrygie magne: Aulon, oppidum magne Grecie; Aulon, urbs in ora Macedonie, etc.

uI. »Sexto loco, inquit idem Clericus, diximus editorem  atque interpretem Hieronymi oportere esse assuetum tractandis mss. codicibus, sustinendisque omnibus periti critici muneribus; quarum rerum sat clara specimina in Martianeo non uidemus, quamuis nichil preter mss. codices loquatur.«

Unicum postea subiicit exemplum, ut probet restitutionem meam prefationis in omnes libros ueteris Testamenti, que pretiosissimo fidei myro Domini discumbentis ungitis caput, esse imperiti et infelicis critici. uult enim, contra sententiam etiam Erasmi, Hieronymum non allusisse ad mulierem, que effudit alabastrum unguenti pretiosi in caput Domini discumbentis; sed ad mulieres que myrrham tulerunt ad sepulcrum. Adeo lepida est explanatio siue cantio isthec critici nostri, ut merito debeat perpetuis monumentis consignari. Totam propterea describo ita positam post annotationem Erasmi: »At si attente uerba  Hieronymi legamus, uidebimus eum multo directius, ut ita dicam, respicere ad mulieres que myrrham  , tulerunt ad sepulcrum Christi, quam ad eam, aut eas que capiti eius accumbentis iunguentum affuderunt. Perinde enim loquitur ac si diceret: Nequaquam Saluatorem queritis in sepulcro, quem mortuum myrrha ungatis, quemadmodum mulieres Euangelice fecerunt; sed myrrha uestra, eius uiuentis ungitis caput.« Euge, Clerice, ad te pertinet Hieronymi restitutio: omnes mss. codices gratias tibi agere gestiunt: tu solus Artis Critice scriptor unguentum fidei pretiosissimum, scabiosi hominis myrrha commutare preuales. Unum est quod magnopere timere debeas, contextum scilicet prefationis Hieronymi ob oculos lectoris positum; si enim ille apparuerit, illico non peritus criticus, sed delirus paraphrastes censeberis. Parce itaque, precor, libertati editoris, uindex ipse libertatis animorum in republica litteraria, et lege iterum quod non intelligis, aut certe intelligere noluisti in prefatione Hieronymi: Sed et uos famulas Christi rogo, que Domini discumbentis pretiosissimo fidei myro ungitis caput, que nequaquam Saluatorem queritis in sepulcro, quibus iam ad Patrem Christus ascendit, ut contra latrantes canes, qui aduersum me rabido ore deseuiunt, et circumeunt ciuitatem, atque in  eo se doctos arbitrantur si aliis detrahant, orationum uestrarum clypeos opponatis. Ego sciens humilitatem meam illius semper sententie recordabor: Dixi, custodiam uias meas, etc.

 Quomodo Hieronymi uerba attente legenti uenire potest in mentem, Hieronymum in iis multo directius respicere ad mulieres, que myrrham tulerunt ad sepulcrum Christi, quam ad eam peccatricem que in Euangelica narratione Domini discumbentis capiti pretiosissimum unguentum affudit? Hieronymus conceptis uerbis docet Paulam et Eustochium ungere caput Domini in cena discumbentis; quia sepius Christi membris, id est, pauperibus ministrabant ad mensam, et odore uirtutum uniuersam Ecclesiam Christi replebant, iuxta illud Euangelicum: Et domus impleta est ex odore unguenti. Deinde asserit sanctus Doctor easdem Christi famulas, nequaquam Christum querere in sepulcro, quem ungerent myrrha, quia ipsis iam Christus ad Patrem ascenderat. Quod uero affirmat Hieronymus, negat Ioannes Clericus; et quod negat Hieronymus, affirmat idem Clericus. Alludit ergo Hieronymus ad mulierem, que effudit alabastrum unguenti pretiosi in caput Domini discumbentis; et Euangelica uoce delectatus  maluit dicere , quam unguento. Hec Hieronymus, atque editor eius Erasmus, quibus ego libenter subscripsi. Sed in fine huius defensionis Hieronymiane ad Clericum more meo alludens, dico Hieronymum directius respexisse auctorem Questionum Hieronymianarum,  quam quos carpebat his uerbis: Ut contra latrantes Canes, qui aduersum me rabido ore deseuiunt, atque in eo se doctos arbitrantur si aliis detrahant, etc.



INDEX ALIQUOT INSIGNIORUM MENDACIORUM ET FALLACIUM CONCLUSIUNCULARUM IOANNIS CLERICI.


 Ne longiorem cum Clerico trahamus contentionis funem, neue imperitus ille Criticus eruditione mulctatus in prima Questione, in ceteris habeat impunitatem garriendi, celebriora aliquot loca libelli Question. Hieronymianarum huc adducere necessarium duxi, ut peruersa huius scriptoris fides, imperitia ac supinitas magis magisque patefieret, et in probro esset apud omnes sapientes. Indice igitur potiusquam accurata disputatione Clericum hoc loco manifestum mendacii ac imperitie faciemus.



A
    ACTUM agere in sui aduersarii contumeliam, improbi hominis est, ac imperiti scriptoris indicium. Quest. Hier. pag. 362 et 377, ubi hec habet Clericus: »Igitur imperitum criticum hic se prestitit Martianeus, qui emendationem Scholiaste uerbis Hieronymi substituit; que erunt omnino restituenda ab iis qui posthac Hieronymum edent, etc. Habent codices plerique omnes: Cumque descendisset Dominus per nubem, stetit Moyses cum eo, inuocans nomen Domini, quo transeunte coram eo, ait: Dominator Domine Deus, etc . . . . At editio Martianei ita est, a nescio quo, reficta ad Hebreum codicem: Stetit ibidem cum eo  et transiens Dominus coram eo ait. Que mera est deprauatio Hieronymiane uersionis, ut antea iam diximus.«
    ADDENDA et mutanda, que ad calcem I tomi editionis nostre posita leguntur, restitutionem huiusmodi faciendam monent his uerbis: Col. 100, cap. XXXIu Exod., uers. 5 et 6, lectio isthec uulgate reponenda nobis uidetur: Cumque descendisset Dominus per nubem, stetit Moyses cum eo, inuocans nomen Domini. Quo transeunte coram eo, ait: Dominator Domine, etc. Nam primum Memmianus Canon Hebraice ueritatis hoc modo legit cum aliis omnibus mss. codicibus, excepto Canone San-Germanensi. Deinde notule marginales critice ita concepte sunt in Canone San-Germanensi, ut facile intelligamus hic loci contextum uersionis Hieronymi fuisse mutatum, uel ab ipso Scholiaste, uel ab alio scriptore, qui scholia apposuit marginalia. Ingenue tamen et hoc tribuendum honori scholiastis Hebrei, scilicet sensum Scripture eum esse quem ipse reposuit: nam ex Numerorum cap. XIu, uers. 17 et 18, manifestum est Deum locutum fuisse uerba Exodi iam dicta: Dominator Domine Deus, etc. Conferat qui uoluerit, utrumque locum. Ex his improbus ac imperitus monitor deprehenditur Clericus noster criticus, qui post annos decem monet nos de restituenda lectione uersionis Hieronymiane, quam tanto antea tempore restituendam nos ipsi monueramus.
     AMOR acer calumnie est pag. 298 Qu. Hier. »In eodem prologo in Genesim, inquit Criticus, merito irridet Hieronymus eos qui LXX int. afflatos putabant; aliud est enim uatem, aliud est esse interpretem, ut recte habet. Sed fuit a Martianeo aut castigandus, aut secum in concordiam redigendus, cum in prefatione in Paralipomena iuxta LXX interpretes dicat, LXX interpretes Spiritu sancto plenos, que uera fuerunt, transtulisse.«
    Non legit calumniator iste admonitionem meam positam col. 1415 et 1416, in qua Hieronymum in concordiam sic redigo: Deinde illud attendendum; quod cum Hieronymus undique uersum ex suis Prefatiunculis testimonia collegerit ad retundendam Rufini reprehensionem, qua sanctum Doctorem inuidie erga Septuaginta interpretes calumniator insimulabat; nichil tamen huius Prologi  replicat in sue Apologie posteriori libro, ad cuius finem recitate reperiuntur omnes prefationes ueteris Testamenti. Cur hoc acciderit necdum bene nouimus: nisi coniectare utcumque liceat cum Erasmo, Hieronymum non ex sua sententia dixisse Septuaginta interpretes plenos fuisse Spiritu sancto, et in libris sacris multa addidisse ob auctoritatem Spiritus sancti: Sed id tribuisse animo Domnionis et Rogatiani familiarium suorum, apud quos tantum pondus habebant forte exemplaria LXX interpretum. Quidquid sit de Erasmi coniectura, certum exstat S. Hieronymum negare aliis sexcentis locis, Spiritu sancto mouente, editam fuisse uersionem Grecam LXX interpretum. Quia aliud est, inquit Prologo in Genesim, uatem, aliud est esse interpretem, etc. Hec aduersus Rufinum afferens in suo Apologie libro secundo, non potuit ibidem uerba subsequentis prefationis in Paralipomena replicare ad suam defensionem, quin illico stultitie argueretur in causa LXX interpretum, de quibus tam contraria et inuicem sibi pugnantia scripsisset. Prudenter itaque reticet, quod olim animo ac saliue Domnionis tribuerat, apud quem summa forte fuit auctoritas editionis LXX, etc. uideat nunc imperitus artifex calumnie, an Hieronymi prologos in concordiam redegerim.

C
    CORRUPTOR librorum est pag. 320, hic enim deprauat quidquid uult corrigere, legens in Prefatione Hieronymi in Danielis prophete translationem Latinam: Denique et ego adolescentulus . . . . cum me in huius lingue pistrinum inclusissem, et multo, etc. Cum legere debuisset secundum fidem omnium editionum et codicum mss., cum me in huius lingue pistrinum reclusissem, et multo, etc.
     CORRUPTIONIS absurdissimus est patronus, pag. 297. »Miratus sum sepius in editionibus Erasmi et uictorii, prologum hunc emendatius legi in 2 Apologia contra Rufinum, cui insertus est, quam initio tomi III, ubi seorsim exstat. Debuit sibi cauere Martianeus, ne quid simile admitteret. Quod quoniam non fecit, monebo ex memorata Apologia, alterum preterea mendum, in uerbis a me allatis, deprehendi ubi pro illucescere legendum illustria, ut est in illa Apologia, utque sequentia uerba ostendunt illustria facit que minus ante fuerant.«
    Delirationem hanc Clerici redarguunt ipsa uerba prologi in Genesim. Quod ut auderem Origenis me studium prouocauit, qui Editioni antique translationem Theodotionis miscuit, asterisco +, et obelo ÷, id est, stella et ueru opus omne distinguens: dum aut illucescere facit que minus ante fuerant; aut superflua queque iugulat et confodit. Dic nobis, illustris Clerice, quid hic conferunt tua illustria. Num negabis stellas lucere in celo, et illuminare terram? Si hoc potes negare, pernega similiter asteriscos, siue stellas, non illuxisse in opere Origenis, qui illud asterisco et obelo distinxit, illuscere faciens que LXX omiserant, et ipse de Theodotionis editione suppleuerat. Nisi me tederet cum deliramentis conflictari, multa ad imperiti Clerici admonitionem reponerem hoc loco, qui quoniam index est, breuiter indicat omnes reprehensiones critici nostri.
    CRITICUS impius est, nec Christianus, qui sacramentum Redemptoris Christi Dei tollere nititur de Scriptura sacra. Pag. 365 et 366. »Eiusdem capitis uers. 15, pro ipsa conteret, ut habent ferme omnes mss. codices Latini, sicut fatetur monachus noster, et sicut multi patres legerunt, atque inter alios Augustinus, edidit ipse, ex uno Codice, quem memorat. Cur non et alios, in Louaniensi Collectione memoratos laudat? Sed forte locum ex plurimorum Codicum lectione edi oportuit, potius quam mutari ex paucis Codicibus. Nam quod habet Hieronymus in Questionibus Hebraicis ad rem nichil facit, cum in uersione sepe sequatur non suam ipsius opinionem, sed Ecclesiasticam consuetudinem, presertim in insignioribus locis . LXX Intt. hoc in loco habent . . . Ipse seruabit caput tuum. Quibus in uerbis uidetur positum, quod LXX Interpretes, quamuis usi essent uoce neutra , in animo haberent nomen masculinum , quod idem sonat. Sic et uetus Interpres Latinus, quamuis usus esset uoce semen, subiecit tamen ipsa; quia cogitauit de prole, seu sobole. Eiusmodi constructionis facile esset ex optimis quibusque scriptoribus multa exempla proferre. Scio postea pronomen ipsa relatum ad Ecclesiam, quasi mulieris nomine describatur, aut etiam ad uirginem Mariam. Sed he praue interpretationes non obstarent quominus antiquam lectionem representarem, cuius non inepta ratio reddi potest.«
    Nolo enumerare imperitie somnia in hac Clerici Questione, quia nimis longum esset. Id tantum caueat lector studiosus quod alibi animaduerti, impietatem scilicet Sociniani nostri critici, qui patrum etiam suorum terminos pretergressus negat, legendum, Ipse conteret caput tuum, ne cogatur credere Christum Dominum sua uirtute contriuisse caput antiqui serpentis, ac genus humanum ab eius potestate liberasse. Quanta sit porro mendaciorum eius impudentia, dum asserit ad nostram restitutionem ipse conteret caput tuum, nichil facere quod habet Hieronymus in Questionibus Hebraicis, liquido apparebit ex Hieronymi ipsius lectione. Itaque hec est sententia Questionum Hebraicarum sancti Doctoris: »Ipse seruabit caput tuum, et tu seruabis eius calcaneum. Melius habet, inquit, in Hebreo: Ipse conteret caput tuum, et tu conteres eius calcaneum; quia et nostri gressus prepediuntur a colubro; et Dominus conteret Satanam sub pedibus nostris uelociter.« Habes hic, christiane lector, sacramentum tue redemptionis in Christo; habes quoque testem idoneum restitutionis mee, Ipse conteret, quam non impugnaret Ioannes Clericus, si fide Christi Dei et patrimonio religionis non esset naufragus  .

F
    FIDES nulla est in critico qui editorem Hieronymi sollicitat ad deprauationem littere F, que posita est in libris Nominum et Locorum Hebraicorum; sollicitat uero contra fidem omnium editionum et mss. codicum, pag. 397 et 398. »Hoc quoque, inquit Clericus post Richardum Simonium, in hisce etymologiis, ferri nequit, quod nomina, que inchoata sunt a littera Hebraica Phe, scribantur per F Latinum, quasi unum idemque essent, cum ceteroquin Hieronymus soleat semper eam exprimere per PH et in uersione, et in Commentariis. Ridiculum est omissam P,  aut PII, positamque F, que in lingua Hebraica nulla est; et forte ut quod suspicer aperiam, hic liber a monacho quopiam refictus, qui inchoata a PH retulit ad litteram F. Idem tamen factum in libro de Situ et Nominibus Locorum.«
    Quis non miretur criticos stolide feroces, qui necdum nouerunt [Figure: [Hebrew Text] 1Kb] litteram Hebreorum exprimendam per Grecorum, et utramque sonare F litteram Latinorum? Recordentur itaque alphabeti Latini, cuius ordinem, seriemque litterarum secutus est Hieronymus in utroque libro Nominum et Locorum Hebraicorum; quod si non sufficiant prima hec artis Grammatice rudimenta, discant saltem me absque ingenti temeritate et audacia non potuisse in libris Hieronymi permutare, quod omnes libri cum editi, tum manuscripti, retinent in toto terrarum orbe. Denique quid prodesset id genus deprauationis littere F in libris Hieronymi laudatis, cum scelus deprehensum foret ex ipsomet Hieronymo? Ipse enim de littera F posita in libro Nominum Hebraicorum lectorem monet in hunc modum: Sed sciendum, inquit, quod apud Hebreos P littera non habeatur, nec ullum nomen est quod hoc elementum resonet. Abusiue igitur accipienda, quasi per F litteram scripta sit. Hec Simonius, hec Clericus animaduertere debuisset, antequam me imperitie insimularet propter F suis locis retentam litteram. Quam profecto si ausus essem immutare, non dubito quin illi ambo critici illico me falsarium uociferarentur, talis enim est in illis simultas, quam in Martianeum exercent.

S
    SYCOPHANTA, non criticus peritus is est, qui non docet que uera sunt, sed uulgus imperitorum concitat in aduersarios suos; ita Clericus noster, Quest. 13, pag. 449 et 450. »Hebrei quod sequitur, Et nesciuit cum dormisset cum eo, et cum surrexisset ab eo, appungunt desuper quasi incredibile, et quod rerum natura non capiat, etc. Hieronymi hec uerba sunt ad uers. 33, cap. XIX Genes. in nota uero pagine subiecta, Plures, inquit Editor Benedictinus, Mss. codices curiosius inspexi, sed nichil in eis reperire potui, quo iuuaretur intelligentia huius loci. Deinde profert notulam Erasmi, queriturque hic siluisse Marianum uictorium, et postquam obseruauit alios codices pro appungunt, habere aut adiungunt, aut opponunt, addit: siue igitur intelligamus puncta fuisse superposita uerbis hisce Scripture; siue ipsa uerba fuisse addita in superiore parte contextus sacri extra seriem reliquorum uerborum, quocumque modo id factum credatur, rem incredibilem Hebrei significare uoluerunt, tam ex punctis, quam ex situ uerborum. Quis non rideat estum nostri monachi tanto supercilio doctiorum existimationem inuadentis, in re quam tirunculi omnes norunt? Antequam consuleret mss. codices Hebreos, inspicere eum oportuit editiones punctis instructas, que omnes habent punctum inusitatum impositum littere [Figure: [Hebrew Text] 2Kb] in uoce [Figure: [Hebrew Text] 2Kb] bkoumah, cum ea surgeret; monente Massora, que in margine habet [Figure: [Hebrew Text] 2Kb] nakoud hal uau, punctatum est supra uau. Qua de re innumeri Interpretes egerunt, ut et Ioannes Buxtorfius in Comment. Massorethici, cap. XuII, ubi Talmudicos huius rei mentionem fecisse ostendit. Auctor sim nostro ut studiosius Biblia edita, Commentariosque criticos uirorum doctorum legat, antequam libros manu exaratos adeat; quibus uti nesciunt, qui editorum lectioni diligentem operam numquam dederunt. Putidum profecto est iactare codices mss. Bibliorum, cum editos minime legeris.«
    Nemo negarit Hereticum nostrum hic baccari in cede mea, et palmaris statue tropeum in uniuersa republica litteraria sese consecuturum ex imperitia mea sperasse. Sed pone supercilium tuum, Critice sycophanta, ut editorum librorum lectioni diligentem operam dedisse me non dubites. Dicis omnes editiones punctis instructas habere punctum inusitatum impositum littere uau in uoce [Figure: [Hebrew Text] 1Kb] bkoumah; ergo non legisti Biblia Hebrea Munsteri, et Elie Huteri; non legisti Polyglotta Complutensium, nec Parisina D. le Iay, in quibus nullum punctum impositum est littere [Figure: [Hebrew Text] 1Kb] . Non legisti Biblia Hebrea Xanctis Pagnini, et Arie Montani, que in Edit. Geneu. nullum retinent punctum impositum littere uau, in editione autem Antuerp. duo, non unum, habent puncta imposita eidem littere. uide nunc, inique calumniator, an editos legerim libros antequam iactarem mss. codices. At non te pudet tante calumnie et tanti supercilii, qui simplicem et candidam obseruationem, sine alicuius nominis iniuria, uocas supercilium et estum, quo doctiorum existimationem inuado. Auctor sim tibi, ut hostium tuorum uerba simplicia ueneno  tuo non inficias deinceps, ne semper de te critico Clerico dicamus: Perierat innocentia, si semper nequitie iuncta esset potentia; et totum quidquid cupit calumnia, preualeret. Hieron. lib. III Apolog. adu. Rufinum.
    Si omnia, in hoc Indice imperitie Clericane expendere uellemus, atque ad accuratissimam Responsionis et Defensionis normam seuere exigere, hic nobis esset non finis huic opusculo imponendus, sed alterum inchoandum uolumen  apologeticum. uerum nec hoc necessarium est, et tediosum esset; cum animaduersa a nobis possint esse speciminis loco, ex quo satis liquet uerissimum esse quod de imperitia Questionum Clerici iam diximus, et dicendum pretermittimus. Profecto libertas nostra in redarguendo imperito et parum modesto Critico, sine summa aut imperitia, aut iniquitate, non potest nobis negari.






uolume back matter






INDEX uERBORUM, SENTENTIARUM ET RERUM MEMORABILIORUM. [1Kb]



A
    Abacuc ad Danielem missi historia apud quosdam incerta, 591.
    Abdias quis? 362. Iudei putant prophetiam eius fieri contra Romam, 366. Magna pars Abdie in Ieremia continetur, 365. In Sebaste sepulcrum Abdie, Elisei, et Ioannis Baptiste, 363.
    Abraham opera, que? 296. Filii Abraham, qui? 876. In tabernaculo Abrahe mercatus exercetur, 885.
    Adadremmon urbs iuxta Iezrel, nunc Maximianopolis nominata, 904.
    In Adam peccatum originale, 417.
    Adamas lapis fortissimus, 328, 836.
    Adulatores regalis fastigii, 332. Adulatoribus non credendum, 515. Non simus fatui adulatores Dei, 604.
    Aequitate pauci ducuntur, 51.
    Afflictio omnis Deo iudice dispensatur, 181.
    Agrostis quid? 108.
    Alexandria, que prius uocabatur No, ab Alexandro Macedone nomen accipit, 94. Hec metropolis Aegypti, ibid.
    Iuxta Altare Domini locus et arbores non plantantur, cur? 40. Unum altare habet Ecclesia, 262. Altaria hereticorum plurima, ibid. Tot habent altaria, quot schismata, ibid. Heretici unum altare habere se iactant, ibid.
    Amantium ceca sunt iudicia, 109.
    Amicus, quid? 516. Amici diuitum multi, non pauperum, ibid. Diu queritur, uix inuenitur, difficile seruatur, ibid. Amici fratres dicuntur, 233. uera amicitia in quo posita, 517. Eadem quando delicata, ibid.
    Amorrhei post expleta peccata expulsi, 213.
    Ammon filii de stirpe Loth generati sunt, 236. Habitant in Arabia, ubi nunc est Philadephia, ibid. Rabba fuit metropolis eorum, ibid.
    Amos pastor pecorum utitur in sua prophetia sermonibus artis sue, 225. Amos nequaquam ad Ierusalem, sed ad Isrel et in Samaria predicat, 221.
    Angeli rerum humanarum procuratores, 500. Laudantur et accusantur pro uirtutibus uel uitiis eorum quibus presunt, ibid. Angeli designati ad gubernationem mundi, 662. Angeli Christo ministrarunt in terra, 785. Sensus a Deo illuminatus, angelus noster est, 808. Angelorum tutela, 17. Quidam putant Ioannem Baptistam, Malachiam et Aggeum fuisse angelos, 751. Angeli pessimi dicuntur Dei exercitus, 190.
    In Augustiis positi quid solemus dicere? 301.
    Anima in medio uirtutum et uitiorum posita, 375. Omnes anime Dei sunt, 175. uera causa letitie anime que? 728. Omnis anima per naturam suam tabernaculum Dei est, non Demonis, 597. Anima similis efficitur ei cui adheret, uel Deo, uel mundo, 578. Anima separata a corpore quo ducitur? 348. Manum Dei euadere non potest, ibid.
    Antichristus pugnaturus est aduersus sanctos Domini, 214.
    Apostoli et martyres dicuntur fundamenta terre, 501. Apostolorum nomina quotidie magnificata, 733. Illud nobis prodest, ibid. Apostolorum predicationes et opera, 785, 786. Claues Ecclesie apostolis commisse, 445. Apostoli nudis pedibus incedere iubentur, 242, 260. Cur apostoli uestimentis suis strauerunt pullum asine, 244. Apostoli memoriter Scripturas recitabant, 489. Apostoli maiora signa fecerunt quam ipse Christus, 527. Apostolorum fortitudo, et inuicta constantia, 496, 497.
    Aprilis mensis tempus uerum, 271.
    Aquile natura, 368, 447. Dicitur regina auium, 447. Aquila in uolatu omnia superat, 595.
    Aquila diligens et curiosus interpres, 25.
    Arborum radices quantum in ima demergantur, 160.
    Arii heresis notatur, 429. Non negat filium Conditorem, ibid. Persecutio Arianorum seuissima, 789. Arius, Aetius  et Eunomius heretici, 229. Quo sensu Arium uocat Hieronymus ostium, Aetium uero et Eunomium uectes, ibid.
    Artifices omnes sue artis loquuntur exemplis, 224.
    Assyrii et Babylonii quas regiones tenuerunt, 377. Assyrii et Babylonii terram Aquilonis occupant, 795.
    In Athletis suis gloriatur Dominus, 733. Athleta Domini, et athleta luxurie notantur, 373. Mos Palestine et Grecie in athletis exercendis, 896.
    Attelabus, quid, 576. Discrimen Attelabi a Brucho, 581, 582.
    Auaritia bona et mala, 618.
    Auditus in Scripturis sanctis non aure, sed corde percipitur, 169. Spirituales et terreni diuerso modo audiunt, ibid.
    Porte pro auribus sumpte, 440.
    Azel regis Damasci crudelitas, 226, 227.

B
    Baal uocatur imago zeli, 679. Est idolum Sidoniorum, ibid. Sidonii et Phenices hunc appellant Baal et Beel, ibid.
    Belum patrem suum Ninus refert in Deum, 24.
    Babylonis muros exstruxit Semiramis uxor Nini, ibid.
    Baptismus et penitentia quo sensu porte dicuntur, 686. uerum baptisma in Spiritu sancto, et mysterio SS. Trinitatis, 202. Baptismi effectus, 907. Chrismate baptismi perdito, non ideo desperandum, 655. Baptismus in Pascha et Pentecoste confertur, 921. Quid nobis precipitur in baptismo, 683. Apostoli baptizant in nomine Patris et Filii et Spiritus sancti, 415.
    Bardesanes, cuius etiam philosophi admirantur ingenium, 106.
    Beelphegor idolum, quid, 98. Qui libidini deseruiunt illud colunt ut Deum, ibid.
    Beneficiorum Dei magnitudo nobis Deum proprium facit, 412.
    Bethel que prius uocabatur Domus Dei, postea Bethauen dicitur, id est, domus inutilis et idoli, 43.
    Bona falsa, que? 514. Benedictio Dei est quando aufert ea, ibid. Bona non amare peccati est, quanti sceleris odisse, 465. Quid est Bonum querere, et malum repellere, 296. Dilectio Boni, et odium mali in quo reponuntur, ibid. Merces diligentis bonum, ibid. Penarum finis, Bonorum exordium est, 525.
    Bubali indomiti, 319.
    In Buxo erudiebant manum paruuli, 610.

C
    Cain primus exstruxit ciuitatem, 129, 424.
    Canticum Canticorum quanto breuius est, tanto difficilius, 364.
    Calumnie uitium describitur, 882. Studium et mendacia Calumniatorum, 331.
    Cantherius accusat sacrilegii S. Hieronymum, 425. Innocentiam suam probat S. Doctor, ibid.
    Carmeli duo, 225.
    Catholicorum prima uictoria detegere secreta hereticorum, 370.
    Catonis laus, 53.
    Chaldeorum audacie et roboris testes sunt scriptores Greci, 595.
    Chrismatis usus, 654. Dicitur unguentum spirituale, ibid.
    Christi missio a Deo in terram, 796. Cur omnipotens dicitur? ibid. Idem Deus predicatur, ibid. Animam cum corpore sumpsit, 410. Eius caro non uidit corruptionem, 411. Una persona in Christo, non due, 801, 830. Quomodo indutus sordidis uestibus, ibid. De uirgine uere natus, 350. Eiusdem miracula, ibid. Natiuitate Christi omnia pacificantur, 864. Aduentus Christi, fons omnium bonorum, 27, 638, 639. Omnes saluantur Christi aduentu, 352, 353.  Cur dicitur unigenitus, 904. Quidam negant Christum humanam habuisse naturam, 316. Fortitudo Christi licet pueri, predicitur, 260. Omnes uirtutes in Christo, 639. Que in aliis in typo precesserunt ad Christum referuntur, 123. Cur Christus non potuit signa facere in patria sua, 59. Nomina sua largitus est apostolis, 385. Cibus et conuiua, 125. Sine auxilio eius natura angelorum et hominum fragilis, 812. Carnes Christi comeduntur, et sanguis eius a fidelibus bibitur, 763. Frumentum dicitur et uinum, 869. Quinam comedere et bibere eum mereantur, ibid., 870. Non ita laborauit in Isrel, quam in gentium populo, 429. Pro gentibus pretiosus sanguis effusus, ibid., 430. Ingressus Ierusalem, sedens super asinam, 862. Huius mysterii explanatio, ibid Mysteria passionis Christi, eius descensus ad inferos, et resurrectionis stabiliuntur, 864. Christus inter duos latrones cognitus, 635. Animam suam moriens Patri commendat, 631. Christus Redemptor descendit ad inferos, 151, 155, 395. Terra inferni morte Christi uastata, 155. Quomodo tres dies, et tres noctes fuit in corde terre, 405. In inferno uiuens et liber, 407. Caro eius que sepulta est, eadem resurgit, 412. Morte Christi, secreta Iudeorum patuerunt, in pref. in Os. Quid Deus fecit, ut Christus ametur, 640. Interfectio eius sola causa derelictionis Iudeorum, 33. Credentes simplices non decipiuntur nisi sub specie nominis Christi, 254.
    Christiani officium in quo positum, 458 Nomen Christianum tormenta non superabunt, 478. Christianus debet esse temperatus prudentia et simplicitate, 76. Persecutiones in Christianos, et pax Ecclesie, 841. Christiani pugnant contra Ecclesiam tempore persecutionis, 897. Quomodo numerus septem millium ad Christianorum nomen pertinet, 855.
    Christianorum genera, que? 654.
    Cogitans semper de Deo, facere nescit iniuriam, 551.
    Cogitatio prauitatis humane notatur, 145. Cogitationes male penas luent, 38.
    Columba sola ablatos pullos non dolet, 77.
    Commentatoris officium, dilucidare obscura, 388, 837.
    Confessio delictorum in conuersione, 157.
    Conditio humana, que? 448.
    Conscientia mordet post peccatum, 296.
    Continentie inseruiendum tempore luctus, 904.
    Conuersione nostra Deum mutamus, 354.
    Ad Cor loqui, quid? 21.
    Cornua pro regnis posita, 640, 790.
    Corporis fortitudo est imbecillitas anime et econtrario, 291. Imbecillitas corporis animi uires secum trahit, 263. Mala et egrotationes corporis, 564. Causas earum quidam notant, ibid. Flagella dicuntur, ibid.
    Correptio peruersorum non condemnat bonos, 719. Correptio quando utilis et bona? 708. Odium correptionis notatur, 292. Qui amatur a Deo, corripitur: qui negligitur, suis peccatis dimittitur, 42.
    Crispus citatur, 617.
    In Cruce abscondita fortitudo, 638. Crucis sacramentum in Moyse figuratum, 139. In Crucis uexillo Amalec superatus est, 367. Constantinus dicitur frenos equo suo fecisse ex clauis Dominice Crucis, 935.
    Cucurbita eiusdem nature ac hedera, 426. Utraque populum Isrel denotat, 427.
    Curatio non beatitudo, sed solatium, 525.
    Custodia cordis laudata, 640.
    Cypriani beati laudes, 420.
    Cyrus imperium Chaldeorum destruxit, 778. Eius pietas in populum Iudaicum, ibid. Interfectus fuit apud Massagetas post annos imperii XXX, ibid. Eius successores, ibid.

D
    Demones, hostes Christianorum, 75. Singule demonum turme habent suos principes, 659. Letantur interitu hominum, 145. Faciunt admirari pulchritudinem seculi, 643. Confusio demonum in fine seculi, 554.
    Datorem qui ex copia non sentit, sentit ex penuria, 18.
    Dauid fortis manu interpretatur, 33.
    Decius, ualerianus et Maximianus persecutores, 549.
    Desideratur magis quidquid non licet, 152.
    Desperatio uitanda, 191.
    Detractio facilis, 452. Imperitorum est detrahere, doctorum iuuare, 429.
    Deus ueritas est, 391. Natura sua misericors, 413. Domini iussisse, fecisse est, 379, 477. Deus omnium beneficiorum auctor et largitor, 637. Creator totius hominis, 896. Aequaliter Deus omnium, 857. Curam habet uniuersarum gentium, 240. Factor uniuersitatis in breui ostenditur, 400. Non mutatur, 849. Quo sensu dicitur mutabilis, 849. Quare promissa mutat? 354. uoluntas eius per hostes expletur, 107. Medicus est clementissimus, 591. Magna  eius clementia, 26. Futura prenuntiat, ne cogatur inferre supplicia, 256. Seuerus in die iudicii, clemens erit erga populum suum, 214. uult omnes saluari, 133. Deus alios saluat in ueritate, alios in misericordia, 531. Propter multa peccata non obliuiscitur paucorum bonorum, 744. Penitentia in Deo quomodo accipienda, 325. Non mirum, si iurare dicatur, 340. Multa mala facit non puniens; sed occasionem tribuens penitentie, 48, 49, 61, 269, 270. Quibus bonus est, 453. Beneficia eius in populum suum, 125. Grauia comminatur, ut misereatur penitentium, 63. Austeritatem iudicis mitigat pietate Patris, 129. Plaga Dei uisitatio est, atque curatio, 252. Causa ire Dei que? 530. Deus in ira sua non obliuiscitur, 636. Habet suas mensuras, ibid. Quo sensu sumenda? 780. Quomodo fit amarus, 143, 915. Quo sensu Deus cogitat malum, 451, 534, 689. Deus dedit Isreli regem in furore suo, et abstulit postea in indignatione sua, 150. Deserere uidetur, ut quem presentem non sentimus, absentem requiramus, 61. uult cum populo suo iudicari, ne iniuste uideatur ferre sententiam, 34, 257. uices rependit peccantibus, 34, 836. Peccata patrum se comminatur redditurum, 230. In eo quod mandat, uidetur ipse percutere, 318. Deus nichil precipit nisi quod honestum est, in pref. in Os. Blasphemum est dicere, quidquam sine Deo fieri, 603. Potentia Dei demonstratur in paruis animantibus, 187, 198. Deus nunc diligit Iudeos, quomodo? 29. Nihil, Deo auersante, securum est, 396. Dei semper regimur potestate, 76. Inest omnibus occasio cognoscendi Deum, 577. Ambulare cum Deo, est preceptum, 507. Aliter nesciens Deum, aliter punitur recedens a Deo, 91. Deus non ea que offeruntur; sed uoluntatem respicit offerentium, 395.
    Diabolus, leo, ursus, et coluber appellatus, 301. Fons mortuorum, 156. Diaboli uarium flagellum, 564. Aut nullus aut rarus quem non deceperit Diabolus, 584, 586. Quidam existimant Diabolum acturum esse penitentiam, 418.
    Diapsalma, quid significet, 637.
    Dies septimus quisque criticus, 283. Diei iudicii apparatus et effectus, 918. Nullus dies malus, 312. In nostra potestate est, uel bonum diem facere, uel malum, ibid.
    Dii Aegyptiorum, qui? 44.
    Discordie mala quanta? 254.
    Diuinatio non accipitur in bonam partem, 472.
    Diuini et somniatores uane consolabuntur, 871.
    Diuites superbi ante iudicium damnati, 687. Diuitis purpurati superbia, 307. Damnatur electio diuitum, pauperibus neglectis, 679, 680. Note, quibus dignoscitur diuitum reprobatio, 43.
    Diuitie iniquitate pariuntur, 509. Multiplicate diuitie, densum lutum, 613. Quomodo diuitie liberant de morte, 687. ueritas paupertatem, mendacium diuitias parit, 509.
    Docere potest quis post peccatum, et quomodo, 468.
    Doctores falsi et prelati designati, 338.
    Doctrine uarietate, diuersi adorantur dii, 307. Pereunt uirtutes, si doctrina non sit in Ecclesiis, 343.
    Quot Dogmata falsa, tot sunt antichristi, 558.
    Draconis natura, 438. uirtus eius in lumbis est, 557.
    Didymus tres libros in Osee scripsit, 777.

E
    Ebrietas animi que? 247. Ebrietas pro copia rerum sumpta, 160.
    Ecclesie ortus, 772, 793. Christi sanguine redempta, 717. Cur dicitur Columba, ibid. Unitate Spiritus coniuncta est, 444. Habet urbes suas, ibid. Possidet mysterium SS. Trinitatis, 445. Angelorum presidio munitur, 861. Longe melior synagoga, 758. Cur traditur persecutionibus, 358, 788. Auxilio Domini pax redditur Ecclesius, non doctrine magistrorum, 900. Sola Ecclesia irrigatur imbre sempiterno, 273. In ea abundant spes, fides, caritas, ibid. Blasphemum uidetur dicere Ecclesiam esse malis deditam, 713. Omnis qui saluatur, in Ecclesia saluatur, 208. Iudices Ecclesie quomodo abominantur iudicium, 471. uita et auaritia rectorum Ecclesie eiicit multos ex ea, 750. Ecclesie peccatrici non parcit Dominus, 713, 714. Ecclesie electe, que? 757.
    Ecclesiastici uiri, si peccauerint, Sodome et Gomorrhe cruciatibus subiacebunt, 130.
    In Ecstasi, nec tacere, nec loqui libere quis potest, 589.
    Editio Scripturarum quinta, 213. Due editiones sine auctorum nomine, 593. Preter quinque editiones, duas in XII prophetas reperit Hieronymus, 618.
    Eleemosyna et humilitas si uere sint pro uictimis deputate, 65. Non omnis eleemosyna placet Deo, 297.
    Eloquentia secularis inebriat, 420. Auctores fluminum eloquentie, 538.
    Emath due; una magna que nunc Antiochia nominatur, et una minor, Epiphania dicta, 311, 319.
     Enoch et Elias rapti in celum, 347, 813.
    Ephratha dicitur et Bethleem, 385.
    Episcoporum munus et officia, 721. Studiose agant, ne uiolent sancta, ibid. Non dignitas sed opus eos saluat, ibid. uirtutes episcoporum que? 760, 761. Scientiam habeant, ut possint alios erudire, ibid. Discant a laicis que ignorant, ibid. Commendatur in eis lectio Scripturarum, ibid. Episcopale nomen sine opere auferetur, 680.
    Epistole apostolice ueterem legem explicant, 763. Epistola ad Hebreos non recepta ab omnibus, 838. Eius auctor ignoratus, 339.
    Erodionis tria genera, 819.
    Eruce natura, 275. Hec, extremum penarum omnium, ibid. Eruca, locusta, bruchus, et erugo spiritualiter exponuntur, 171, 172. Quinam populi sub nominibus Eruce, locuste, bruchi, et rubiginis designati? 170.
    Eruditi debent doctrine proferre sermonem, nec debent prohiberi, 247.
    Esau unde sic appellatur? 246, 364. Esau et Iacob figure Iudeorum et populi Christiani, 235.
    Esther et Iudith, typus Ecclesie, 671.
    Euangelium Matthei Hebraice scriptum, 123. Euangelium secundum Hebreos ab Hieronymo translatum, 520. Euangelicus sermo breuiatus, 364. Qui legem obseruat cum Euangelio uiolat nomen Dei, 243. Mundat Deus in Euangelio, quos in Lege peccantes immundos reliquerat, 218.
    Eunuchi Deo placent, 674, 675.

F
    Fame nichil durius, 342. Fames Iudeorum et sitis, 343.
    Femine natura, 518. Femine gentiles doctissime, 671.
    Festiuitates celebrande non in uino, 549. Quorum Deus proiicit festiuitates, 302?
    Fides in Spiritum sanctum commendatur, 202. Potest aliquis ante Fidem percipere fructum boni operis, 768. uituli et uictime Fidei, 158. Rara fides, que, 517.
    Omne Flagitium, si terminum pudoris excesserit, semper ad deteriora procedit, 241.
    Flumina ex terre motibus eruperunt, 648. Alia absorpta sunt, ibid.
    Fontes Iudee obturati, 648.
    Fortissimi ut adamantes sola libidine dissoluuntur, 330. Prodest Fortitudines pessimas inter se non conuenire, 526.
    Frater est et proximus omne genus hominum, 835, 849.
    Fugitiuo quid conuenit, 393.
    Fur et latro qui differunt, 69.
    Furtum et periurium non parua crimina, 816.

G
    Gabaa et Rama, due ciuitates tribus Beniamin, 54.
    Gabriel et Michel protectores Iudeorum, 665.
    Galenus medicorum disertissimus, 283.
    Galli a Romanis truncati ad ignominiam, 41.
    Gentium uocatio describitur, 857, 861, 920. Quomodo iusta est, 888. Gentes in assumptione Isrelis proiecte sunt, 889. Gentium penitentia ruina est Iudeorum, 392.
    Geth urbs metropolis Palestine, 441, 443. Haud grandis nunc uiculus, 389. In eo sepulcrum Ione ostenditur, ibid.
    Gigantomachia in laudes deorum scripta, 289.
    Gog et Magog gentes seuissime, 213.
    Gracchorum mater Cornelia laudatur, 671.
    Gratie Spiritus sancti diuerse in his qui adhuc spiritu timoris ducuntur, et in his qui perfectam habent dilectionem, 203. Nihil potest anima sine Gratia Christi, 748.

H
    Hadrianus de fauillis Ierusalem sui nominis Eliam condidit ciuitatem, 171.
    Hedere natura, 425. In Palestina et arenosis locis nascitur, ibid.
    Hereses omnes unde? 582. Una lingua latrant aduersus Ecclesiam, 659. Patriarche hereseon qui? 267, 511. Hereticorum mater superbia, 49, 274, 706. Hereticorum simulationes ac superbia notantur, 243, 244, 368. Rex apud Hereticos dici potest qui primus heresim reperit, 70. Heretici caro fuerunt et membrum Christi, 102. De domo Dei eiecti sunt, ibid. Nihil differunt a gentibus, 75, 80. Non Scripturarum auctoritatem, sed humane rationis sensum loquuntur, ibid. Heretici doctissimi, 106. Sermo eorum compositus, 229, 287, 293, 294. Quidquid loquitur  hereticus, plenum est doli, 138 Doctrina hereticorum que? 113, 625. Cultus eorum uertitur in peccatum, ibid. Heretici non habent uocem sententias explicantem, sed sonitum, 121. Hereticorum cecitas, 303. Horum munera non suscipit Deus, 303. Sententie hereticorum uariantes, 105, 304. Non curant de operibus heretici, dummodo fides teneatur, 38, 468. Deceptores quid faciunt, 209. Multa confingunt sponte, quasi traditione apostolica, 749. Rapere conantur pre ceteris eos qui in Ecclesia sunt constituti, 145. Singuli hereticorum habent deos suos, 123. Sibi uindicant sacerdotii dignitatem, 314. Ligno crucis doctrinam suam confirmant, 620. Habent solemnitates suas, 73. Falsa mysteria hereticorum, 80. Cultus eorum fornicatio est, 43. Seueri apud pauperes, non apud diuites, 295. Raro hereticus diligit castitatem, 78, 99. Continentiam et ieiunia quidam sectantur; quidam uoluptates, 262. Deum calumniantur, 273, 848. Omnes peccant in Trinitatem, 888. Facilius ab ethnicis captum liberamus, quam ab hereticis irretitum, 376. Multo peiores Iudei et heretici persecutores, quam ethnici, 374. Tribulatio hereticorum que? 259. Plangendi heretici, 56. Salus eorum non desperanda, sed optanda. 13.
    Hebraicum idioma, 263, 452. Hebrei codices diuersas habent lectiones, 650. In expositione historie Hebraica ueritas sequenda, 382. Hebreorum traditio que? 823. Fingunt Iudei, omnes locuturos Hebraice, 722.
    Helcesi uiculus in Galilea, 535.
    Hieronymus orat pro remissione peccatorum suorum, 531. Quid obseruat in interpretatione Scripturarum, 447, Humilitas eius, 361, 386, 443, 452. Studium Hieronymi in lingua Hebrea, 773. Non de proprio sensu loquitur, 550. Morbos libenter sustinet modo libidine careat, 263. Dubitat de malitia Iudeorum, 474. Cauet odium episcoporum, 719. Testis erat oculatus subuersionis Iude, 692.
    S. Hilarius opus Origenis transtulit, 479.
    Historia aliquando metaphorice texitur, 658. Ordo Historie in laudibus Dei non semper seruatur, precipue in psal. III et LI, 245. Non omnia que in Historia narrantur, possunt tropologice sumi, 395.
    Homo, ubi persona non ponitur, pro quolibet homine sumitur. 761. Fugit homo a Deo, 396. Hominum miserie et peccata, 451. Crudelitas eorum, 129.
    Humerus opus significat, 65.
    Humilitas inter uirtutes precipua, 431. Spe hereditatis Dominice nascitur, 697.

I
    Idolorum origo, 24. Idola gentium que? 207. Idolorum denominatio, que in Aegypto adorauit Iudas, 240. In idolis quid reperitur, 630.
    Idumeorum regio qualis, 370. Idumea uergit ad Australem partem, 235. Hec prouincia Theman, Saron, et Nageb dicitur, ibid.
    Ignis natura duplex, 203.
    In Imaginibus tyranni obtruncati mos seruatus, 659.
    Immisericordes non exaudiuntur, 466.
    Impatientia humana in disceptationibus designatur, 608.
    Imperatores impii a Deo puniti, 659.
    Imperium singulare constitutum est, 477.
    Impiorum multitudo ad nichilum utilis est, 102. Eorum stupor, 734. Cur impii super iustos preualeant? 602, 603.
    Infernus in medio terre, 408. Nullus ante resurrectionis diem ab inferis retrahetur, 347. Quidquid separat fratres, infernus est appellandus, 152.
    Infirmitas que prodest, 690.
    Iniuriam uxoris Leuite quo animo uindicarunt Isrelite, 114.
    Inuocare nomen Domini non incipientium, sed perfectorum est, 205.
    Ire natura, 173. In subrisione simulata ostenditur magnitudo ire, 289. Aut rarus aut nullus est, qui ira Dei non sit dignus, 540. Bruta iram Dei septiunt, 676.
    Isrel unde uidentis Deum sortitus est nomen, 275. Regnum Isrel permansit ducentis quinquaginta annis, 2. Isrel uocatur Ephraim et Ioseph et Samaria, 8. Quo sensu populus Isrel appellatur uirgo, 281. Cur Deus tanta contulit Isreli beneficia, 503. Idololatria Isrel, 285. Pertinacia populi Isrel in suo peccato, 278, 311, 312. Abundans opibus, 261. Eius rapine, 293. Per flagella et tormenta eruditur, 275. Suscepit cultum idolorum uitio principum, 46. Crudelitas principum Isrel, 465. Per quingentos triginta annos Isrelite captiui in Aegypto, 217. In fine mundi omnis Isrel saluus fiet, 355.

I
    Iacob unde Isrelis et Directi nomen accepit, 136,  551, 552. Ab Angelo confortatur ne timeat Esau, 142. Idem typus Christi, ibid.
    S. Iacobus precipitatus de templo, 692.
    Ianuarius mensis, unde sic dicitur? 852.
    Ieiunium Manichei, hereticorum, maximeque Encratitarum saturitate et ebrietate deterius est, 180.
    Ierusalem in montibus sita, 23. Tribus nominibus appellatur, 861. Eius ingratitudo, 45. Tradita Romanis exercitibus, 316, 694.
    iehsu filius Naue typus Saluatoris, 741.
    Ielis prophetia ad tribum Iuda pertinet, non ad decem tribus, 169.
    B. Ioannis ossa Sebaste condita, 8.
    Ioannes Euangel. ex Hebreo interpretatur, 903.
    Iona Columbam et Greciam sonat, 716. Cur de sua electione doluerit, 392, 393, 423. Arguitur a Deo, 393. Typus Christi, 140, 387. Interpretatio ueterum super Ionam obscura, ibid.
    Ioppe portus Iudee, 394. Ibi monstrantur saxa in quibus Andromeda ligata fuit, ibid.
    Iuxta Iordanem morantur leones, 884.
    Iosephus scripsit triumphos uespasiani et Titi, 171.
    Iude proditoris interitus, 301.
    Iudas et Ioseph typus Christi, 875. Tribus Iuda unde meruit regnum accipere, 132. Tribus duodecim intra Emath, Epiphaniam et terminos Aegypti concluduntur, 320.
    Iudei tergiuersantur in prophetiis de Christo, 831. uarie Iudeorum captiuitates, 300. Eorum solemnitates, 19. Afflictio populi Iudaici que? 692, 693. Prohibentur ingredi Ierusalem, ibid. Quod offendit Iudaicus populus, dispensationis Dei est, 454, 455. Unum Deum colunt Iudei, sed Trinitatem non agnoscunt, 303. Iudei licet idolis non seruiant, nec tamen habent Deum, 31. Quibus cibis uescuntur, ibid. Pietas et amor Christi in populum Iudaicum, 394. Quotuplici modo uenit Dominus ad populum Iudaicum, 665. Iudei sua sponte diuisi sunt a Christo, 345. A Deo reiecti sunt, 104. Corporibus filiorum uesci coacti sunt, 178. Principum Iudeorum superbia, 307. Post Dominum oblatum, defecit regnum a Iudeis, 683. Bella Iudeorum intestina, 886. Quadraginta annis post passionem Christi subuersi, 666. Ruina eorum extrema, 337. Narrantur eorum crimina, et causa ire Dei, 339. Iudei toto orbe peregrini, 342. Eorum pene in omni loco, 35. Iudei eterna cecitate cooperti, 927. Eorum magistri occidentem sequuntur litteram, 231. Rari doctores apud Iudeos tempore Hieronymi, in pref. Os. Iudei uocantur Circumcisio, 22. Synagoga Iudeorum fornicaria simul, et adultera, 14. Conuersio populi Iudaici in consummatione seculi, 664. Terre Iudee termini, 319. Fontium Iudee siccitas, 272.
    Iudicii diem nec angeli nouerunt, nec Filius, 32. Diei iudicii seueritas quanta? 181, 188, 213. Iudicii dies pauendus, 301. Nulla anima est que non paueat ad iudicium Dei, 540.
    Iudex iniustus notatur, 512. Iudicia in portis urbium fiebant, 291. Iudicia uera quo tempore fiant, 53. ueri iudicii signa que? 850. Iudicium conuertit in furorem qui iratus iudicat, 321. De peruersis iudiciis non debemus turbari, 592.
    Iuliani Apostate calumnia confutatur, 123. Dictum ethnici in interitu Iuliani, 660.
    Iustitia Dei uallatur misericordia, 419. Iustitia saturat, iniquitas uteros uacuos derelinquit, 39. Quomodo fructus iustitie uertitur in amaritudinem, 321.
    Iustus peregrinus est super terram, 695. Eius constantia et moderatio, 171. Iustus paupertate non superatus, ut iniquum aliquid faciat, laudatur, 241.
    Iusti loquuntur cum Deo, 529.

L
    Lachis urbs idolis dedita, 442. Ad quid Laboramus in terra, 901.
    Lamentationes super quo scripsit Ieremias, 904.
    Latro cum Christo ingressus est primus in paradisum, 865.
    Latrunculi, id est, Emissarii, 443.
    Leonis natura que? 131. Leo non uersatur in agris consitis, sed ubi silue sunt et inculta humus, 254.
    Lex, Spiritu sancto dictante scripta fuit, 808. Quinque Moysis libri tantum a LXX translati, 439. Lectio Legis sine Christo amara, 573. Lex et Prophete de Christi passione predicant, 809. Lex lacerata propter munera, 593.
    Lidde Hebrei sapientis fabula, 623.
    Libri sacri auro et purpura ornantur, 841. Liber Iudith non ab omnibus receptus, 745. Libri apocryphi doctrina  damnatur, 604. Librorum apocryphorum nonnulle sententie, 751.
    Lingua data est ad laudandum Deum, 101. Lingua Hebrea matrix omnium Linguarum, 730.
    Linteola ad abstergendos sudores, 473.
    Littere apud Hebreos sunt XXII, 752. Habet littera utilitatem maximam, si seruetur, 241.
    Locuste natura, 427, 576, 581. Locusta inimica mortalibus, 146. Multitudo locustarum in Palestina tempore Hieronymi, 186, 195.
    Lucri gratia non corripientes, 208.
    Luctus doctoris, malus discipulus, 513.
    Lugentium cenas Greci uocant, nos parentalia, 93. Consuetudo ueterum Lugentium, 340.
    Luna a sole lumen accipit, 272.
    Lupi seuiores nocte uicina, 595.

M
    Magistrorum uitio discipuli puniuntur, 872.
    De Malachi propheta opiniones uarie, 939. Quo tempore prophetauit, ibid.
    Malefici in bonam partem accipiuntur, 566. Malum pro afflictione sumptum, 255. Malitia in Scripturis pro angustia, ibid., 399, 851.
    Malogranatum semper intelligitur de Ecclesia, 771, 906.
    Manasses egit penitentiam, 675.
    Manichei dogma impium, 582, 619.
    Marcionis heresis, 257, 370, 429, 535, 542, 741.
    Mare Mortuum unde dictum, 195, 919.
    Maria pre ceteris mulieribus illuminata, 671.
    Mariti incredibilis ignominia exponitur. 335. Extrema eius miseria, 913.
    Martyres conculcant aduersarios suos, 873. Fame perierunt, 344.
    Mattheus arguit negligentie Scribas et sacerdotes, 488.
    Mathematicorum errores damnantur, 680.
    Mel non offertur in sacrificiis, 173.
    Melchom idolum Ammonitarum, 236, 679.
    Medicina extrema X tribuum, et omnium peccatorum que? 276. Medicine ars, 61.
    Medi et Perse, unum regnum faciunt, 790.
    Memphis olim metropolis Aegypti, 94.
    Metalla omnia a Deo creata, 758.
    Michel ultor iniquitatum Isrel, 784.
    Millenariorum heresis arguitur, 22, 210, 214, 474. Sex Millia annorum, et hora nouissima, 475.
    Miluus auis rapacissima, 819.
    Ministrare uiduis et pauperibus, apostolicum, 457.
    Misericordie opera, 833, 834.
    Ex Moabitarum metropoli, tota appellata est prouincia, 237, 703.
    Montanus delirat, 535, 589.
    Morasthi uiculus Palestine, 433.
    Mors extremum omnium malorum, 239. Manus mortis, quid? 151. Quodnam discrimen inter mortem et infernum, 152. Timor mortis in homine, et difficultas auelli ab hoc mundo, 569. Quod in die iudicii futurum est omnibus, hoc in singulis die mortis impletur, 188. In eo quod non querimus Deum, mortui sumus, 285. Surgere a Mortuis quid? 500.
    Moyses, Aaron, et Maria in uno mense condemnati, 889.
    Mulieres sancte non leguntur peperisse cum dolore, 483.
    Mundus ab ornatu nomen habet, 391, 535.
    Munera de rapinis quesita Deus non recipit, 302.
    In Mysteriis cui renuntiamus, et ad quem conuertimur, 322.

N
    Natura insensibilis presentit suum Creatorem, 348. Bonum nature et gratie in defensionem sui seruandum, 579.
    Quidquid necessitate fit, cito soluitur; quod uoluntate arripitur, perseuerat, 71.
    In Nilo naues trahuntur funibus, 215. Riuus Nili inter Rhinocoruram et Pelusium, mare ingreditur, 319.
    Niniue magnitudo et ambitus, 415. Niniue subuersio, 389, 390. Niniue uocatur nunc Ninus, 533.
    Ninus primus in Asia regnauit, 24. Sui nominis condidit ciuitatem, ibid. Hanc uocant Niniuen Hebrei, ibid.
    Nisan mensis primus Hebreorum, 769.
    Nobilitas uana peribit, 683. uitia ex ea nascentia, ibid.
    Nouatus ab Hieronymo impugnatur. 200, 282. Nouatiani, 156.
     Numerus uerus, qui unius Dei maiestate concluditur, 284. Secundus Numerus in malam partem sumitur, 782. Septenarius sanctus, 282. Octauus sanctus, 752, 753. Nonus in malam partem sumitur, 753. Tricenarius sanctus; et uicesimus non sic, 768. Quadragenarius conuenit peccatoribus, 416. Afflictionem et ieiunium denotat, 246. Numeri perfecti, qui? 282.

O
    Obscuritas tribus modis nascitur, 25.
    Odolla urbs Iude, 443.
    Oleum quidam arbitrantur in Aegypto non gigni, 134. Samaria in oleo fertilissima, ibid. Oleo ungebantur prophete, ibid.
    Oliue fructus ad quid utilis, 160.
    Onocrotalorum duo genera, 710.
    Opera nostra quando mercedem non habent, 844. Sine mercede sunt ea que non fiunt in nomine Christi, 846. Apud incredulos, non prosunt bona opera, 768. Deus mutat promissa, si homines mutent opera, 421.
    Oracula demonum falsa, et curationes morborum, 597.
    Oratio non polita manu auctoris, redolet negligentiam, 881.
    Oratores et philosophi uelut reges hominum habiti, 419. Eorum precepta quasi oracula deorum accipiuntur, 420. Difficile credunt in Deum, ibid.
    Orbis status ante et post passionem Christi, 404.
    Origenes scripsit in Canticum Canticorum, 361. Et tria uolumina in Malachiam, 441. In allegorie interpretatione totus est, ibid. Damnatur eius interpretatio, 814.
    Os pollutum prohibetur facere mentionem nominis Dei, 44.
    Osee prophetia ad X tribus pertinet: non ad tribum Iuda, 169. Greci Auctores qui Osee exposuerunt, in pref. in Osee.

P
    Pace impletur, qui contumeliis afficitur, 493. Palate, quid? 6.
    Palmarum in ramis, signum uictorie, et uirtutis premium, 932.
    Pammachii nomen, quid significet, 223.
    Pannonie et Dalmatie regiones uastate, 676.
    Papule in labiis post morbum, sanitatis indicium, 556.
    Parentes uultu tantum ledere scelus est, 519.
    Pascha, a quo nomen accepit? 530.
    Pastoris liber, 75. Pastores negligentes notantur, 884, 894.
    Patimur non fortuitu; sed Dei uoluntate, 547.
    Patris nomen ante aduentum Christi occultum fuit, 635. Agnitio Patris et Filii unde uenit, 636.
    Paulus, lupus rapax, 55. Eius conuersio, 290. Quare uas electionis dictus, 86. Audiuit mysteria Trinitatis, 349. Scripsit ad septem Ecclesias, 855.
    Paupertas ficta damnatur, 473.
    Peccati gradus quatuor, 228. Regna diaboli, diuersa peccata, 647. Peccatorum pondus grauissimum, 818. uene sunt mortis, 155. Nihil dignum quod possit Deo offerri pro peccato, 505. Pro peccato sanguis proprius digne offertur, ibid Alia poscit, que dantibus prosint, ut, etc., 506. Secundum ordinem peccatorum fit ordo penarum, 437. Ad magna peccata, magna est indignatio, 127, 836. Grande peccatum est odisse corripientem, maxime si amore corripiat, 292. Grande peccatum est, non solum facere malum; sed et diligere, 296. Iniquitas et peccatum in quo differant 89. Peccatoris in conuersione quid fit, 690. uictime Dei, conuersio peccatorum est, 65. Peccatores de Ecclesia expelluntur, 484. Peccatores delicias preteritas uite austeritate compensent, 180. Nec sufficit flere et habitum lugentis assumere, nisi sanctificent ieiunium, ibid. Ligat Deus pedes Peccatorum ne ab illo fugiant, 126. Patientia Dei eorum salutis occasio, ibid. Quomodo eos percutit ad salutem, ibid., 129. Omnis qui peccat, amat tenebras, 254. Peccatorum iusta ruina, ibid. Cadentibus non insultandum, 454. Causa redditur, ibid., 524.
    Perfectum et imperfectum, 215.
    Pericula clementia Dei uitamus, 879. Periculum quorum est commune, communis esse debet oratio, 398. Perire non licet propria manu, 402.
    Peritia iuuenilis et senilis multum distant inter se, 361.
    Persecutiones non sine Dei uoluntate, 408.
    Persecutores in hoc seculo a Deo puniti, 925.
    Perturbationes quatuor notantur in homine, 171. Nulla res ita inebriat, ut animi perturbatio, 173.
    Petesatus, quid? 825.
    Petrus et Iacobus columne Ecclesie, 354. Eorum auctoritas  sequenda, ibid. Petri infidelitas onus graue, 556.
    Phantasia uix aut numquam in bonam partem sumitur, 651, 652.
    Philadephia olim Amana uocata, 572.
    Ad Philemonem Epistola laudata, 362.
    Philistiim alienigene dicuntur nomine sibi proprio, 230.
    Philosophorum, oratorum et petarum consuetudo, 224.
    Pietas, abominatio peccatori, 293.
    Pile medicorum usus, 686.
    Plaustra ferrea ad trituram, 226.
    Pluuia in fine mensis Iunii, et in mense Iulio non uidetur in Iudea, 150, 172.
    Penitentie signa explicantur, 524. Quod facit baptisma, hoc facit penitentia, 140, 156. Locus aptus penitentie et confessioni, templum est et altare, 193. Continentia in operibus penitentie requiritur tamquam necessaria, ibid. Penitentia morti et inferis comparata, 282. Scriptura hortatur ad penitentiam, licet uenia non detur omnibus, 191. Nemo sit securus de penitentia, 525. Penitentia nostra Deum mutat, 191. Aliorum pena, alios ad penitentiam prouocat, 508. Sollicitudo ueri penitentis que? 505, 577. Girogressus eius, 597. Magna insania, nolle conuerti, dante Deo locum penitentie, 84. Penitens gaudens patitur, modo ueniam mereatur, 659. Intantum Deus recipit penitentes, ut uocet eos populum suum, etc., 200. Eis respondet, 136. Debet penitens multitudinem peccatorum, multitudine exequare uirtutum, 580.
    Petarum fabule, ridicula et portentosa mendacia, 288. Peta gentilis furatus est sententiam Amos prophete, 290.
    C. Pompeius primus Iudeam cepit et templum, 896.
    In Pontificis pectore et corde ueritas et doctrina debent esse, 34.
    Porta piscium que? 684. Duplices porte, mortis et uite, 292. uirtutes porte sunt, ibid.
    Possessio terrena non est hominis rationalis, 616.
    Precibus Dei ira retinetur, 889.
    Principes dat Deus, ut populum corripiant delinquentem, 96.
    Priuilegia singulorum, non possunt facere legem communem, 400.
    Profectus noster, Domini uictoria est, 803.
    Prophete dicti uidentes, 56, 331. Deus locutus est in prophetis, et in Euangeliis, 521. In prophetis diuinationis est ueritas, 323. Eorum scripta, licet sancta, humilia sunt ad comparationem prophetie aduentus Christi, 475. Eloquium Dei ad eos intrinsecus est, 608. Intelligunt uniuersa que loquuntur, 535. Cur presens tempus non negligunt? 5. Non omnia Deus reuelat prophetis, 255. Dei Spiritu loquuntur, 460, 491. Cilicium habitus prophetarum, 909. Non idem ordo XII prophetarum apud LXX interpretes, ac apud Hebreos, 165. Quatuor prophete eodem tempore prophetabant, 389. Sexdecim prophetarum etymologie, 165. Osee et Iel iisdem temporibus prophetarunt, 169. Aggeus et Zacarias eodem anno prophetauerunt, 779. Consuetudo prophetarum, cum loquuntur contra Babylonem, 383. Unde oritur obscuritas prophetarum, 550. Ars rhetorica in prophetis, 70. Obscuritas prophetie, et difficultas explanationis, 162. Omnis prophetia uisio dicitur, 140. Aliud prophetia, aliud diuinatio, 472. Ubi prophetia de Christo manifesta est, nichil amplius requiratur, 856. Omnis prophetarum chorus Christi predicat passionem, 985.
    Propontidis angustie Chalcedonem et Byzantium diuidunt, 878.
    Prouidentia Dei non ignoratur, licet ignoretur eius ueritas, 397. In singulis hominibus prouidentia, in animantibus currit generalis Dei dispensatio, 604. Negantes prouidentiam arguuntur, 688.
    Psalterium Lyrico more compositum, 631.
    Psylli populi Libye in Africa, 167. Spiritualem sibi exhiberi cupit Hieronymus, ibid.
    Pudicitia inter delicias non seruatur, 457.
    Pulex omnia membra habet, 146.
    Puteus et cisterna qui differant, 1.

Q
    Quadragesime dedicatio, 416. Quadragesime tres, et ieiunia hereticorum, 750.
    Quintilianus scripsit XII libros institutionis Oratorie, 361.
    In Quis et Quid Scripture idioma, 256, 463, 568.

R
    Rachel typus Ecclesie, 142.
    Raritate quod dulcescit, assiduitate in amaritudinem uertitur, 152.
     Recordationis Dei utilitas, 412, 413.
    Reges Christiani persecutores Ecclesie, peiores Ieroboam, 332. Imperia regum, dura dicuntur, 82.
    Regna quomodo sibi successerunt, 791.
    Religio unde dicta, 350.
    Reprobi in mundo diu uiuere, uitam putant eternam, 3.
    Reseph, demon, 641.
    Rhetorum mos in loquendo, 118.
    Romulus sui nominis condidit urbem, 223. Ibi Tarquinius Superbus septimus a Romulo regnauit, 737. A Bruto fuit expulsus, ibid. Ab eo tempore usque ad Iulium Cesarem rempublicam rexerunt consules per annos 564, ibid. Romanorum bella ciuilia, 477. Romani imperatores in Iudeos clementes uel terribiles, 822. Romanorum crudelitas in Iudeos. 885.
    Ruffinum uocat Hieronymus hydram et scorpium, etc., 52, 167, 564, 629. Hunc hydropisi laborasse notat, ibid., Sardanapalum appellat, 582.

S
     Sabaim gens trans Indiam, de qua fuit Regina Saba, 46. Ex Sabaim thus uenire perhibetur. ibid.
    Sabeos quidam, Arabes suspicantur, ibid.
    Sabbati sanctificatio in quo posita, 283.
    Sabbata sancta, et non sancta que? 313.
    Sacerdotum officium est de Lege respondere, 760. Qui eam ignorat non est sacerdos, ibid. Sanguinem Domini populis diuidunt, 718. Quomodo agunt impie in Legem Christi, ibid. Permittitur ut uiuant de altari, 472. Quomodo dicuntur comedere peccata populi, 37, 38. Non inueniuntur scidisse Ecclesiam et populos seduxisse, preter sacerdotes et prophetas, 97. Sicut latrones uiatoribus, sic sacerdotes simplicitati populi insidiati sunt, 65. Populus traditur aduersariis uitio sacerdotum, 873.
    Sacerdotes idolorum uocantur prophete, 907.
    Non Sacrificiorum magnitudinem, sed offerentium merita causasque Deus diiudicat, 303.
    In seculi rebus non lugendum, 454. Res seculi et omnia corpora per momenta fluunt, 313. Nihil fugacius seculo, rebusque seculi, ibid.
    Salicis natura ex medicorum sententia, 932.
    Salus uniuersorum die tertia repromittitur, 61.
     Samaria in uberrimo loco sita, 442. Cur, et a quo Sebaste dicta, 363. In Samaria ossa S. Ioannis condita, 437.
    Sancti uiri dicuntur angeli, 803. uocantur lapides propter duritiam tribulationum, 867. uiri sancti constantia, 521. Cor uiri sancti in Dei tutela quiescit, 640. uir sanctus exerceri desiderat, 592. Sancti in iudicio absque formidine non erunt, ibid.
    Sanguis quomodo sumitur in Scriptura, 695. Bestie semper sitiunt Sanguinem semel gustatum, 607.
    Stannum alia metalla ab igne defendit, 811.
    Sapientie liber inscriptus nomine Salomonis, 902. Sapientia uera perire non potest, 250.
    Sarraceni uenerabantur Luciferum, 305.
    Saucomarie quid? 425.
    Saul unctus fuit in regem in Galgala, 44. Non ex uoluntate Dei rex factus, sed ex populi errore, 82.
    Scarabeus, uermis stercoris, 619.
    Scenopegia, festiuitas Iudeorum, 139.
    Scripture a Spiritu sancto edite, 520. Triplex earum intelligentia, 270. Quidquid in Scripturis sanctis dicitur, tuba est, grandi uoce aures credentium penetrans, 255. Simplicitas queritur in expositione Scripturarum, 309.  Quo auxilio utendum in aperiendis secretis Scripture, 25, 441. Consuetudo Scripture, et nostra, 596. Nefas est dicere quod Scriptura mentiatur, 543. Doctrina Scripturarum, murus firmissimus, 580. Eruditio Scripturarum germinat uirgines, 869. Apostoli in recitandis Scripturis, non uerba, sed sensum sequuntur. 306. Quare Apostolus iuxta LXX testimonio Scripture usus sit, 612. Nihil sic percutit, ut testimonium de Scripturis sumptum, 868. Quare difficilis Scriptura sancta, 574. Abusus testimoniorum Scripture damnatur, 271. Lectio Scripturarum, paradisus, 935. Ex ea flores diuersi colliguntur, ibid. Quando Scripture prosunt legenti, 454. Non prosunt, nisi facienti, 763. Quasdam Scripturas heretici probant, quasdam reprobant, 314. Coacta expositio Scripturarum, 459, 467. Foris est litteralis sensus, in medulla spiritualis, 281.
    Sculptura in quo differt a conflatura, 627, 628.
    Seir regio, que? 371.
    Senectus multa secum affert et bona et mala, 263.
    Senex ante Abraham nullus appellatus, 839.
    Sennaar campus est Chaldeorum, 820.
    Per Sensus ingredi in animam hostes desiderant, 190,  374. Quinque Sensus porte sunt Niniue, 579. Has portas aperit uoluptati deditus, ibid.
    Septimi numeri Sacramenta, 283.
    LXX non sibi coherent, 453.
    Duo Seraphim celebrant mysterium Trinitatis, 634.
    Sermonis diuini consuetudo in historie ueritate exprimenda, 115. Contemptus sermonis Dei in quo positus, 835. Quando sermones Dei boni sunt, 455.
    Seruorum est non diligere, sed timere, 400.
    Settim, quid? 215, 502. Tabernaculum Dei de lignis Settim fuisse perfectum legitur, ibid. uasa torcularium ex eisdem lignis fiunt, 215. Hec ligna in locis cultis et solo Romano, absque Arabie solitudine non inueniuntur, ibid.
    Siclus quot obolos habet, 472.
    Sinus et colpus, quid? 81.
    Socrus et nurus inuicem se oderunt, 519.
    Sol XII mensibus explet anuum cursum, 272. Sol pendentem in cruce Dominum suum spectare non ausus est, 340.
    Solitudinis ultime signum notatur, 113.
    Sortibus non statim credendum, 398. uoluntas Dei regit sortes incertas, 399.
     Spatia uiarum unaqueque gens appellat suis nominibus, 215.
    Spes nostra certa est, 731. uana Spes in pluribus, 747. Nemini credendum, neque in aliquo sperandum, licet aliis subiiciamur, 519, 520.
    Spiritum sanctum quidam heretici creatum uolunt, 280. Spiritus sanctus nec uenundari, nec emi potest, 472. Spiritus, anima et corpus in unum sanctum Spiritum rediguntur, 85. In nomine Saluatoris, Spiritus sancti dona descendunt, 204. Spiritus quomodo in bonam et in malam partem sumitur, 461, 629. Mali spiritus et contrarie potestates, ministri Dei 199. Aduersarias potestates Dominus prouocat ad iudicium, et disceptat cum eis pro populo suo, 207.
    Statue et tituli, quid? 105.
    Stephani Martyris uerba defenduntur, 306.
    Struthionis natura, 438.
    Sancta Superbia, que? 687. Superbia in extensione colli ostenditur, 718, 719. Prodest superbis humiliari 614. Ante aduentum Christi omnes fere superbi, 642.
    Superborum confidentia diem iudicii exspectantium 300.
     Sycamina, quid? 334.

T
    Tacitus uitas Cesarum exarauit, 914.
    Tactus pro uexatione sumptus, 797.
    Tatianus Eucratitarum princeps, 247. uinum asserebat non esse bibendum, ibid.
    Templi subuersio quo tempore facta est 880. Semper tempus est edificandi in nobis templum Domino, 742.
    Temporis definitio iuxta Stoicos, 743.
    Tentationes et iniurie pro remedio adhibentur, 580. uidetur Deus nos repellere, quando relinquit tentationi, 733.
    Tertullianus scripsit contra Marcionem, 361.
    Testamentum utrumque unius Dei est, 619. Duo Testamenta magis uicina quam unita, 916. Lectio ueteris et noui Testamenti uie Domini, 163. Heretici negantes uetus Testamentum, 199, 787.
    Testudo non tam ambulat quam mouetur, 142.
    Tharsis ciuitas Cilicie, 393. Quidam locus Indie hoc nomine donatur, ibid.
     Thecue oppidum quod sex millibus ad meridianam plagam abest a Bethleem, 221. Maxima eremi uastitas post Thecue, ibid. De hoc oppido fuit Amos propheta, ibid.
    Theodotio et Symmachus Ebionite, et semichristiani, 556.
    Theophrastus scripsit III uolumina de Amicitia, 517. Est et de ea Ciceronis liber, ibid.
    Theraphim, quid sunt? 32.
    Timon Athenis quid egerit? 528.
    Timorem et cultum Dei magis suscipit etas uicina morti, 180.
    Tobie liber non habetur in Canone, 389.
    Thomyris regina Massagetarum, 778. Hec Cyrum interfecit, ibid.
    De Translationis diuerse causis loquitur Hieronymus, 226.
    Tribus due, cur dicte Iudas, 286, 287. Tribuum Iude et Beniamin magna pars in Christum credidit, 12. Tribus decem ob populi multitudinem, pristinum nomen Isrel obtinuerunt, 221, 287. Decem tribuum numquam soluta captiuitas, 9.
     SS. Trinitatis mysterium laudatum, 283, 756. Cognitum, 666. In mysterio SS. Trinitatis nichil est tenebrosum, 415, 753. uera puritas in nomine SS. Trinitatis, 753. Arguuntur qui negant Trinitatem, et qui duplicem Deum admittunt, 96. SS. Trinitas leditur a Iudeis, 487.
    Tube usus in sacris Scripturis diuerso modo descriptus, 187, 188.
    Tullius philosophus et orator, 538. Scripsit de uirtutibus cardinalibus, 792.
    Tumultus, quid? 468.
    Typus et historia quomodo differunt, 124.
    Tyrii nominantur fratres Iudeorum, 233. Alexander Tyrum ex insula peninsulam fecit, ibid., 596.

U
    Unctus inuenitur idem homo frequenter, 655.
    Upupa spurcissima est, 819, 820.
    Urse natura, 148.

u
    ue, penarum est ultimum, 298. Incurrere duplex ue, quid? ibid. Planctus, carmen, et ue, quibus conueniunt, 281, 282.
    ualentini et Basilidis dogma impium, 545.
    uallis Iosaphat, 208. Iuxta Iezrelem uallis est que plusquam decem millium passibus tenditur, 7.
    uasa templi Domini posuerunt Chaldei in templo Bel, 209. Rome templo pacis edificato, uasa templi in hoc delubro consecrarunt uespasianus et Titus, ibid.
    uenator numquam in bonam partem legitur, 494.
    uerba ipsa, non tantum res, cernuntur, 363, 364.
    ueritas semper supra est, 134. Una ueritate surgente, multa mendacia destruentur, 262.
    uia dextra et sinistra que? 900.
    uidue munus a Saluatore laudatum, 303.
    uinum in mysteriis bibitur, 357. Quomodo uinum in potantem seuit, 613.
    uirga pastorali quinam indigent? 527.
    uirgilius primus Homerus apud Latinos, 520. De uirgilio quid traditum, 881.
    uirginis et conceptus et partus Achaz regi ostenditur, 259. Bone uirgines et male, que? 343. uirgo que errauit non habet suscitantem, 283. Ob leue peccatum non potest suscitari, 282.
     uirgines Elias, Eliseus, Ieremias, et Ioannes Baptista, 876.
    Propria uiscera uiolare, et uiscera misericordie, quid sit? 239.
    Humane uite spatia septem, 314. uitam presentem pauci despiciunt, 811. uitam magis merentur qui mori uolunt pro aliis, 392. uita solitaria in quibus laudabilis, 528.
    uitis non putata, in frondes luxuriat, 105.
    uitia dulcia sunt, 173. Quatuor sunt quibus impugnamur, 565. Ex his multa alia originem ducunt, ibid. uitia sunt Idola nostra, 240. Pulchra uidentur, et delectant, 313. Libenter applaudimus uitiis nostris, 108. uitia in uirtutes quomodo mutentur, 929, 930. uirtutes quatuor cardinales dicuntur scuta uirtutum, 565. uirtutum connexio, 34. Persecutio, uirtutum profectus est, 707. uirtutes pristine non prosunt facienti malum, 183. Per uirtutes nostras Dominus coronatur, 829. Ex uirtutibus nomina imponuntur, 431. uirtutes et uitia quibus nos efficiunt similes? 687. Numquam tuta est humana fragilitas, et quanto uirtutibus crescimus, tanto magis timere debemus, 196. Omne tempus in quo non uirtutibus deseruimus, reputatur in nichilum, 743. Maior uirtus iniuriam facere non posse quam sustinere, 551.
    uituli labiorum, qui? 158. Tradunt Hebrei uitulos aureos a sacerdotibus furto sublatos esse, et pro his eneos repositos, 159.
    uoluola, quid? 544.
    uoluptas insatiabilis, 39. Ebrietas dicitur, 173. Peruertit sensum, 39. Nihil forte in uiris uoluptati deditis, 577.
    uultus pallor, unde? 274.

X
    Xenocrates scripsit de gemmarum lapidumque naturis, 328.

Z
    Zacheus quadruplum reddidit, quod rapuerat, 302.
    Zacaria propheta obscurus, et inter XII longissimus, 777.
    Zelus accipitur in bonam partem, 535.
    Zorobabel typus Saluatoris, 74.







ORDO RERUM QUAE IN HOC uOLUMINE CONTINENTUR.


OPERUM HIERONYMI TOMUS u.
    Prefatio. 9
    COMMENTARIA IN EZECHIELEM. 15
    LIBER PRIMUS. Ibid.

EZECHIELIS
    CAPUT PRIMUM, 17.---CAP. II, 31.---CAP. III, 35.---CAP. Iu. 42
    LIBER SECUNDUS. 51

EZECHIELIS
    CAP. u, ibid.---CAP. uI, 57.---CAP. uII. 62
    LIBER TERTIUS. 75

EZECHIELIS
    CAP. uIII, ibid.---CAP. IX, 85.---CAP. X, 91.---CAP. XI, 95.---CAP. XII. 102
    LIBER QUARTUS. 107

EZECHIELIS
    CAP. XIII, ibid.---CAP. XIu, 116.---CAP. Xu, 122.---CAP. XuI. 124
    LIBER QUINTUS. 139

EZECHIELIS
    CAP. XuI CONTINUATUR, ibid.---CAP. XuII. 160
    LIBER SEXTUS. 165

 EZECHIELIS
    CAP. XuIII, 167.---CAP. XIX, 182.---CAP. XX. 186
    LIBER SEPTIMUS. 199

EZECHIELIS
    CAP. XXI, 201.---CAP. XXII, 208.---CAP. XXIII, 214.---CAP. XXIu. 224
    LIBER OCTAuUS. 231

EZECHIELIS
    CAP. XXu, 232.---CAP. XXuI, 240.---CAP. XXuII. 246
    LIBER NONUS. 265

EZECHIELIS
    CAP. XXuIII, ibid.---CAP. XXIX, 276.---CAP. XXX. 286
    LIBER DECIMUS. 295

EZECHIELIS
    CAP. XXXI, 297.---CAP. XXXII, 304.---CAP. XXXIII. 317
    LIBER UNDECIMUS. 325

EZECHIELIS
    CAP. XXXIu, 326.---CAP. XXXu, 353.---CAP. XXXuI, 336.---CAP. XXXuII, 345.---CAP. XXXuIII, 354.---CAP. XXXIX. 363
    LIBER DUODECIMUS. 369

EZECHIELIS
    CAP. XL, ibid.---CAP. XLI. 395
     LIBER DECIMUS TERTIUS. 403

EZECHIELIS
    CAP. XLII, ibid.---CAP. XLIII, 414.---CAP. XLIu, 427.---CAP. XLu. 444
    LIBER DECIMUS QUARTUS. 447
    COMMENTARII IN CAP. XLu CONTINUATIO. Ibid.
    CAP. XLuI, 456.---CAP. XLuII, 466.---CAP. XLuIII. 481
    COMMENTARIA IN DANIELEM. 491
    Prologus. Ibid.
    INCIPIT LIBER. 495.

DANIELIS
    CAPUT PRIMUM, ibid.---CAP. II, 498.---CAP. III, 505.---CAP. Iu, 512.---CAP. u, 518.---CAP. uI, 522.---CAP. uII, 527.---CAP. uIII, 535.---CAP. IX, 539.---CAP. X, 553.---CAP. XI, 557.---CAP. XII, 575.---CAP. XIII, 580.---CAP. XIu. 584
    TRANSLATIO HOMILIARUM ORIGENIS IN IEREMIAM ET EZECHIELEM. Ibid.
    Prologus. Ibid.
    HOMILIAE IN IEREMIAM. 585
    HOMILIA PRIMA.---In hunc locum: uerbum Dei quod factum est ad Ieremiam, filium Chelcie. Ibid.
    HOMILIA II.---De eo quod scriptum est: Fugite de medio Babylonis. 598
    HOMILIA III.---De eo quod scriptum est: Et contritus malleus uniuerse terre. 606
    HOMILIA Iu.---De eo quod scriptum est: Clamauit perdix, congregauit que non peperit, faciens diuitias suas non cum iudicio. In medio dierum eius derelinquent eum, et nouissimis suis erit insipiens. 615
    HOMILIA u.---De eo quod scriptum est: Qui fecit terram in fortitudine sua. 625
    HOMILIA uI.---De eo quod scriptum est: Sermo qui factus est ad Ieremiam a Domino, dicens: Audi uerba testamenti huius, etc. 632
    HOMILIA uII.---De eo quod scriptum est: Exterminata est exterminio omnis terra; et in istud: Cinctorium. 637
    HOMILIA uIII.---De eo quod scriptum est: Notum fac mihi, Domine, et cognoscam, etc. 642
    HOMILIA IX.---De eo quod scriptum est: Omnis uter implebitur uino, etc. 647
    HOMILIA X.---De eo quod scriptum est: Quis parcet super te, Ierusalem, etc. 660
    HOMILIA XI.---De eo quod scriptum est: Heu mihi! ego mater, etc. 663
    HOMILIA XII.---De eo quod scriptum est: Ecce ego mitto piscatores multos, dicit Dominus, etc. 676
    HOMILIA XIII.---De eo quod scriptum est: Quomodo conuersa est in amaritudinem uitis aliena, etc. 684
    HOMILIA XIu.---De eo quod scriptum est: Et dixit Dominus ad me in diebus regis Osie, etc. 686
    HOMILIAE IN EZECHIELEM. 691
    HOMILIA PRIMA.---De prima uisione Ezechielis. Ibid.
    HOMILIA II.---De eo quod scribitur: Fili hominis, propheta super prophetas Isrel, qui prophetant de corde suo, etc. 707
    HOMILIA III.---De eo quod scriptum est: Fili hominis, obfirma faciem tuam super filias populi tui, que prophetant de corde suo, etc. 712
    HOMILIA Iu.---De eo quod scriptum est: Terra cum peccauerit mihi, ut preuaricetur preuaricans, extendens manum meam super eam, etc. 719
    HOMILIA u.---De eo quod quatuor ultiones pessime, id est, gladius, fames, bestie male, et pestilentia inducantur super terram peccatricem; et de parabola qua dicitur: Fili hominis, quid fiet ligno uitis? 729
    HOMILIA uI.---De eo quod dicitur: Fili hominis, notas fac Ierusalem abominationes suas, etc. 734
    HOMILIA uII.---De eo quod dicitur: Sumens de uestimentis meis fecisti tibi excelsa, etc. 743
    HOMILIA uIII.---De eo quod scriptum est: In quo constituam cor tuum, ait Dominus Deus, cum facies tu hec omnia opera meretricis procacis, etc. 749
    HOMILIA IX.---De eo quod dicitur: Mater uestra Cethea, et pater Amorrheus, etc. 753
    HOMILIA X.---De eo quod scriptum est: Ergo et tu confundere, et porta ignominiam tuam, etc. 760
    HOMILIA XI.---De eo quod dictum est: Fili hominis, propone enigma, et dic parobolam ad domum Isrel, et dices: Aquila magnarum alarum, etc. 766
    HOMILIA XII.---De eo quod scriptum est: Fili hominis, dic ad domum exasperantem, Nescitis quid ista significent. 772
    HOMILIA XIII.---De eo quod dicitur: Fili hominis, leua planctum super regem Tyri, et pone faciem tuam contra Sidonem. 777
     HOMILIA XIu.---De eo quod dicitur: Porta hec clausa erit; non aperietur, et nemo per eam transibit, quia Dominus Deus transibit per eam. 784
    Admonitio in tractatum sequentem. 787
    IN LAMENTATIONES IEREMIAE TRACTATUS. Ibid.
    Ad tomum u operum Hieronymi Index analyticus. 793




OPERUM HIERONYMI TOMUS SEXTUS.
    Prefatio. 809
    COMMENTARIA IN OSEE. Ibid.
    Prologus. Ibid.
    LIBER PRIMUS. 819

OSEE PROPHETIAE.
    CAPUT PRIMUM, ibid.---CAP. II, 829.---CAP. III, 841.---CAP. Iu, 845.---CAP. u. 856
    LIBER SECUNDUS. 859

OSEE PROPHETIAE
    CAPITIS u CONTINUATIO, ibid.---CAP. uI, 862.---CAP. uII, 872.---CAP. uIII, 882.---CAP. IX, 890.---CAP. X. 901
    LIBER TERTIUS. 903

OSEE PROPHETIAE
    CAPITIS X CONTINUATIO, ibid.---CAP. XI, 914.---CAP. XII, 923.---CAP. XIII, 931.---CAP. XIu. 940
    COMMENTARIA IN IeLEM. 947
    Prologus. Ibid.

IeLIS PROPHETIAE
    CAPUT PRIMUM, 949.---CAP. II, 962.---CAP. III. 979
    COMMENTARIA IN AMOS. 989
    Prologus. Ibid.
    LIBER PRIMUS. Ibid.

AMOS PROPHETIAE
    CAPUT PRIMUM, 990.---CAP. II, 1002.---CAP. III. 1013
    LIBER SECUNDUS. 1021

AMOS PROPHETIAE
    CAP. Iu, 1023.---CAP. u, 1036.---CAP. uI. 1057
    LIBER TERTIUS. Ibid.

AMOS PROPHETIAE
    CAPITIS uI CONTINUATIO, ibid.---CAP. uII, 1068.---CAP. uIII, 1078.---CAP. IX. 1086
    COMMENTARIA IN ABDIAM. 1097
    Prologus. Ibid.

ABDIAE
    CAPUT UNICUM. 1099
    COMMENTARIA IN IONAM. 1117
    Prologus. Ibid.

IONAE
    CAPUT PRIMUM, 1119.---CAP. II, 1131.---CAP. III, 1138.---CAP. Iu. 1141
    COMMENTARIA IN MICHAEAM. 1151
    Prologus. Ibid.
    LIBER PRIMUS. 1153

MICHAEAE
    CAPUT PRIMUM, Ibid.---CAP. II, 1165.---CAP. III, 1178.---CAP. Iu. 1185
    LIBER SECUNDUS. 1189

MICHEAE
    CAPITIS Iu CONTINUATIO, Ibid.---CAP. u, 1195.---CAP. uI, 1205---CAP. uII. 1215
    COMMENTARIA IN NAUM. 1231
    Prologus. Ibid.

NAUM PROPHETIAE
    CAPUT PRIMUM, Ibid.---CAP. II, 1243.---CAP. III. 1253
    COMMENTARIA IN ABACUC. 1273
    Prologus. Ibid.
    LIBER PRIMUS. 1275

ABACUC PROPHETIAE
    CAPUT PRIMUM, Ibid.---CAP. II. 1288
    LIBER SECUNDUS. 1307

ABACUC PROPHETIAE
    CAP. III. Ibid.
    COMMENTARIA IN SOPHONIAM. 133
    Prologus. Ibid.

SOPHONIAE
    CAPUT PRIMUM, ibid.---CAP. II, 1357.---CAP. III. 1372
    COMMENTARIA IN AGGAEUM. 1387
    Prologus. Ibid.

AGGAEI
    CAPUT PRIMUM, 1388.---CAP II. 1401
    COMMENTARIA IN ZACHARIAM. 1415
    Prologus. Ibid.
    LIBER PRIMUS. 1417

ZACHARIAE
    CAPUT PRIMUM, ibid.---CAP. II, 1429.---CAP. III, 1435.---CAP. Iu, 1440.---CAP. u, 1447.---CAP. uI. 1451
    LIBER SECUNDUS. 1453

ZACHARIAE
    CAPITIS uI CONTINUATIO. Ibid.
     CAP. uII. 1458
    CAP. uIII. 1463
    CAP. IX. 1479
    CAP. X. 1489
    LIBER TERTIUS. 1497

ZACHARIAE
    CAP. XI. 1498
    CAP. XII. 1508
    CAP. XIII. 1517
    CAP. XIu. 1521
    COMMENTARIA IN MALACHIAM. 1541
    Prologus. Ibid.

MALACHIAE
    CAPUT PRIMUM. 1543
    CAP. II. 1552
    CAP. III. 1564
     CAP. Iu. 1574
    DEFENSIO ERUDITIONIS HIERONYMIANAE AUCTORE MARTIANAEO. 1577
    Admonitio. Ibid.
    CAPUT PRIMUM.---De absoluta Hieronymi eruditione, deque imperitia Ioannis Clerici. 1578
    § I. De Greca eruditione S. Hieronymi. Ibid.
    § II. De Hebraica eruditione S. Hieronymi. 1585
    CAP. II.---De sinceritate et utilitate noue Operum S. Hieronymi editionis, deque imperitia ac maleuolentia Questionum Hieronymianarum Ioannis Clerici. 1590
    Index aliquot insigniorum mendaciorum et fallacium conclusiuncularum Ioannis Clerici. 1603
    Index analyticus in tomum sextum Operum Hieronymi. 1607




FINIS TOMI uIGESIMI QUINTI.

